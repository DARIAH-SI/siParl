<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-14-2006-03-01">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|4781C9702A1E7871C125712C002D57DB</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=4781C9702A1E7871C125712C002D57DB</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-14-2006-03-01.DZ" n="14">
               <name>Redna</name>
               <date when="2006-03-01"/>
            </setting>
         </settingDesc>
         <particDesc>
            <listOrg>
               <org xml:id="Redna-14-2006-03-01.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 14. seje</stage>
            <stage type="date">(1. marec 2006)</stage>
            <stage type="chairman">Sejo je vodil Sašo Peče, podpredsednik državnega zbora.</stage>
            <stage type="time">Seja se je pričela ob 10.01 uri. </stage>


            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Dobro jutro, dober dan. Pričenjamo z nadaljevanjem 14. seje državnega zbora. Prosim
               poslanke in poslance, da zasedejo svoje prostore. Še enkrat prosim poslance in
               poslanke, da zasedejo svoje prostore, da lahko začnemo z nadaljevanjem 14. seje
               državnega zbora. Spoštovane kolegice poslanke in kolegi poslance, gospe in gospodje,
               kakor rečeno, začenjamo sejo državnega zbora. Obveščam vas, da so mene obvestili, da
               so zadržani in se današnje seje ne morejo udeležiti naslednje poslanke in poslanci:
               mag. Franc Capuder od 13.00 ure, poslanec Feri Horvat, poslanec Alojz Posedel,
               poslanka Maria Pozsonec in poslanec Bogomir Zamernik.</p>
               <p>Prehajamo na <title>9. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  GOSPODARSKIH DRUŽBAH.</title> S tem vas seznanjam, da je previden čas za skupno
               razpravo 3 ure in 35 minut. Predlog zakona je v obravnavo zboru predložila vlada
               Republike Slovenije, zato besedo dajem predstavniku vlade za dodatno obrazložitev, 10
               minut. Prosim.</p>
            </sp>
            <sp who="SDZ4:StarinaKosemAdrijana">

               <speaker>MAG. ANDRIJANA KOSEM STARINA:</speaker>

               <p>Hvala lepa. Lepo pozdravljeni! Zakon o gospodarskih družbah, ki ga imate danes na
               mizi, je vlada že v mesecu oktobru predložila v obravnavo državnemu zboru in veseli
               nas, da je državni zbor po osmih novelah tokrat prvič večkrat pretehtal in
               razpravljal o njegovi materiji ter skozi splošno razpravo v mesecu novembru, javno
               predstavitvijo mnenj v mesecu januarju in končno razpravo na odboru za gospodarstvu v
               mesecu februarju sprejel dopolnjen in boljši predlog zakona. Že večkrat smo tudi v
               državnem zboru slišali, da je zakon o gospodarskih družbah zelo pomemben zakon, ker
               predstavlja kar nekakšno ustavo gospodarstva, ki ureja temelje za njegovo delovanje.
               Zato je še toliko pomembneje takemu sistemskemu in zagotovo enemu ključnemu
               materialnih zakonov posvetiti večjo pozornost. V državnem zboru se je v tej zvezi
               odvilo zelo konstruktivno delovanje, tako z izglasovanjem javne razprave mnenj, ki je
               bila 26.1.2006 in z obravnavo na odboru 15.2. kot tudi siceršnjim sodelovanjem s
               pristojnimi službami državnega zbora.</p>
               <p>Predlagatelj je resno sprejemal komentarje in predloge, ki so jih na zakon podajali
               poslanci, interesne skupine in zainteresirana javnost. Še posebno pozornost smo
               namenili mnenju zakonodajno-pravne službe državnega zbora, ki podaja zelo kakovosten,
               pravnosistemski odraz njihovega videnja zakona o gospodarskih družbah in ki v ozadju
               še posebej izpostavlja pomanjkljivosti sprejemanja prejšnjih novel zakona o
               gospodarskih družbah. Temeljitost skupnega dela je predstavljalo tudi zajetno število
               amandmajev, oblikovanih in sprejetih v okviru odbora za gospodarstvo, in verjamemo,
               da smo z njimi dosegli še boljšo konsistentnost in pravnosistemsko usklajenost
               zakona, ki bolj določno, dosledno in kakovostno podaja namen njegovih določb.</p>
               <p>Še poseben poudarek je bil dan reševanju sodelovanja delavcev v enotirnem sistemu
               upravljanja, zato je predlagatelj ob podpori interesnih skupin oblikoval kompromisni
               predlog, ki je bil v okviru javne predstavitve mnenj in izven nje zelo pozitivno
               sprejet. Vse določbe v tej zvezi so postavljene med prehodne določbe, s čimer se
               dosega uskladitev z vrsto amandmajev poslanskih skupin. Vendar pa bi želeli ponovno
               opozoriti, da namen premestitve ni popolno brisanje teh določb, ampak jasna narava
               začasnosti njihove ureditve v okviru ZGD-1, in sicer do sprejema ustreznih dopolnitev
               zakona, ki ureja sodelovanje delavcev pri upravljanju. Ob zamiku sprejemanja ZGD-1
               smo skupaj s predstavniki gospodarstva dosegli tudi ustrezno rešitev glede uporabe
               bilančnih določb za družbe in podjetnike za leto 2006.</p>
               <p>Vsekakor menimo, da je dopolnjen predlog ZGD-1 zelo kakovosten zakonski predlog,
               četudi v njem ni vseh opazk in predlogov sodelujočih. Razloge za to smo že
               predstavili in utemeljevali. Morebiti bomo nekatere danes še ponovili, vendar upam,
               da bo obravnava tega gradiva tudi ob vaši pomoči danes konstruktivna in učinkovita
               ter da bodo lahko uporabniki zakona čim prej v gospodarskem okolju koristili
               ugodnosti in prednosti njegovih rešitev.</p>
               <p>Še enkrat poudarjamo, da je ZGD-1 rezultat dela zelo širokega kroga sodelujočih, ki
               se jim na tem mestu želimo tudi zahvaliti. Oblikovanje uspešnega konkurenčnega
               regulativnega okolja je sicer ključna usmeritev predlagatelja, vendar pa ZGD-1
               dokazuje, da smo pri tem lahko najuspešnejši le vsi skupaj.</p>
               <p>Iz navedenih razlogov predlagam državnemu zboru, da zakon sprejme. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam za kratko dopolnilno obrazložitev predloga zakona.</p>
               <p>Predlog zakona je obravnaval tudi odbor za gospodarstvo kot matično delovno telo.
               Prosim podpredsednika odbora, gospoda Vilija Rezmana, da predstavi poročilo odbora.
            </p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Lepa hvala za besedo. Lep pozdrav vsem! Gradivo, ki je bilo izredno obširno, preko
               700 členov, ima, je vlada poslala in za matično delovno telo je bil izbran odbor za
               gospodarstvo. Gradivo je tudi sicer ne samo obsežno, ampak zelo kompleksno in
               povezano s pomembnimi aplikacijami tudi na drugi področni zakonodaji. To smo imeli v
               razpravah vse čas tudi v mislih. Odbor je opravil obravnavo potem, ko je bila že
               opravljena splošna razprava, kasneje je bila opravljena tudi javna predstavitev
               mnenj. Treba pa je povedati, da je bilo nam na razpolago okrog 30 gradiv v pisni
               obliki, kar je dajalo pomembno strokovno težo ali pa možnost za poglobljene razprave.
               Kakšnih 20 je bilo tudi amandmajev posamičnih poslancev in parlamentarnih strank.
               Treba je pa omeniti, da je bilo izredno obsežno in verjetno tudi pomembno ter
               kvalitetno opravljeno delo naše zakonodajno-pravne službe, ki je pravzaprav
               povzročila okoli 130 amandmajev, ki so bili kasneje kot amandmaji odbora predlagani,
               po večini tudi sprejeti. Zakonodajno-pravna služba je predlagala, predstavila
               številna mnenja in tudi pomisleke, nekatere splošne narave, nekatere pa k posamičnim
               členom zakona o gospodarskih družbah. Na obravnavi so prisostvovali, domnevam, da
               lahko rečem, vsi tisti, ki so bili najbolj poklicani za to, zlasti predstavniki
               gospodarstva, pa tudi predstavniki združenj svetov delavcev in sindikatov.</p>
               <p>V uvodu je predlagatelj posredoval nekaj svojih dodatnih obrazložitev k sedmim
               sklopom, ki jih ta zakon o gospodarskih družbah zajema, in morebiti je razprava
               pokazala, da so najpomembnejši tisti sklopi, ki zadevajo evropsko delniško družbo, ki
               zadevajo problem uvedbe evra in nominacije osnovnih vložkov oziroma kapitala in pa
               spremembe v zvezi z upravljanjem, zlasti zavoljo tega, ker enotirnega upravljanja pri
               nas nimamo v izkušnji. Predlagatelj je poudaril, da je akceptiral oziroma potrebno je
               poudariti, da je predlagatelj akceptiral javno predstavitev mnenj, da je akceptiral
               številne pomisleke, predloge, pripombe posamičnih strokovnih institucij ali
               strokovnjakov, osebno, da je podprl večino tistega, kar je zakonodajno-pravna služba
               predlagala in na tej osnovi je bilo sprejetih tistih 130 približno amandmajev. Treba
               je omeniti, da je sprejel tudi to, kar je bilo najbolj problematično, namreč,
               predlagal je na osnovi drugih pobud 702.a člen, ki je preprečil iztisnitev
               soupravljanja iz tega zakona. Razprava je pokazala, da je bilo največ pozornosti
               posvečeno prav temu, torej soupravljanju; da je bilo precej pozornosti posvečene tudi
               poizkusom, da se prepreči zmanjševanje pomena že uveljavljenih soupravljavskih
               pravic; da se argumentira začasnost uvedbe 702.a člena, dokler ne bo ustrezna
               zakonodaja sprejeta na ravni specialnega zakona oziroma dopolnjena na tej ravni in
               omenimo naj tudi to, da je bilo, čeprav ne pretirano obsežno po času, vendarle
               omenjeno zavračanje predloga, da lahko člani nadzornih svetov sodelujejo samo v treh
               nadzornih svetih, kar se je pa kasneje pokazalo kot ena izmed temeljih še odprtih
               problematik.</p>
               <p>Odbor je sprejel amandmaje, nekatere je zavrnil, nekateri so postali brezpredmetni,
               sprejel je vse sklepe in jih predlaga državnemu zboru v sprejem.</p>
               <p>Ob tem je treba povedati še dvoje. Predlagatelj se je zavezal, da bo v zvezi z
               določbami okoli soupravljanja delavcev sam spodbudil ministrstvo za delo, družino,
               socialne zadeve, da upošteva te pripombe, sam odbor pa je tudi sprejel ustrezen
               sklep, ki predlaga vladi, da ob pripravi tega zakona upošteva razpravo, ki je bila
               opravljena na odboru za gospodarstvo. Lepa hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam za predstavitev poročila odbora. Kot verjetno veste, poslanke in poslanci,
               je zbor na 11. seji opravil prvo obravnavo predloga zakona, zato predstavitev stališč
               poslanskih skupin ni možna. Torej, prehajamo na razpravo o členih in vloženih
               amandmajih, ki jo bomo vodil na podlagi pregleda amandmajev z dne 28.2. letošnjega
               leta. Pričenjamo z 253. členom, ki ga dajem v razpravo, ter amandma poslanskih skupin
               SDS, NSi, SLS in DeSUS. Kdo želi besedo v povezavi s tem členom in tem amandmajem?
               Poslanka Barbara Žgajner Tavš, izvolite.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. Dovolite, da se ustavim pri tem amandmaju pravzaprav z enim vprašanjem,
               ki ga naslavljam tako na predstavnika ministrstva kot ne nazadnje tudi na koalicijske
               stranke, ki so vložile ta amandma. V kolikor me spomin ne vara in tudi pred seboj
               imam dokumente, Na matičnem delovnem telesu, torej na odboru za gospodarstvo, je bil
               sprejet amandma, ki v 253. členu dodaja nov tretji odstavek. Ta amandma je bil
               sprejet na predlog matičnega delovnega telesa in s tem amandmajem se je strinjal tudi
               gospod Pšeničnik, ki je danes na tej seji. Zato me danes pravzaprav zanima, zakaj
               koalicijske stranke vlagajo amandma, s katerim črtajo tretji odstavek, ki je bil ne
               nazadnje sprejet tudi na predlog zakonodajno-pravne službe. Tudi zaradi tega ne
               razumem obrazložitve k amandmaju, ki ga vlagajo koalicijske stranke. Prosim za
               pojasnilo. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Vlada, samo v pojasnilo, se lahko oglaša kadarkoli v razpoložljivem času.
               Želite podati odgovor na zastavljeno vprašanje, predstavnik vlade? Želite. Izvolite.
            </p>
            </sp>
            <sp who="SDZ4:StarinaKosemAdrijana">

               <speaker>MAG. ANDRIJANA KOSEM STARINA:</speaker>

               <p>Hvala. Vlada je v soglasju s pravno službo, ker je pravna služba takrat bila
               predlagatelj, dosegla to uskladitev.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Prosim, da kdor želi razpravljati to stori preko mikrofona. Poslanka Barbara Žgajner
               Tavš, izvolite.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. No, jaz se pravzaprav ne more strinjati z vašo obrazložitvijo. Kolikor
               sem razumela dogajanje na matičnem delovnem telesu, takrat je bil sprejet amandma, ki
               ga je predlagalo matično delovno telo. Šlo naj bi za uskladitev z mnenjem
               zakonodajno-pravne službe. Takrat je bil sprejet amandma, ki v 253. členu dodaja nov
               tretji odstavek. Danes pa imamo na seji amandma koalicijskih strank, ki pravi: <q>"Črta
               se tretji odstavek."</q> In v tej obrazložitvi je zapisano, da naj bi šlo za amandma, ki
               naj bi bil usklajen z mnenjem zakonodajno-pravne službe. Ne razumem, zato še enkrat
               prosim za pojasnilo, kajti s tem, kar ste povedali, gospa državna sekretarka, se
               pravzaprav ne morem strinjati oziroma ne sprejemam kot neko obrazložitev, ki bi me
               zadovoljila. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Lahko dobimo dopolnilni odgovor?</p>
            </sp>
            <sp who="SDZ4:StarinaKosemAdrijana">

               <speaker>MAG. ANDRIJANA KOSEM STARINA:</speaker>

               <p>Še enkrat enako.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Torej, samo odgovor in ne dopolnilni odgovor. Želi še kdo razpravljati v zvezi z 253.
               členom? Poslanec Mikolič, izvolite, prosim.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala lepa za besedo. Lepo pozdravljeni! No, jaz bom ta amandma podprl, ker je iz
               celotnega konteksta oziroma iz celotne vsebine zakona pravzaprav ta 253. člen, ta
               tretji odstavek, sedaj brezpredmeten oziroma je glede na prehodne določbe oziroma
               glede na 702.a člen ta tretji odstavek v 253. členu brezpredmeten. Zato bom tudi
               glasoval za amandma. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za vašo razpravo in poskus odgovora. Želi še kdo razpravljati? Poslanka Barbara
               Žgajner Tavš, izvolite.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. Tisti 702.a člen, ki je bil sprejet na predlog opozicijskih strank na
               matičnem delovnem telesu, pravzaprav ne more biti, vsaj po moji oceni, nek garant za
               to, da se tretji odstavek 253. člena črta. Dovolite, tudi zaradi takšne ignorance ali
               pa arogance, kakorkoli hočete, ko se vladni predstavniki oziroma predstavniki
               ministrstva dobesedno pridejo norčevat na parlamentarno sejo, pravzaprav ne more biti
               dovolj dober razlog za to, da bi prikimala in šla po takšni poti, kakršni sledite
               koalicijski poslanci. Temu amandmaju bom nasprotovala. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Za razpravo se je prijavil poslanec Milan M. Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa. Pozorno sem poslušal predlagatelja zakona, vlado Republike Slovenije,
               kjer je gospa državna sekretarka uvodoma nekako rekla, kot da bi bila na nekem
               seminarju: <q>"Ob vaši pomoči bomo danes imeli konstruktivno razpravo"</q>. Rad bi spomnil
               vlado, da smo v drugi obravnavi zakona in da državni zbor sprejema zakon.</p>
               <p>Zato bi prosil za zelo konkreten odgovor vlade Republike Slovenije na vprašanje: Ali
               se vlada strinja s predlaganim amandmajem k 253. členu? In če se strinja, zakaj se je
               vlada strinjala prej z amandmajem matičnega delovnega telesa - ker enkrat naj se pač
               vlada odloči, s kom se strinja, sama s sabo ali z zakonodajno-pravno službo. Tako da
               bi lepo prosil, da vodimo neke vsebinske diskusije, ne pa, da se gremo pink ponk.
               Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Cvikl, hvala. Vaši prošnji se pridružujem tudi jaz in še enkrat prosim vlado
               Republike Slovenije, da se zaveda vloge izvršilne veje oblasti in zakonodajalca, ki
               zakone sprejema. Ocenjujem, da je smiselno, da je celoten državni zbor opremljen z
               odgovori na vprašanja, ki jih zastavljajo poslanke in poslanci. Gospa državna
               sekretarka, lahko odgovorite? Hvala.</p>
            </sp>
            <sp who="SDZ4:StarinaKosemAdrijana">

               <speaker>MAG. ANDRIJANA KOSEM STARINA:</speaker>

               <p>Hvala. Žal, lahko samo še enkrat ponovim to, kar sem že povedala. Ta tretji odstavek
               je bil oblikovan na podlagi mnenja zakonodajno-pravne službe in je bil pojasnitvene
               narave. Kasneje je pri usklajevanju z zakonodajno-pravno službo se
               izkristariliziralo, da ta pojasnitev ni potrebna oziroma da ne rešuje prej omenjenih
               dilem. Zato vlada meni, da sprejeti amandma z ničemer ne pripomore k jasnosti določb
               ZGD-1, ki se nanašajo na nadzorne svete in njihovo aktivnost oziroma dajanje
               soglasij.</p>
               <p>Zakon je po našem mnenju jasen. Družba izbere bodisi enotirni sistem z upravnim
               odborom in skupščino kot organi družbe bodisi dvotirni sistem z upravo, nadzornim
               svetom in skupščino. Zakon tudi jasno razmejuje pristojnosti in naloge vseh teh
               organov, zato izrecna določba, kot jo prinaša amandma, ni potrebna in je lahko celo
               zavajajoča. Vlada zato podpira amandma k dopolnjenemu predlogu ZGD-ja.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Torej, če vas prav razumemo, je bilo prvotno mnenje zakonodajno-pravne službe
               zavajajoče. Kolega Cvikl. Gospa državna sekretarka, prosim, če se izklopite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p><gap n="..."/> da nam izvršna oblast dovoli govoriti. Hvala lepa izvršni oblasti za pojasnilo.
               Potem bi vas rad seveda spomnil: na magnetogramu nekaj minut nazaj ste rekli nekaj
               popolnoma drugega. Zato seveda, se vam ne zahvaljujem, da ste se potrudili in seveda
               povedali, da ste se potem, ko je matično delovno telo oblikovalo predlog zakona, še
               usklajevali z zakonodajno-pravno službo in seveda pripravili amandmaje koalicije.</p>
               <p>Predsedujoči, jaz bi predlagal, ker ostali poslanci nismo bili priča tega
               usklajevanja in zato ker je seveda že pri prvem pojasnilu gospe državne sekretarke se
               vzpostavil dvom v to, kaj vlada točno podpira, ker vlada je najprej podprla amandma,
               ki je tretji odstavek dodal, zdaj pa podpira amandma, ki tretji odstavek umika, da
               seveda pozovete zakonodajno-pravno službo, da nam pride pojasniti, zakaj tretji
               odstavek 253. člena, ki ga je ona predlagala v prvotni verziji mnenja, ki ga poslanci
               imamo, samo to mnenje imamo, sedaj ni več potrebe. Ker jaz seveda ne morem, smo v
               državnem zboru, imamo službo državnega zbora in je prav, da seveda služba državnega
               zbora pojasni to vsebinsko pojasnilo, da kot ste zdaj rekli poslanci vladajoče
               koalicije - pa to pravite politično, to ne pravite strokovno, v kolikor sebe ne
               smatrate kot stroko v tem državnem zboru -, da je določba pedagoške narave in v
               skladu s pripombami ZPS DZS ni potrebna. Jaz teh pripomb ZPS DZ ne poznam. Poznam
               samo prvotne pripombe zakonodajno-pravne službe državnega zbora, ki pravi pa, da so
               potrebne in celo vlada je rekla na matičnem delovnem telesu, da je to potrebno, in
               zato je matično delovno seveda ta tretji odstavek 253. člena <gap n="..."/><stage>/Nerazumljivo./</stage><gap n="..."/>,
               tako da, predsedujoči, predlagam, da se poslužite poslovniške možnosti in povabimo
               zakonodajno-pravno službo, zato da bomo tudi ostali poslanci priča nadaljnjemu
               usklajevanju, potem ko je matično delovno že sprejelo dopolnjen predlog zakona za
               drugo obravnavo. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Cvikl, hvala za vaš predlog. Glede na uvodno obrazložitev, nastop državne
               sekretarke o pomembnosti zakona, ki je danes pred nami, o želji po čim boljšem
               zakonu, korektnejšem sodelovanju sem dal tudi poklicati predstavnika
               zakonodajno-pravne službe, da pojasni zadevo v povezavi z amandmajem in 253. členom.
               Do takrat, dokler se nam ne bo pridružila zakonodajno-pravna služba, sedaj pa mi
               dovolite, potem predlagam, to je maksimalno 5 minut, prekinemo sejo. Kdo nasprotuje
               tej odločitvi? Kolega Školč, ali nasprotujete?</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Nasprotujem. Poglejte, gospod podpredsednik, predlagatelj zakona je vlada. Vlada mora
               biti sposobna pojasniti vse svoje odločitve in predloge. Zakonodajno-pravna služba
               lahko podaja mnenja o usklajenosti, neusklajenosti, smiselnosti posameznih določb, ne
               more pa namesto vlade opraviti tega dela. Tisto, kar je problem, je mogoče, da je
               potrebno poklicati ministra, če on zna zagovarjati to, kar, bom rekel, neustrezno
               zagovarja državna sekretarka.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Školč, ministra ne bomo klicali. Bil je vabljen na sejo. Mislim, da na podlagi
               pravil, ki jih imamo oziroma vem, ga lahko tudi nadomeščajo tudi ostali predstavniki
               vlade. Verjamem pa, da bomo z dilemo razčistili, ko pride zakonodajno-pravna služba,
               ki je tudi botrovala ali pa avtorica prvega amandmaja. Okoli tega verjamem, da je
               bilo dorečenega dosti. Prekinjam sejo za 5 minut. Nadaljujemo ob 10.30 uri.</p>
               <stage type="time">(Seja je bila prekinjena ob 10.27 uri in se je nadaljevala ob 10.31 uri.)</stage>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Spoštovane poslanke, poslanci! Nadaljujemo z maloprej prekinjeno 9. točko dnevnega
               reda, to je z razpravo o 253. členu in amandmaju poslanskih skupin SDS, NSi, SLS in
               DeSUS. Glede na to, da predstavnika zakonodajno-pravne službe v državnem zboru ne
               najdemo, bomo nadaljevali z razpravo. Glede na to, da se glasovanje odvija v večeru,
               verjamem, da bo predstavnik zakonodajno-pravne službe lahko pojasnil tokom nadaljnje
               razprave. Kolega Pajk, proceduralno ali razprava?</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Razprava.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Izvolite, prosim.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Hvala za besedo. Take prekinitve vidim kot zavlačevanje. Predstavniki vlade so jasno
               in glasno povedali, da so se uskladili z zakonodajno-pravno službo in da se lahko ta
               odstavek črta. Tudi sam vidim, da je to smiselno, da velja za enotirni sistem
               smiselno vnaprej, da ni potrebno, da se ga omenja. Samo toliko bi imel in mislim, da
               je bilo jasno povedano. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Želi še kdo razpravljati v povezavi? Kolega Petek, izvolite, prosim.</p>
            </sp>
            <sp who="SDZ4:PetekMilan">

               <speaker>MILAN PETEK:</speaker>

               <p>Res je žalostno pravzaprav, da niti koalicijski poslanci, ki so vložili, niti državna
               sekretarka kot seveda namestnica v tem primeru ministra ne zna prave razlage dati in
               padajo iz ene pravzaprav razlage, ki ne drži v drugo, ki še manj drži. Če bi
               pogledali sami dokumente, ki ste jih pisali in sprejemali, bi ugotovili, da ste ta
               tretji odstavek oblikovali na osnovi mnenja in zahteve ali predloga
               zakonodajno-pravno službe. Tako pišete v obrazložitvi. Potem pa v tej obrazložitvi,
               ki jo danes za amandma dajete, pišete, da na podlagi mnenja zakonodajne pravne službe
               to isto umikate. Torej, neka kontradiktornost, ki ne vzdrži nobene kritike. Jaz ne
               bom spremenil niti predlagal umik tega amandmaja, to boste naredili vi, ko boste
               spoznali, da pravzaprav ne znate niti pojasniti razlogov za predlaganje. Dejstvo pa
               je, da kaže na neko nemarnost in mi je žal, predlagam, da gospoda Pšeničnika nekako
               pozovete k besedi, ki mislim, da bi da edini verodostojno informacijo, kako in zaradi
               česa je do tega prišlo, saj ocenjujem, da je on bil tisti, ki je pri zakonu tako
               tvorno sodeloval, da ga najbolj pozna. Če to procedura dovoljuje, pa, podpredsednik,
               vi odločite. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi se je prijavil poslanec Cvikl. Izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>To, kar se dogaja, samo potrjuje to, kar sem sicer mislil uvodoma, da se je gospa
               državna sekretarka zmotila, ker je razlagala, kot da je na nekem seminarju
               gospodarske zbornice o tem zakonu o gospodarskih družbah. Ampak, poglejte. Če si
               boste pogledali, gospa država sekretarka, Poročevalec številka 22, 20. februar 2006,
               stran 21 je tukaj zelo natančna obrazložitev, zakaj je tretji odstavek 253. člena
               potreben. In to je edini formalni dokument, ki ga mi imamo od 20. februarja. Danes je
               1. marec. Če se je vmes karkoli zgodilo, kar vas je prepričalo v nasprotno, potem bi
               želel pisni dokument ali pisno strinjanje vlade z amandmajem poslanske skupine, ali
               vsaj neko bolj logično obrazložitev, kot je ta, ki jo sedaj navajajo poslanci
               vladajoče koalicije, da gre za pedagoško zadevo. Sploh ne gre za pedagoško zadevo!
               Gre za to, ali se, na primer, kot pač tu zakonodajno-pravna služba opozarja, bodisi
               izdaja nove delnice ali pa, kot pravi amandma, odpravlja nejasnosti določbe, ki se
               eksplicitno nanaša na nadzorni svet, veljajo pa samo za delniške družbe, ki bodo
               izbrale dvotirni sistem upravljanja, če ni eksplicitne navedbe uporabe teh določb
               tudi za upravni odbor. Torej, gre za vprašanje nadzornega in upravnega odbora. In
               vsakdo, ki ve, kaj delamo s tem zakonom, uvajamo nove institucije in ni vseeno, ali
               bo popolnoma jasno v zakonu o gospodarskih družbah, ali je pooblastilo upravnega
               odbora vsebinsko podobno prejšnjim pooblastilom nadzornega sveta.</p>
               <p>Tako da mislim, da so bili neki vsebinski in zakonodajno-pravni razlogi, da se ta
               tretji odstavek doda. Tu so navedeni, v uradnem dokumentu so. Potem pa imamo v nekem
               drugem uradnem dokumentu, ki je pa politične narave, ki ni dokument matičnega
               delovnega telesa niti zakonodajno-pravne službe, seveda neko drugo dikcijo. Zato bi
               prosil tretji dokument. Gospe državni sekretarki več ne morem verjeti, zato ker ne
               verjamem niti v njeno pripravljenost za to sejo, ker nas je prišla sem tako, bi
               rekel, prosit, da to podprete, pa bodite konstruktivni, ker smo se tako zmenili, da
               je treba zakon sprejeti.</p>
               <p>Zato ne vem, predsedujoči, kaj boste naredili. Mnenja zakonodajno-pravne službo,
               razumem, niste pridobili. Ne vem, predlagam vsaj, da nam da vlada pisno strinjanje k
               temu, da se 253. člen sedaj spremeni tako, kot predlagajo te koalicijske stranke. Naj
               vas opozorim, gospa državna sekretarka, zakaj je pomembno pisno mnenje. Pisno mnenje
               vlade je potrebno zato, ker kadar vlada - vsaj običajno je temu tako - sprejme kakšen
               sklep, kot je, recimo, strinjanje z mnenjem štirih koalicijskih strank, imamo v vladi
               tako imenovano službo za zakonodajo. In ta služba za zakonodajo pogleda, ali je
               predlog vladnega sklepa, ki bi bil, da se, recimo, tretji odstavek črta, skladen z
               veljavnim pravnim redom, slovenskim in evropskim. Zato je seveda pisni dokument
               vlade, ki ga mora skozi vladno proceduro - vsaj takšna je bila dosedanja praksa v
               vseh vladah, ne vem, če je ta vlada to spremenila, povejte - potrditi tudi služba za
               zakonodajo. Ta sklep sprejme vlada, podpiše ga generalna sekretarka oziroma, se
               opravičujem, vršilec dolžnosti generalnega sekretarja, gospod Predalič, ampak temu
               mora dati - ker če se to dela na korespondenčni seji vlade ali na redni seji vlade -
               svoje mnenje služba za zakonodajo oziroma urad za zakonodajo vlade Republike
               Slovenije. Zdaj imamo pa neke politične dogovore pod mizo, brez tega, da bi en pisni
               dokument zakonodajno-pravne službe bodisi državnega zbora - in tu se strinjam s
               kolegom Školčem, prav bi bilo, da takšen dokument prinese vlada - ali pa vlade. To je
               minimalno, kar potrebujemo. Drugače pa smo na nekem seminarju, kjer se pač
               prepričujemo, kaj je bolj ustrezno. Ne gre za to, kaj je bolj ustrezno, gre za to,
               kaj je formalnopravno glede na vseh 700 členov zakona prava rešitev v tretjem
               odstavku 253. členu. In to ni nepomemben člen. In reči, da je treba ta člen črtati,
               zato ker je ta zgodba pedagoške narave, preprosto zame ni dovolj prepričljiv razlog,
               da bi se kar tako strinjal bodisi s predlaganim amandmajem oziroma da bi kar tako
               odpravili to očitno nepripravljenost vlade. Vlada tu ne deluje kot izvršna oblast,
               vlada deluje tu kot nek organizator seminarja v državnem zboru o zakonu o gospodarski
               družbi.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K razpravi oziroma dovolite, preden dam besedo kolegu Soku, da vlade jaz ne
               morem pozvati po pisni obrazložitvi, ker bi to pomenilo, da moramo zakon umakniti s
               seje, počakati na sejo vlade, da dobimo novo stališče. Zato nadaljujemo z razpravo.
               Besedo ima poslanec Alojz Sok. Izvolite.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa. Ne bom se dotikal vsebine tega amandmaja. Ni moje področje. Je sodeloval
               kolega Mikolič. Ampak to kar je sedaj pred menoj razlagal kolega Cvikl, to pa je neka
               nova obrazložitev poslovnika. Resnično, no! Tako pa ne rabite tukaj nas zafrkavati.
               Poglejte, amandma so vložile štiri poslanske skupine vladajoče koalicije. Ta amandma
               so - če dovolite, dr. Lahkovnik -, ta amandma so štiri poslanske skupine podpirale,
               obrazložitev je napisana. Tako se vlaga amandmaje v tem državnem zboru, v skladu s
               tem poslovnikom. Vlada se je opredelila, ali ta amandma podpira ali ga ne podpira, o
               amandmaju pa bomo glasovali na koncu razprave vsi poslanci in ne vem, ali ste si
               sedaj izmislili neka nova pravila dogajanja. Jaz temu nasprotujem in prosim,
               predsedujoči, da sejo vodite tako, kot je v našem poslovniku zapisano. Vlada tudi če
               noče, se tudi ne rabi opredeliti do amandmaja, ampak je to naredila preko državne
               sekretarke. Povedala je, da ta amandma podpira, in prosim lepo, da ne iščete nekih
               drugih mnenj, kajti koalicija na tem amandmaju, ki ga je očitno predlagala, s to
               obrazložitvijo vztraja in ga ne mislimo ne umikati ne spreminjati. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Drži, kar ste rekli. Vsak od poslancev ve, kje so njegove pravice.
               Verjamem pa, da je smiselno, da se o zadevah oziroma da o zadevah ne ostajajo odprta
               vprašanja v smislu demokracije in pa v smislu sprejemanja kvalitetne zakonodaje.
               Ampak seveda, vso vašo vsebino bomo držali in jo tudi povzel.</p>
               <p>Kolega Cvikl, prijavili ste se k repliki. Izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospodu poslancu repliciram z naslednjim dejstvom, ki je napačno v vašem izvajanju.
               Rekli ste, da se je vlada opredelila. Oprostite, gospod Sok, vlada se ni opredelila.
               Dovolite, da povem. Ali lahko? Vlada je najprej se opredelila za to, da vključimo
               tretji odstavek 253. člena na seji matičnega delovnega telesa. Potem pa je tukaj po
               3-kratnem izvajanju državna sekretarka rekla najprej podpiram, da ostane 3. člen pa
               tretji odstavek 253. člena, ker smo tako rekli na matičnem delovnem telesu, podpiram
               pa tudi to, da ta ne gre ven. In imam dve različni mnenji vlade. To sem jaz danes
               slišal. Poglejte si moj magnetogram. Potem je seveda gospa ugotovila, potem ko je šla
               prebrat, da mora se sedaj podrediti verjetno predlogu štirih koalicijskih strank,
               ampak jaz bi samo rad vedel vsebinske razloge za to. Ona mi jih ni znala povedati.
               Nobeden ne govori tukaj o vsebini. Vsi govorite o tem, da je ta zgodba pedagoške
               narave, pa sami ste rekli, da se v vsebino amandmaja ne boste spuščali. Saj v tem je
               ravno problem, gospod Sok. Problem je, da je to pomemben amandma lahko za vrsto
               slovenskih družb in ni vseeno, ko bomo na tipko pritiskali, ali pritisnemo na tipko z
               vsemi vedenji. Jaz sem prosil, da nam zakonodajno-pravna služba, če nam že vlada ni
               dala pisnega strinjanja oziroma pisne podpore, za kar bi morala nekaj reči služba za
               zakonodajo vlade Republike Slovenije, pove, kaj je prava rešitev. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Medtem se nam je pridružil predstavnik zakonodajno-pravne službe in sprašujem
               tiste poslance, ki so prijavljeni k besedi v prejšnjem terminu, če lahko najprej poda
               svoje stališče zakonodajno-pravna služba. Ker vidim, da odobravajo, dajem besedo
               gospodu Mozetiču. Izvolite.</p>
            </sp>
            <sp who="SDZ4:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa. Spoštovane poslanke, spoštovani poslanci! Prvo, to ni amandma, ki bi ga
               predlagala zakonodajno-pravna služba, ki bi nastal iz predloga zakonodajno-pravne
               službe. To je amandma vlade, ki je nastal resda na določene opombe zakonodajno-pravne
               službe, ampak v zvezi z drugimi členi, zlasti z 232 pa še nekaterimi členi, ki
               urejajo določene stvari na splošno tako za delniško družbo enotirnim kot dvotirnim
               sistemom upravljanja. Vendar je pa 232. člen - tretji odstavek govori potem <q>"plačilo
               vmesnih dividend mora odobriti nadzorni svet"</q>. Nadzorni svet pa, kot veste, ima samo
               delniška družba z dvotirnim sistemom upravljanja.</p>
               <p>Glede tega amandmaja, ki je bil sprejet na odboru, to je ta tretji odstavek, ki se
               sedaj menda predlaga, da se črta, je pa zakonodajno-pravna služba na odboru rekla
               takole, citiram: <q>"... da ni ustrezno umeščen, ni dovolj jasen ter kot takšen tudi
               nepotreben, saj ne prispeva k večji jasnosti zakonskega besedila, čeprav naj bi bilo
               prav to njegov namen."</q> Skratka, zakonodajno-pravna služba je rekla, da ta amandma, ki
               je bil sprejet na odboru in ki je sedaj v tretjem odstavku tega 253. člena, ni
               ustrezen, ni primeren in ne rešuje tistega problema, ki bi lahko nastal, na katere je
               zakonodajno-pravna služba opozarjala v zvezi z 232., 353., 355. členom, ki umešča
               določbo, ki se nanaša samo na družbo z dvotirnim sistemom upravljanja. Skratka, v tem
               smislu je po mnenju zakonodajne službe ta določba nepotrebna in se lahko, kar se
               zakondajno-pravne službe tiče, črta. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za pojasnilo. Verjamem, da smo vsi slišali, kar je povedala zakonodajno-pravna
               služba, zato sprašujem, od prej napovedanih razprav se kdo odpoveduje. <stage>(Ne.)</stage> To
               pomeni, da nadaljujemo z razpravo. Vrstni red razpravljavcev bo: Barbara Žgajner
               Tavš, kolega Jerovšek in za njim kolega Školč. Poslanka Barbara Žgajner Tavš,
               izvolite.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. Jaz bom kratka. To mnenje zakonodajno-pravne službe imamo tudi v
               magnetogramskem zapisu, ampak dovolite. Takrat je vlada podajal rokavico
               zakonodajno-pravni službi državnega zbora, ker vlada ni vedela, kako bi prvotno
               mnenje zakonodajno-pravne službe pravilno umestila v sam zakon oziroma konkretno v
               253. člen. Mene še vedno to ne zadovoljuje, kljub jasnemu mnenju zakonodajno-pravne
               službe. Jaz sicer ocenjujem, da to ne more biti dovolj velik razlog, ker vlada
               oziroma ker besedilo, ki je bilo oblikovano na matičnem delovnem telesu državnega
               zbora ob prisotnosti vlade in ne nazadnje tudi zakonodajno-pravne službe državnega
               zbora, ker pač to besedilo ne prispeva k večji jasnosti, da je to dovolj razlog, da
               se enostavno črta, bi ga bilo verjetno bolj smiselno preoblikovati tako, da bi
               besedilo prispevalo k večji jasnosti.</p>
               <p>Kar pa se tiče, verjamem, da poslanci poznate postopek, ne nazadnje tudi pravice.
               Gospod Sok, kršili ste poslovniške pravice poslancev, kajti niste govorili o
               amandmaju. Verjamem, da v tem trenutku vsi razpravljamo o amandmaju, vi pa ste
               govorili o ne vem postopkovni zadevi. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Naslednji na seznamu prijavljenih je poslanec Jerovšek.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Jaz sem vesel, da je vodja zakonodajno-pravne službe pojasnil te pravne
               nejasnosti, ki jih praktično ni bilo, in iz katere je opozicija skušala izdelati
               zgodbo. Jaz ne vem, dejansko poslanci in poslanske skupine imajo diskrecijsko
               pravico, da podajajo amandmaje in da tudi takšne izglasujejo, če dosežejo večino, in
               ne vem, zakaj vse to in spektakel tu okrog tega, kaj se je dogajalo s tem tretjim
               odstavkov 253. člena.</p>
               <p>K temu pa, ko je gospod Cvikl dejal, da državna sekretarka ni znala pojasniti nekih
               majhnih zadev, ki so v bistvu proceduralne narave in poslovniške narave, pa bi rad
               opozoril, da naj bolj malo spomin vklopi. Moram reči, da ko je bil minister za
               evropske zadeve, dostikrat ni znal pojasniti, zakaj je bila prejšnja vlada tako
               neuspešna pri črpanju evropskih sredstev. Nikdar ni bilo tega odgovora in dejansko se
               je državi velika škoda godila in so bile to bistveno bolj pomembne zadeve. Hvala
               lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala, kolega Jerovšek. Replika kolega Cvikl. Izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Ne bom gospodu Jerovšku repliciral, ker nima smisla, ampak bom vprašal vlado <gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Ne kolega Cvikl, tega vam pa seveda ne bom dovolil. Lahko se prijavite k razpravi,
               ampak šele za kolegom Školčem <gap n="..."/></p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Bom, dovolite, dovolite bom končal stavek. Gospod Jerovšek je namreč rekel, da seveda
               gospa državna sekretarka ni znala pojasniti nekaterih malih malenkosti. Mene zanima
               samo, kako bo družba z enotirnimi sistemom izdala delnice brez tretjega odstavka 253.
               člena.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za repliko. Besedo dajem poslancu Školču, izvolite.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa. Jaz bi le ugotovil, da s pojasnilom gospoda Mozetiča nismo prišli prav
               daleč naprej. Če ste ga pozorno poslušali, lahko sklepamo, da na osnovi te osnovne
               pripombe zakonodajno-pravne službe vlada ni ustrezno odreagirala. Zato je nastala
               amandma te koalicije. Ampak to pomeni, da tudi če koalicija to neustrezno reakcijo
               vlade briše, smo še zmeraj pri tem, da osnovne pripombe zakonodajno-pravne službe
               ostanejo in da je potrebno določene stvari v zakonu bolj določno urediti. In
               ugotavljam, da niti vlada niti koalicija ni bi sposobne tega prevesti v zakon. Ob tem
               bi rad pripomnil, če bo komu v koaliciji seglo v srce, da državni funkcionarji niso -
               in tu mislim tudi na državno sekretarko na ministrstvu za gospodarstvo - prvenstveno
               za to, da urejajo posle za privilegirane subjekte in da po drugi strani urejajo
               zamenjave direktorjev v različnih firmah, ampak so prvenstveno za to, da kreirajo
               ustrezno zakonodajno okolje za vse gospodarske subjekte. V tem oziru seveda to
               presega, bom rekel, vprašanje tega amandmaja in vprašanje tega zakona. Kaže pa na to,
               da pravzaprav del ljudi v vladi svoje funkcije izkorišča za druge stvari, ne pa za
               to, da bi pripravljali ustrezne papirje za odločanje v državnem zboru. Zaradi tega
               sem, bom rekel, razočaran nad reakcijami vlade in koalicije v tem pogledu.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala, kolega Školč. Ker ne vidim več želje po razpravi<gap n="..."/> Vidim. Poslanka Barbara
               Žgajner Tavš, izvolite.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. Čisto za konec dovolite, da še enkrat pozovem vlado in verjamem, da mi
               bodo tudi koalicijski poslanci hvaležni za to, ker očitno ne upajo sami vprašati o
               tem.</p>
               <p>Ne nazadnje, kar nekaj besed smo slišali okoli procedure, ki je sicer več ali manj
               povezana z vsebino tega amandmaja oziroma člena, da pa ne nazadnje vladni predstavnik
               oziroma predstavnica pove, kaj konkretno pomeni vsebina tega amandmaja, ki na predlog
               zakonodajno-pravne službe, vsaj tako berem v obrazložitvi, enkrat je potrebna, drugič
               ni potrebna.</p>
               <p>Prosila bi vsebinsko obrazložitev, da bomo ne nazadnje tudi tisti poslanci, ki ne
               sodelujejo ali pa nesodelujemo v okviru zakona o gospodarskih družbah, vedeli
               dejansko, kaj pomeni črtanje tega amandmaja.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Preden bom dal besedo vladi, bom dal poslancu Pajku. Izvolite.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Še enkrat, hvala. Črtanje tega odstavka pomeni samo to, da pri enotirnih delniških
               družbah ni potrebno soglasje nadzornega sveta, mislim nadzornega organa, ker ga ni
               enostavno, in se pač izda samo soglasje organa, ki je za to primeren upravni organ.
               Samo toliko.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Naj še enkrat opozorim, da so amandma predlagale štiri poslanske skupine in da
               seveda se lahko vlada, v kolikor sama začuti potrebo, v to tudi oglasi. Avtorstvo
               amandmaja je s strani štirih poslanskih skupin, slišali smo nekaj razpravljavcev iz
               teh poslanskih skupin in jaz predlagam, da zaključimo razpravo. Želi vlada? Izvolite,
               prosim.</p>
            </sp>
            <sp who="SDZ4:StarinaKosemAdrijana">

               <speaker>MAG. ANDRIJANA KOSEM STARINA:</speaker>

               <p>Hvala lepa. Jaz ne bom ponavljala tega, kar sem že povedala, ampak želim pa
               poudariti, da določba tretjega odstavka 253. člena je bila vložena kot amandma odbora
               pri drugem branju na odbor za gospodarstvo državnega zbora in je, kot je zapisano v
               njegovi obrazložitvi, želela izrecno opozoriti na ločevanje med enotirnim in
               dvotirnim sistemom upravljanja na način, da bi se izrecno zapisalo, da določbe, ki se
               nanašajo na nadzorne svete oziroma ker zakon uporablja izraz <q>"soglasje nadzornega
               sveta"</q> uporabljajo le za družbe z dvotirnim sistemom. Za družbe z enotirnim sistemom
               pa to ni potrebno, saj organa nadzornega sveta nima. To je vsebina tega člena. Hvala.
            </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Nismo še zaključili z razpravo. Kolega Milan M. Cvikl, izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa, gospod podpredsednik. Glejte, 55 minut smo rabili, da se je vlada
               vendarle pripravila in podala ustrezen odgovor. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Dobro. S tem zaključujem razpravo k 253. členu in amandmaju poslanskih skupin SDS,
               NSi, SLS in DeSUS. V razpravo dajem 273. člen in amandma poslanske skupine LDS.
               Kolega Lahovnik, izvolite.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa. Spoštovane poslanke, poslanci, gospod predsedujoči, predstavnica
               vlade!</p>
               <p>Želim pojasniti amandma k 273. členu Liberalne demokracije Slovenije. Gre za to, da
               je v trenutnem predlogu zakona o gospodarskih družbah članstvo v nadzornih svetih
               omejeno na največ na tri članstva. Treba je poudariti, da lahko nastane problem pri
               družbah, ki imajo veliko število hčerinskih podjetij. Namreč, naš amandma predlaga,
               da se k najvišjemu številu našteje do pet članstev, ki jih zaseda zastopnik vladajoče
               koncernske družbe v koncernsko povezanih družbah. Za kaj gre? Če pogledamo najprej
               primerjalno prakso v drugih državah Evropske unije, vidimo, da je v nekaterih državah
               članstvo omejeno na največ do deset. Gre za države, kot so Nemčija, Avstrija,
               Hrvaška. V Franciji je to število omejeno na osem, nekatere druge države, kot sta,
               denimo Italija in Švica omejitev ne poznata, na Nizozemskem velja omejitev samo za
               članstvo v javnih delniških družbah. Slovenija bi tako z dovoljenim mandatom v treh
               družbah mejo postavila najnižje v Evropi. Menimo, da bi to bil nek precedens, ki ni
               potreben.</p>
               <p>Treba je opozoriti še na eno bistveno dejstvo, kot sem dejal, gre za vprašanje
               predvsem koncernskih družb. Mi imamo podjetja, kot so Gorenje, kot je Nova
               Ljubljanska banka, kot so nekatera druga velika diverzificirana slovenska podjetja,
               ki imajo večje število hčerinskih družb, ne tri, štiri, pet, pač pa nekaj deset, tudi
               po 60. In sedaj se postavi vprašanje, zakaj omejujemo članstvo v nadzornih svetih na
               tri. To na nek način ni logično, prav v teh družbah se to pokaže kot nesmiselno,
               namreč menedžer takšnega podjetja je odgovoren za poslovanje tudi družb, ki jih
               obvladuje, ki so v hčerinski lasti tega podjetja. In namreč obvladuje in nadzoruje
               jih lahko tako, da sedi v nadzornih svetih teh hčerinskih družb, to seveda ni nujno,
               lahko koga drugega pooblasti, lahko pa sam sedi v teh različnih nadzornih svetih.
               Menimo, da nikakor ni smiselno, da zdaj zakonodajalec sam postavi meje in reče,
               največ do tri, pač pa je bistveno, bolj smiselno sprejeti določilo, ki pravi, da se v
               najvišje število članstva ne štejejo članstva, ki jih zaseda zastopnik vladajoče
               koncernske družbe v do petih koncernsko povezanih družbah.</p>
               <p>Skratka, gre enostavno za to, da skladno z načelom neke deregulacije prepustimo, da
               se o tem odločajo lastniki, da to uredijo v statutu. Ne vemo, zakaj naenkrat intenca
               države, da sama to regulira in postavi mejo pri treh. To v diskusiji ni bilo dovolj
               natančno razloženo. Mislim, da je nesmiselno, in to argumentiram še enkrat, in s tem
               zaključujem, z dvema bistvenima argumentoma. Prvič, mednarodno primerjalni pogled
               kaže, da smo država v Evropski uniji, ki bo to mejo postavila najnižje, za razliko od
               nekaterih drugih primerljivih držav, kot so Nemčija, Avstrija, Hrvaška, kjer je meja
               do deset, Francija, kjer je meja do osem, Italija in Švica, kjer omejitev ne poznajo,
               Nizozemska, ki ima omejitve samo v javnih delniških družbah. In drugič, v koncernskih
               družbah, ki imajo večje število hčerinskih podjetij, predstavlja to nepotrebno
               omejitev in s tem zapletamo normalno poslovanje podjetij, kar pa mislim, da ni
               intenca zakona o gospodarskih družbah, vsaj tako je bilo predstavljeno v uvodnih
               predstavitvah prejšnjih obravnav s strani vlade Republike Slovenije.</p>
               <p>Tako predlagam, da ta amandma, ki smo ga vložili v Liberalni demokraciji Slovenije,
               tudi podprete. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Poslanec Rezman, izvolite.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. No, potem, ko je bil teater okoli 253. člena končan, se lahko zdaj resno
               lotimo nekaterih drugih smiselnih zadev. Mimogrede pa naj rečem, običajno gremo v
               teater zvečer, ampak včasih je pa tudi kakšna matineja, pa je tudi to vzdržno.</p>
               <p>Govorim v imenu naše poslanske skupine DeSUS, da kanimo ta amandma podpreti. Namreč,
               ne najdemo nekega pametnega razloga, zakaj bi morali res tako strogo omejitev vnesti
               v zakonodajo. Zato ker smo prepričani, da ne more biti namera vlade ravno v tem, da
               bi se na ta način elegantno otresli tistih, ki so morebiti odveč sedaj v posamičnih
               nadzornih svetih, z določbo, da pač preprosto zakon ne dopušča, da so tam. Sodimo pa,
               da je res neracionalno, da bi tistim, ki predstavljajo pomembnejša podjetja, ki imajo
               več povezanih družb, ki imajo več hčerinskih družb, onemogočali njihovo osnovno
               funkcijo nadziranja v teh in drugih firmah. In sodimo, da je tu treba le prisluhniti
               gospodarstvu, ki se odločno upira takšni omejitvi. To je bilo omenjeno tudi na odboru
               za gospodarstvo. Tam ni, žal, stekla kakšna bolj poglobljena razprava. Danes pa
               mislim, da prav posebne razprave najbrž tudi ni potrebne, saj smo vsi lahko bili že
               seznanjeni skozi razna sporočila, skozi medije, v čem je problem, če bi to določilo o
               samo treh možnostih sprejeli. Zato predlagamo, da tudi drugi sledite temu, da se ta
               preveč restriktivna omejitev olajša.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K razpravi je prijavljen poslanec Pajk. Izvolite.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Hvala. Če primerjamo druge evropske zakonodaje s tega področja, je res, da niso tako
               omejevalne, kot je to, recimo, pri nas zdaj predlog, na tri. Toda dejstvo je, da v
               drugih evropskih državah tudi ni toliko, je razlika v tem, kolikšen je delež
               državnega kapitala v delniških družbah, zato jaz osebno vidim, da je tu prva razlika.
               Druga razlika, bistvena je - mislim, drug pomemben razlog, zakaj je smiselno omejiti,
               je v tem, da nadzorni svet ni kar tako, da se pobirajo sejnine, ampak je odgovorno
               delo in če hočeš se poglobiti v delo, imaš tri članstva v nadzornih svetih povsem
               dovolj. To je smiselno s tega zornega kota. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Kolega Martin Mikolič.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala. Meni se zdi ta amandma problematičen predvsem z vidika, ker sedaj k tej
               osnovni kvoti treh dodaja, pravim še dodaja pet, kljub temu da se tu govori o
               nadzorih v koncernsko povezanih družbah. Jaz mislim, da je danes kar velik problem
               glede tega, da so nekateri v različnih nadzornih svetih in lahko prihaja do
               nekvalitetnega dela, nekvalitetnega opravljanja te funkcije. In to bi moglo biti
               osnovno vodilo tudi pri sprejemanju tega zakona oziroma konkretno pri sprejemanju
               tega člena. Zato jaz tega amandmaja s tem predlogom petih dodatnih ne bom podprl.
               Nekako bi mi bilo bolj logično oziroma bolj spremenljivo, če bi pač to število s treh
               povečali na pet. Mogoče bi takrat malo drugače razmišljal, ampak tega predloga, kot
               ga predlaga poslanski klub LDS, ne bom podprl.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi se je prijavil tudi poslanec Lahovnik. Izvolite.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa. Samo pojasnilo, ker tukaj je govora o tem, da največ tri, to še ja, potem
               naprej je pa kompleksno. Jaz bi rad opozoril na eno dejstvo. Govorimo, vsebina,
               bistvo našega amandmaja je v tem, da se k najvišjemu številu ne šteje do pet
               članstev, ki jih zaseda zastopnik vladajoče koncernske družbe v koncernsko povezanih
               družbah. Se pravi, tisto, kjer gre za družbe, ki jih že obvladuješ, katerih
               poslovanje pozna in jih nadzira.</p>
               <p>Ampak zdaj pa tisto, kar je najbolj bistveno. Zakaj z zakonom o gospodarskih družbah
               postaviti najbolj restriktivno mejo na področju Evropske unije? Dal sem vam primere
               drugih držav, ki teh omejitev ne poznajo. Še enkrat, Nemčija, Avstrija, po katerih se
               radi zgledujemo, pri njih je ta omejitev do 10. V Italiji in Švici te omejitve sploh
               ne poznajo, na Nizozemskem je ta omejitev določena samo v javnih delniških družbah.
               Moj argument, ki je pa bistven glede na to diskusijo, ki je bila, ki se je ravnokar
               odvila, pa ja ta, podjetja, če to želijo lahko s statuti omejijo članstvo tako, kot
               želijo. Zaradi mene, če hočete, obstaja skupščina delničarjev, kjer lahko zavežejo
               svoje menedžerja, če hočete, k določenemu ravnanju. Tisto, kar je pa bistveno,
               obstajajo seveda tudi individualne pogodbe, kjer se lahko vnesejo določene omejitve,
               če seveda lastniki menijo, da je to potrebno. Skratka, če lastniki menijo, da je res
               lahko nek menedžer ali, če hočete, član še največ treh različnih nadzornih svetov, mu
               lahko to mirno zapišejo v individualno pogodbo, lahko zaradi mene zapišejo v statut
               podjetja določil. Tisto, kar je temeljni argument, je, da ni smiselno z nekim krovnim
               zakonom, kot je zakon o gospodarskih družbah, postaviti tako restriktivno omejitev.
               To pa ne pomeni nujno, da bo nek menedžer sedaj avtomatično član nadzornih svetov v
               petih hčerinskih družbah, plus še štirih nekih drugih družbah. Seveda ne pomeni. To
               je stvar tudi, če hočete, drugih pogodbenih odnosov, kot sem dejal: individualne
               pogodbe, razmerij z lastniki. Mi jim ne zapovedujemo, naj bodo v veliko. Tisto, kar
               je bistveno, je, da tukaj ne ravnamo drugače, kot je praksa v drugih evropskih
               državah, in da ne ravnamo v nasprotju s tistim, kar sami najbolj zagovarjamo. To pa
               je princip deregulacije, da se prenaša odgovornost na lastnike, da ne želimo
               centralizirati vse odločitve in jih, bom rekel, zelo rigidno zapisati v zakonodajo.
               Tako moram reči, da tukaj nekega argumenta nisem slišal. Sedaj, če pa lastniki
               menijo, da so neke omejitve potrebne, pa lahko to še vedno drugače uredijo. Tisti
               trenutek, ko pa neko takšno restriktivno omejitev zapišete v zakonodajo, potem je pač
               notri in potem ima neko podjetje, če hočete Nova Ljubljanska banka, ki ima 60
               odvisnih družb, lahko problem, ali pa Gorenje, ali pa Mercator ali pa ne vem, katero
               drugo dobro deverizficirano slovensko podjetje. In zakaj ustvarjati nepotrebne
               omejitve? Nihče jim pa ne preprečuje, da sami to uredijo na takšen način, kot menijo,
               da je to ustrezno. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K razpravi je prijavljen še poslanec Alojz Sok. Izvolite.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa. Jaz bi rad opozoril, ko poslušam to razpravo, samo na en vidik. Jaz ne
               vem, če je res čisto na mestu, da primerjamo našo situacijo z državami Evropske
               unije, ne vem, Nemčijo, Francijo. Zdi se mi, da pri nas gre za en problem in to je
               problem, da je država v veliko gospodarskih družbah lastnik in da smo se - kolega
               Lahkovnik, če se lahko umirite - v preteklosti srečali s številnimi očitki, predvsem,
               ko ste bili vi na oblasti, da so eni in isti ljudje sedeli v nadzornih odborih. O tem
               smo lahko velikokrat brali in tudi gledali sheme, kdo je v katerem nadzornem svetu.
               Fizično tega niso obvladovali, seveda pa so zelo obvladovali nekaj, čemur se je
               rekli, da so za to svojo funkcijo prejemali visoke sejnine. Tudi ne vem, če je
               primerjalna praksa v tem smislu, ko govorite, da ima neko podjetje lahko tudi 60 in
               več hčerinskih podjetij. Ne vem sicer kaj to pomeni, ampak zdi se mi, da je tudi to
               ena zadeva, ki potem ustvarja celotno situacijo okrog poslovanja neke firme, dokaj
               netransparentno in jo zelo zakomplicira. Tako, da ne vem. Sicer pa moram reči, da to
               vašo razpravo razumem in bi jo celo bil pripravljen podpreti, ker resnično, zakaj bi
               se država na takšen omejevalen način vtikala in urejala zadeve tam, kjer to ni
               potrebno. Naj si te družbe to s statuti uredijo. Dokler pa je država solastnica v teh
               gospodarskih subjektih, do takrat pa verjetno ima nek interes, da pove tudi o tem, v
               koliko nadzornih svetih naj bi nek posameznik istočasno sedel. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Nadaljujemo z razpravo. Kolega Lahovnik, boste dobili besedo v obliki
               razprave, ne v obliki replike, ker vas je kolega Sok omenil samo enkrat, in še to le,
               da se umirite. Na podlagi tega vam pa ne morem dati replike.</p>
               <p>Nadaljujemo z razpravo. Besedo ima poslanec Rezman.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Še enkrat hvala lepa. Rad bi navedel samo nekaj stvari, ki bi morebiti pripomogle kaj
               k temu, da se omehčajo nekatere bojazni v zvezi s tem umikom omejitev.</p>
               <p>Prvič. Kar zadeva sejnine, sem prepričan, da vlada ni imela tega v mislih, kako naj
               komu zmanjša sejnine. Kajti kumulativni efekt ne bo nič drugačen, če bo nekdo, ki je
               A, sedel pač v enem odboru in v drugem ne bo mogel biti <stage>(v nadzornem svetu)</stage>, bo pač
               nekdo drug, ki se piše B, to sejnino dobil. In tu ni racionalnega razloga.</p>
               <p>Drugič. Kar zadeva kvaliteto dela, sem prepričan, ker v nadzornih svetih pač sedijo
               predstavniki lastnikov, da so lastniki zainteresirani imenovati tja samo tiste, za
               katere sodijo, da lahko kvalitetno predstavljajo njihove interese in izvajajo
               kvalitetno tudi strokovno delo.</p>
               <p>Tretjič. Kar zadeva člane nadzornih svetov, ki jih država imenuje, ni nobenega
               razloga, da bi za omejitve sprejemali razloge, ker jih ta trenutek lahko umakne -
               država jih tja postavi, država jih od tam tudi umakne.</p>
               <p>Četrtič. Če tega ne bomo sprejeli, se mi zdi, da bomo naredili več slabega kot
               dobrega. Vsem skupaj pa najbrž gre za to, da bi delali dobro.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Prebral bom naslednje štiri s seznama prijavljenih za razpravo, da se bodo
               lahko pripravili: prvi bo dobil besedo kolega Cvikl, za njim Lahovnik, potem
               predstavnica vlade in za njo kolega Bajc. <stage>/Oglašanje iz dvorane./</stage> Dogovorjeno, bom
               upošteval. Verjamem, da vlada ne bo nasprotovala, torej, da je na vrsti zadnja.</p>
               <p>Nadaljujemo. Besedo dajem poslancu Milanu M. Cviklu.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>To, kar sta dva poslanca, predstavnika koalicije Slovenija, pred mano povedala, kaže
               pravi namen tega zakona. Pravi namen tega zakona je zmanjševanje tiste osnovne
               dikcije, da je član nadzornega sveta v treh družbah ravno zato, ker država ima
               določen del državnega kapitala in država seveda želi postaviti predvsem svoje, sebi
               politično podrejene ljudi v še tiste gospodarske družbe, kjer ji to do sedaj ni
               uspelo. To ste seveda tudi sami povedali.</p>
               <p>Drugo, kar bi rad povedal, je ta dilema, ali smo mi Evropska unija ali nismo. Mi smo
               od 1. maja 2004 Evropska unija, čeprav ta vlada deluje neevropsko in, kot pravi vrsta
               podjetnikov, vrsta lastnikov, omejuje svobodno podjetniško pobudo. To so preprosta
               dejstva. Ne samo da zlorablja in se cela vrsta zakonov krši, ampak z veliko ostrejšo
               določbo, ki bo vplivala, kot pravijo v včerajšnjem časopisu <stage>(edini časopis, ki ga
               imamo na tem področju)</stage> Finance, kadrovsko krizo in borzne šoke. Če pa k temu dodamo
               še to dodatno zaostritev, da naj - in seveda to dodatno zaostritev želimo mi z
               amandmajem izločiti, da naj se med te tri družbe vštejejo tudi, se pravi, vse družbe,
               tudi tiste, ki so v okviru koncerna, potem pa seveda te vlade več ne razumem.</p>
               <p>Jaz ne razumem, da ta vlada želi, da bi se Slovenija razvijala in to v vse strani
               neba in kadar seveda slovenska podjetja želijo se razširjati v vse strani neba, se
               pravi, proti jugovzhodni Evropi, proti Evropski uniji, proti državam vzhodne Evrope,
               seveda tam morajo ustanavljati hčerinske družbe. In nihče drug kot uprave družb, ki
               so seveda pred nadzornimi sveti matičnih ali pa koncernskih družb odgovorne za
               poslovanje, ne morejo sedeti v teh nadzornih svetih. Kot pravi eden od, po mojem,
               poznanih finančnih strokovnjakov, gre preprosto za to, da bi, namesto da šef družbe
               odloča v nadzornih svetih hčerinske družbe, potreboval on pred nadzornim svetom te
               hčerinske družbe seminar, na katerem bi z veliko časa in energije razložil enemu od
               podrejenih, kaj je ključni razvojni problem posamezne družbe. Seveda, če mi želimo v
               Sloveniji imeti kaj drugega kot podružnice tujih družb - mogoče je pa to cilj te
               vlade in pa nekaterih strank te koalicije -, potem seveda morate ta amandma podpreti.
               Vi si ne morete predstavljati, da ne bo, ne vem, Mercator, NLB, Prevent, Gorenje
               itd., če jih naštevam, obvladoval svoje hčerinske družbe brez tega, da najbolj
               ključni ljudje sedijo v več kot treh nadzornih svetih hčerinskih družb, zato
               predlagam, da ta amandma podprete. Če ga ne boste podprli, pa to pomeni, da dejansko
               skupaj z vlado želite narediti to, kar ni evropsko. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi je prijavljen poslanec Lahovnik. Izvolite.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala. Mene je spodbudila k temu razprava kolega poslanca Soka.</p>
               <p>Jaz cenim njegovo poštenost v tem smislu, da pove na glas tisto, kar nekdo drug
               mislim. Namreč, ko so mi tudi nekateri gospodarski komentatorji govorili, da se s tem
               določilom uvaja politično čiščenje nadzornih svetov, da potrebuje Janša prostor za
               nove politične nadzornike v podjetjih, za nove gospodarske politkomisarje, sem tudi
               sam sprava menil, da mogoče gre za prostor komentarja, da ni to namen, ampak gospod
               Sok je pa tukaj res jasno povedal. Povedal je, da imam jaz vsebinsko prav, ko
               govorim, da je treba tukaj sprejeti nek drugi amandma, hkrati je pa rekel, dokler je
               država tako velik lastnik v podjetjih, do takrat je ta določba smiselna. Skratka, da
               se izvede to čiščenje, politično čiščenje v nadzornih svetih. Veste, tukaj je pa res
               nesmiselno, ker vse kar poskušamo, je pomagati tistim podjetjem, ki so koncernska
               podjetja, in na nek način odpraviti neko nesmiselno omejitev. Ne gre za to, da bi
               sedaj kdo drug bil kar v štirih, petih pa ne vem še kolikih nadzornih svetih, gre
               samo za koncernska podjetja. Ampak za vašo intelektualno poštenost, gospod Sok, se
               vam pa tukaj res zahvaljujem in moje priznanje. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Replika, kolega Sok? Razprava pozneje. Dobro. Potemtakem ima besedo poslanec
               Bajc. Izvolite.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala, gospod podpredsednik. Kolegice in kolegi, predstavniki vlade! Mogoče bi začel
               s tem, z delnim tem čiščenjem, če temu lahko tako rečemo. Tudi kolega Lahovnik se
               strinja, glede na to, če pravilno razumem ta amandma, ki ga predlaga Liberalna
               demokracija, četrto alinejo 273. člena. Ta amandma pušča in pravi, da oseba, ki je
               član nadzornega sveta ali upravnega odbora že v treh družbah, če pa preberemo prvo
               vrstico tega člena, pravi, član nadzornega sveta ne more biti. Se pravi, da ta
               amandma, če ga jaz pravilno razumem, ohranja to četrto alinejo. Širi pa in omogoča
               oziroma dovoljuje pa, da v povezanih družbah oziroma koncernskih družbah in
               koncernsko povezanih družbah pa bi lahko bil v petih nadzornih svetih.</p>
               <p>In sprašujem tukaj vlado, ali je takšna določba sprejemljiva ali ni sprejemljiva
               oziroma da se vlada okoli tega amandmaja opredeli. Še enkrat ponavljam, ta amandma
               ohranja, da recimo Petrol - ne vem, če so, ampak mislim, da niso - recimo Petrol,
               Mercator, pa, ne vem, Nova Ljubljanska banka - se pravi, tukaj je lahko samo v treh.
               Če gre pa za povezane družbe, recimo, znotraj Mercatorja povezanih družbah, da tam je
               pa lahko v petih nadzornih svetih ali<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslancu Kumerju.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Najprej se nisem imel namena oglasiti, ker se mi je nekako zdel
               logičen amandma, ki v bistvu sledi osnovni intenci samega zakona, ki pravimo, da je
               zelo pomemben.</p>
               <p>Skušal bom to ustavno intenco v treh stavkih povedati. Naj bi šlo za svobodno
               gospodarsko pobudo, tržno gospodarstvo in ne nazadnje tisto, kar kasneje pride tema,
               gre za svobodno izbiro upravljanja posameznih družb, se lastniki, delničarji sami
               odločajo, kako bodo upravljali družbe. In če temu sledimo, potem seveda znotraj
               približno 2 500 nadzornikov, ki naj bi bili v Sloveniji, in v tej kvoti 2 500 je
               približno 400 tistih, ki gredo skozi vladno kadrovsko sito prek KAD-a in SOD-a. Zdaj,
               vse ostalo je svobodno, tukaj, pa zaradi teh 400 nadzornikov, ki jih določa aktualna
               vladajoča koalicija, bomo pa seveda to svobodo omejili. To sta dve nelogični stvari,
               namesto da bi vlada kot predlagatelj šla v drugo smer, da bi dvignila kvaliteto teh,
               ki seveda opravljajo to funkcijo nadzora; ali v dvotirnem ali zdaj v bodoče tudi v
               enotirnem sistemu. In bi se seveda z neko drugo zakonodajo zavzemala za obvezno
               licenciranje in tako dalje in da tega ne naštevam. Tu je rak rana. Danes je lahko
               nadzornik v nekem podjetju vsak, vsak. Vsaj tisto, ko pogledamo spiske nekaterih,
               zdaj bom pa ostal pri teh 400, ki gredo skozi sito. Razen poslanci in ostali, ki
               imamo, ampak govorim: ostali pa so lahko vsi.</p>
               <p>Zato še enkrat: ta amandma bom podprl preprosto iz tega razloga, ker sledi osnovni
               intenci samega zakona, celotnega zakona in če vse ostalo sloni na svobodni pobudi,
               zakaj seveda tu tudi ne bi sledilo in naj te stvari uredijo posamezne gospodarske
               družbe v svojih aktih posamezno.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Ko besedi je prijavljen poslanec Sok.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa. Jaz bi samo en to priliko rad izkoristil, ker naš poslanski kolega Cvikl
               ob vsaki priložnosti našteva, kako je ta vlada dejansko slaba, ampak podatki tega ne
               kažejo. Podatki so drugačni. Podatki kažejo, da je gospodarska rast preko 4% ali pa
               vsaj 4%, čeprav je bila za časa vaše vlade planirana nižje, da se je javna poraba
               znižala, da je javni dolg šel s 30,7% na 29%, da Slovenija 60% izvaža v države
               članice Evropske unije in da smo pred tem, da bomo prevzeli evro oziroma edina
               država, ki bo stopila v kratkem v evro območje in to bo jutri tukaj povedal tudi
               gospod Barosso. Tako ne vem, vi sicer to zgodbo lahko ponavljate, ampak očitno, da se
               bomo morali navajati na to, da bomo vedno znova odgovarjali, da to ni tako, kot bi vi
               želeli pred slovensko javnostjo to prodati oziroma zastrašiti, kako da je sedaj
               dejansko ta vlada, ne vem, slaba in kako Slovenija gre nazaj. To seveda ne drži. To
               ni res in prosim, če to poskušate razumeti in nehate to nenehno ponavljati, ali pa
               ponavljajte naprej, mi vam bomo na takšen način odgovarjali. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Replika kolega Cvikl, izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Zelo kratko gospodu Soku. Naj podučim, da je seveda program prevzemanja evra sprejela
               in začela izvajati prejšnja vlada s koncem leta 2003 skupaj z Banko Slovenije in da
               je ta vlada samo v prvem letu mandata na čelu z vašim ministrom za finance za več kot
               600 milijard zadolžila slovensko državo. 240 milijard plus, imamo, kot veste,
               najnovejši prevzem Darsa in seveda ta vlada zaenkrat ima možnost, da bo prevzela
               evro, vendar se bo o tem odločala evropska centralna banka v jeseni letošnjega leta.
               Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Torej, ne prejšnji razpravljavec ne kolega Cvikl v repliki se nista držala
               273. člena. To smo verjetno vsi dojeli, ko smo poslušali, zato jaz resnično
               pričakujem, da se držimo poslovniške določbe, ki govori, da se razpravlja o vsebini
               amandmaja, ki je pred nami oziroma člena. In statistika prejšnje in te vlade nista
               predmet tega amandmaja ne tega člena. Želi še kdo razpravljati v povezavi z 273.
               členom? Kolega Petek, izvolite.</p>
            </sp>
            <sp who="SDZ4:PetekMilan">

               <speaker>MILAN PETEK:</speaker>

               <p>Hvala za besedo. Jaz moram reči, da če še ne razumem ministra Vizjaka ali pa razumem
               ministra Vizjaka, da pravzaprav nima izkušenj za delo v gospodarstvo in da se ne
               zaveda, kaj s predlogom takega člena zakona torej dela in počenja, bi rekel, da ne
               razumem gospe Starina Kosem, ki pa ima te izkušnje in verjetno ona bi morala biti
               tista, ki bi nam znala argumentirano razložiti, zakaj so šli v tako radikalno
               omejitev tega članstva. Torej, dejstvo je, da bi iz svojih izkušen morala znati
               povedati, kako pravzaprav je pomembno, da so menedžerji tistih družb, ki imajo svoje
               hčerinske ali pa odvisne družbe, najbolj poklicani, da v organih upravljanja
               obvladujejo z najmanj napora, poteze in odločitve, ki se v teh organih sprejemajo, ne
               pa, da morajo torej prenašati to filozofijo in politiko podjetij, ki jo najbolj
               poznajo, preko nekih ljudi, ki jih bodo morali za to usposabljati. In praksa v
               Sloveniji je, da je teh koncernskih ali pa holdinških družb že toliko, da pravzaprav,
               če bi nekdo naredil analizo, bi ugotovil, da delamo sami sebi škodo, problem. In to,
               kar vam ponuja Liberalna demokracija in kar vam pravzaprav tudi sporoča Društvo
               Manager pa vse gospodarske institucije resne, tudi gospodarska zbornica, je pa včasih
               pa le za poslušati, le za upoštevati. V tem primer vam bodo samo hvaležni in verjetno
               boste vi tudi z lažjim srcem pravzaprav sami spoznali in ugotovili, da je temu
               amandmaju za pritegniti.</p>
               <p>Iz praktičnih razlogov tisti, ki ste ali pa smo delali v gospodarstvu, vemo, da smo v
               zagatah, da je premalo ljudi, in če ste že hoteli omejiti, se pa strinjam, da bi bilo
               za omejiti tisto obvladovanje in tisto vlogo nadzornikov, ki so pa v državnih
               podjetjih oziroma v podjetjih v katerih ima tudi država večji delež. In tukaj ste pa
               naredili, žal, napako, da tega niste tako zapisali. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Preden dam besedo poslancu Jancu, dovolite samo, da opozorim poslanke in
               poslance Liberalne demokracije, da vam je potekel čas, ki ste ga najavili za 9. točko
               dnevnega reda.</p>
               <p>Nadaljujemo. Kolega Anderlič, umirite se umirite se! Besedo ima kolega Janc.
               Izvolite.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, predsedujoči. Spoštovana sekretarka s sodelavci, kolegice in kolegi! Tudi
               sam sem nekoliko v dilemi. V eni vrsti gotovo razmišljam tako, da je treba neke
               stvari malce omejiti. Nekateri so nenadomestljivi v tej družbi in da so lahko v
               številnih nadzornih svetih, verjetno je to tudi prav. Res je, da omejujejo na tri v
               teh zgodbah, kot so velike družbe ali pa majhne družbe, to je seveda prav. Vendar sem
               pa v dilemi v tem, da nekdo, en koncern, pa naj bo tudi Mercator, o katerem smo danes
               že kar nekaj govorili, pa morda ni najbolj modro, da mi omejujejo znotraj hiše enega
               uspešnega podjetja ali pa manj uspešnega, da rečemo, tukaj bo pa samo tri maksimalno,
               ker potem več ne smete. To je morda malce preveč, pregloboko poseganje države v tisto
               pristojnost, ki jo ima na tržnem prostoru svobodna iniciativa gospodarskih družb. Tu
               morda gremo predaleč, če želimo to omejevati. Bi pa vendarle navedel en tehten
               razlog, zakaj temu tako. Ali je to zato, da bomo širili to bazo ljudi v podjetjih, ki
               sedaj niso prišli blizu? Ali je ta namen? Ali je drug namen, da s tem želimo nekako
               stvari onemogočiti, da bi se eni in isti pojavili v petih družbah znotraj koncerna
               ali pa nek tretji razlog. Morda bi tukaj malce več pojasnitve potrebovali
               predlagatelji, da morda se tudi lažje odločimo tisti, ki pa smo nekoliko v dilemi v
               tej zgodbi, ker mislim, da ko govorimo o tržnem gospodarstvu, to pomeni mnogo več kot
               sicer samo tisto, kar bo država določila. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. In na koncu je k besedi prijavljena predstavnica vlade. Izvolite, prosim. </p>
            </sp>
            <sp who="SDZ4:StarinaKosemAdrijana">

               <speaker>MAG. ANDRIJANA KOSEM STARINA:</speaker>

               <p>Hvala za besedo. Ja, poglejte, primerna funkcija nadzornega sveta je nedvomno nadzor
               nad delovanjem družbe in s tem seveda nad delovanjem uprave družbe. To funkcijo ima
               organ, se pravi, nadzorni svet kot celota, njegovi člani pa so po izrecni določbi
               zakona tudi odškodninsko odgovorni v primeru, da svoje funkcije ne bi opravljali
               skrbno ter v skladu z načelom vestnosti in poštenosti ter dobrega gospodarja.</p>
               <p>Glede pogojev za imenovanje članov nadzornega sveta je na spletni strani združenja
               članov nadzornih svetov mogoče najti kriterije za člana, med katerimi so navedeni
               tudi: celovito poslovno znanje, ustrezna strokovna znanja, da niso ekonomsko, osebno
               ali kako drugače tesneje povezani z družbo ali njeno upravo, da ne opravljajo
               nadzorstvenih, vodilnih ali vodstvenih funkcij ali svetovalnih nalog za konkurenčne
               družbe, da niso večji delničarji ali družbeniki konkurenčnih družb. Nadalje pa, kot
               zelo pomemben kriterij, tudi časovna razpoložljivost članov nadzornega sveta.</p>
               <p>Glede na izrecno zavedanje, tudi združenja članov nadzornih svetov o pomembnosti te
               funkcije, vlada meni, da je sodelovanje v največ treh nadzornih svetih primerna
               ureditev za ustrezen strokovni nadzor v posamezni delniški družbi in kakovosten korak
               predvsem v smeri profesionalizacije te funkcije.</p>
               <p>Kar pa se tiče koncernskih družb. Koncernske družbe so pravno samostojni subjekti in
               so tretirani na popolnoma enak način. Koncern lahko tvori seveda več družb, ki so
               povezane, na primer, z enotnim vodstvom. Ravno v teh primerih je učinkovit nadzor,
               neodvisen nadzor s strani nadzornega odbora v posamezni družbi še toliko bolj
               pomemben in seveda potreben.</p>
               <p>Materija omejevanja števila članstev v upravnem odboru ali nadzornem svetu ni domena
               prava evropske skupnosti in je v celoti prepuščena posameznim državam članicam.</p>
               <p>Iz vseh teh razlogov menimo, da predlagana določba ustreza naši nacionalni ureditvi
               prava, družb, zato tega predlaganega amandmaja ne podpiramo.</p>
               <p>Ker pa sem tudi sama osebno bila izzvana s svojim mnenje, pa moram tako reči, da kar
               se tiče mojih izkušenj iz prakse, je nadzorna funkcija zelo pomembna, seveda, če imaš
               zadaj tudi zavedanje o odgovornosti, ki jo tako delo oziroma takšna funkcija prinaša,
               zato sem sama osebno mnenja, da kvalitetno opravljati takšnega dela ne moreš v več
               kot treh nadzornih svetih. Zato tudi sama ne bi sprejela takega dela v več kot treh.
               Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Kolega Kumer, izvolite.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Ne da bi polemiziral z gospo državno sekretarko, ampak rad bi samo rekel, zakaj ne bi
               teh kriterijev, ki ste jih našteli, prepustili - pa bom zopet uporabil to besedo -
               svobodno tistim, ki odločajo, kdo bo nadzornik v neki firmi. Zakaj je to treba
               zakonsko s številom mogočih nadzornikov predpisati? To ne rešuje, 3, 5, 10, 15 ne
               rešuje tega. Bom dal še drugačno primerjavo. Razlika je, ali si menedžer ali nisi
               menedžer, ali si državni visoki uradnik, tudi državni sekretar - o ministrih ne bom
               govoril, pa tudi sedijo v dveh ali treh nadzornih svetih ali svetih nekih agencij in
               tako dalje. So tudi neprimerljive stvari v zvezi z angažiranostjo, časovno in tako
               dalje.</p>
               <p>Tako še enkrat vztrajam: zakaj tega ne prepustimo tistim, ki o tem odločajo? O tem ne
               odloča zakon, o tem ne odloča vlada, o tem ne odloča država. Pravni subjekti, ki so
               gospodarske družbe, in organi v teh družbah o tem odločajo. Oni sprejemajo svoje
               statute, svoja pravila igre in oni si ta pravila igre določajo. Dajmo jim svobodno
               pot, da si to uredijo! Še enkrat, smo kontradiktorni v samem tem krovnem zakonu, ki
               se imenuje ZGD-1; na eni strani govorimo o veliki svobodi, na drugi strani pa to
               svobodo zožujemo.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi se je prijavil poslanec Jožef Horvat.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala za besedo, gospod podpredsednik. Spoštovane kolegice in kolegi, predstavniki
               vlade! Ne vem, če bo moj prispevek kaj pripomogel k odločitvi posameznika za ta
               amandma, govoril bo pa proti temu amandmaju.</p>
               <p>Namreč, v Sloveniji smo, odkar imamo svojo državo, absolvirali prve lekcije o
               gospodarskih družbah, olastninili smo podjetja, imamo delniške družbe, imamo družbe z
               omejeno odgovornostjo in tako naprej, formirali smo prve uprave, nadzorne sveta, in
               iz teh lekcij smo se gotovo tudi nekaj naučili. Česa pa smo se naučili? Naučili smo
               se, da je Slovenija majhna, da se menedžerji med sabo poznajo, pa hvala bogu, da se
               poznajo in da so tudi prijatelji. In kaj se je dogajalo in kaj smo se naučili, med
               drugim, je to, da, recimo, dva menedžerja, predsednika dveh uprav, dveh družb, sta
               eden drugega imenovala v svoje nadzorne sveta. To je samo ena od izkušenj. Ne rečem,
               da je generalna, nikomur ne želim delati s tem krivice, je pa verjetno to tudi neka
               logična posledica vsaj na začetku razpršenega lastništva večine naših podjetij. Res,
               govorim iz izkušenj. Sam sem bil tudi član treh nadzornih svetov in član združenja,
               seveda samo do 22. oktobra 2004. In zaradi tega na nek način razumem predlagatelja,
               da je nekako restriktivno pristopil k definiranju tega člena, se pravi, da ne daje
               teh možnosti, da bi eden, torej državljan, državljanka, lahko bil član velikega
               števila nadzornih svetov. Ne nazadnje tudi zaradi tega, kot je povedala spoštovana
               državna sekretarka, član nadzornega sveta je tudi materialno odgovoren.</p>
               <p>Zdaj, primerjava z evropsko situacijo bi vzdržala, po moje, samo v tistem in samo
               takrat, če se lahko naši koncerni in število koncernov ali pa relativni delež
               koncernov lahko primerja z ostalimi državami evropske zveze. Jaz teh podatkov nimam
               in če te primerjave ni, potem verjetno ne moremo definirati, tako kot v Nemčiji, kot
               je povedal doktor Lahovnik, našega članstva v nadzornih svetih v velikem številu
               nadzornih svetov. Torej, kot rečeno uvodoma, tega amandmaja Liberalne demokracije ne
               podpiram. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. S tem zaključujemo razpravo o 273. členu in amandmaju poslanske skupine
               Liberalne demokracije. V razpravo dajem 474. člen ter amandma poslanskih skupin SDS,
               NSi, SLS in DeSUS. Kdo želi razpravljati? Nihče. Prosim? Se opravičujem. Želite
               razpravljati, Barbara Žgajner Tavš? Izvolite.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGANJER TAVŠ:</speaker>

               <p>Hvala lepa. Jaz bi tukaj, ker sem videla, da je vlada kljub prvotnemu nasprotovanju
               na matičnemu delovnemu telesu in neusklajenosti z zakonodajno-pravno službo le
               upoštevala pripombe, ki jih je podala predstavnica zakonodajno-pravne službe, rada bi
               izrazila podporo temu amandmaju. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. S tem zaključujem razpravo v povezavi z 474. čelom in amandmajem prej
               omenjenih poslanskih skupin. V razpravo dajem 699. člen in amandma poslanske skupine
               SD. V povezavi s tem amandmajem želi besedo kolega Kumer. Izvolite.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Moram reči, da sem včeraj zvečer, to je 12 ur nazaj, ko sem prišel
               domov in gledal oddajo Trača dobil potrdilo o tem, da je ta amandma, ki smo ga
               vložili na ta 699. člen, še več kot upravičen. Namreč, cela oddaja je tekla o zaščiti
               malih delničarjev.</p>
               <p>Določilo prvega odstavka 384. člena namreč povzema direktivo Evropske unije, ki za
               iztiskanje delničarjev družbam na področju Evropske unije postavlja zgornjo mejo 90%
               lastništva. Navedeno določilo po našem mnenju velja za razvite kapitalske trge, kjer
               je zaradi tradicije, kulture in razvite zakonodaje možnost, da bi se večinski
               delničar kakorkoli spustil v oškodovanje manjših delničarjev, malo verjetna ali
               minimalna. Pri nas v Sloveniji te možnosti so širše in večje, saj smo šele 10 let
               nazaj prvič kot državljani dobili tako imenovane certifikate, s katerimi smo se
               spustili na ta delničarski trg itd., in nabiramo prve izkušnje. Ampak že te 10 letne
               izkušnje so pokazale, da zaradi spretnosti nekaterih posameznih večjih lastnikov - in
               bom uporabil to besedo - neukosti nas, malih delničarjev in lastnikov, v marsikateri
               gospodarski družbi so vodili poslovno politiki tako, da je prišlo do oškodovanja ali
               pa na škodo manjšinskih manjših delničarjev. Posebej je treba poudariti, da je večina
               velikih lastnikov gospodarskih družb, kjer je bilo delovanje večinskega lastnika
               korektno, v dogovoru z manjšinskimi lastniki iztisnjene le-teh, že izvedeno. Z
               gotovostjo pa lahko trdim, da v družbah, kjer večinski lastnik v tem trenutku že
               presega prag 90% in ne dosega sedanjo zakonsko določenega praga, ki omogoča
               stisnjenje pri 95% lastništva, potekajo delničarski spori, ki temeljijo na kršitvah
               večinskega lastnika po sedaj veljavnem zakonu o gospodarskih družbah.</p>
               <p>Čeprav veljavni zakon o gospodarskih družbah sodiščem nalaga, da delničarske spore
               rešujejo hitro, navedeni spori delijo usodo ostalih sporov in počasnosti na sodiščih.
               Zato je veliko teh sporov še v teku. V primeru, da pride do uveljavitve - in bo
               prišlo - tega 384. člena v takšni vsebini, kot je, bi večinski lastniki v družbah,
               kjer potekajo tovrstni delničarski spori, lahko to določbo, navedeno določbo
               uporabili za zakonsko možnost, da manjšinske lastnike na podlagi tega člena iztisnejo
               iz družbe, ne glede na to, da ti spori še niso končani. V tem primeru bi manjšinski
               delničarji, ki vodijo gospodarske spore, izgubili pravni interes in bi bili
               oškodovani. Zato še enkrat v zaščito teh malih delničarjev, ki vodijo te spore,
               predlagamo, da vlada in večina v tem državnem zboru s to gesto, ki ne pomeni, da
               ščitimo vse male delničarje, ampak tiste, ki so v teh sporih, da v 699. členu, kjer
               gre za nekatere druge uskladitve, v točki 8 to možnost tem velikim delničarjem
               prepreči.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Ne vidim več želje po razpravi v povezavi k 699. členu. Želite. Okoli 699.
               člena se bo opredelila tudi vlada. Izvolite.</p>
            </sp>
            <sp who="SDZ4:StarinaKosemAdrijana">

               <speaker>MAG. ANDRIJANA KOSEM STARINA:</speaker>

               <p>Hvala, hvala lepa. Predlog amandmaja se nanaša na neuporabo določbe o izključitvi
               manjšinskih delničarjev v primeru, da zoper delniško družbo na sodišču teče postopek,
               v katerem delničarji uveljavljajo ničnost oziroma izpodbojnost sklepov skupščine.
               Mislim, da je tukaj potrebno poudariti, da dopolnjen predlog ZGD-1 že sedaj v 704.
               členu določa, da se postopki, ki bodo ob uveljavitvi ZGD-1 že v teku, dokončajo po
               določbah zakona o gospodarskih družbah. Glede na to, da se predlagani amandma za
               dopolnitev 699. člena nanaša na neuporabo določbe novega ZGD-1 ravno v tem primeru iz
               704. člena, torej ko se je že začel nek postopek za razveljavitev sklepa skupščine
               oziroma za ugotovitev ničnosti sklepov skupščine, posebna s določba smiselno enako
               vsebino ni potrebna. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Imate besedo, poslanec Kumer.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Ker gre za nekatere druge uskladitve, se pravi, da gre za neke prehodne določbe,
               kljub temu da je v 704. členu zapisano, je ta določba, ki jo mi predlagamo v tej 8.
               točki, bolj jasna, bolj jasno govori o katerih. Tukaj na splošno govori, <q>"zadeve
               katerih je postopek ob uveljaviti tega zakona v teku oziroma glede katerih je bila ob
               uveljaviti tega zakona že vložena zahteva ali pravno sredstvo."</q> <q>"That is all"</q>, je
               konec. Zato smo mi za bolj dicivirano, bolj jasno določbo tudi v tem 699.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. S tem zaključujem razpravo k omenjenemu členu. V razpravo pa dajem 702.a člen
               in štiri vložene amandmaje k temu členu, in sicer prvi, vložen s strani poslanske
               skupine Socialnih demokratov, drugi vložen s strani poslanskih skupin SDS, NSi, SLS
               in DeSUS, tretji vložen s strani poslanske skupine Socialnih demokratov in četrti
               prav tako vložen s strani poslanske skupine Socialnih demokratov. Razpravo bomo
               vodili o vseh štirih amandmajih hkrati, zato prosim morebitne razpravljavce, da
               povedo, na katerega od členov k 702.a členu se bo navezovala njihova razprava.
               Odpiram razpravo. Kolega Dušan Kumer, izvolite.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Zdaj bi mi prišlo malo prav vode, ampak kljub temu bom naprej k 702.a členu drugi,
               odstavek. Najprej načelno povem, zakaj smo dali te tri pripombe. Te tri dopolnitve k
               702.a členu smo dali iz preprostega razloga, ker se je že na samem odboru za
               gospodarstvo videlo, da so člani odbora različno interpretirali in tolmačili tisto,
               kar je bilo sprejeto. In mi v bistvu delamo tekst bolj jasen in nedvoumen in
               enoznačno interpretacijo.</p>
               <p>In da grem na ta drugi odstavek. Rešitev je smiselno enaka, kot je bila glede
               delavskih predstavništev v organih družbe vsebovana tudi v prvotnem predlogu
               direktive evropske delniške družbe. Naj samo spomnim, da je v tem predlogu direktive
               bila kot povsem enakovredno predlagana izbira bodisi enotretjinskega do največ
               polovično delavskega predstavništva v nadzornem svetu in ista, bodisi enotretjinska
               do največ polovična predstavništvo, v upravnem odboru, ko gre za enotirni sistem,
               prej za nadzorni dvotirni. Torej, na vprašanje, ali sta najmanj enotretjinsko
               delavsko predstavništvo v nadzornem svetu in najmanj enotretjinsko delavsko
               predstavništvo v upravnem odboru med seboj primerljiva ali ne, v Evropi ni več že
               dolgo nobene dileme. Odgovor je tukaj preprost in jasen: vsekakor sta primerljiva in
               verjetno, kajti drugih ustreznih sistemsko doslednih rešitev niti ni možno najti. Naj
               mimogrede omenim vsaj dve državi, ki imata popolnoma isto ureditev, kot jo imamo mi,
               to je, kot predlagamo mi, to sta Danska in Norveška.</p>
               <p>Na nek način bi skušal polemizirati ali zavrniti tudi hipotetične kombinacije o tem,
               ker je tudi slišati bilo to v tem državnem zboru ali v nekaterih komentarjih in
               tekstih, ob kakšnih predpostavkah bi se lahko zgodilo, da bi v primeru
               enotretjinskega delavskega predstavništva v upravnem odboru imeli delavci celo več
               predstavnikov med neizvršnimi direktorji kot delničarji. Te pripombe, ali pa ti
               komentarji ali pa te - bom imenoval kar insinuacije, so povsem neprimerne,
               nesprejemljive, kajti škarje in platno, tako kot sem že prej dejal, imajo v rokah
               delničarji oziroma lastniki. Oni spišejo statut, oni spišejo akte, oni sami se
               odločijo, kakšne mehanizme bodo imeli za upravljanje in nadzor v družbi. Imajo
               možnost, da sestavijo seveda večji ali manjši obseg oziroma skupno število članov
               upravnega odbora, večje ali manjše število izvršnih direktorjev, skupno število
               članov upravnega odbora, večja ali manjše število izvršnih direktorjev, ki niso ali
               pa so člani upravnega odbora. Se pravi, da celotno regulativo si sami določijo. Če
               delničarji tega ne želijo, se ob zakonsko zapovedanem enotretjinskem delavskem
               predstavništvu ne more - nikoli se ne more - zgoditi, da lahko delavsko
               predstavništvo preglasuje delničarje oziroma lastnike kapitala. Te variante, te
               možnosti niti hipotetično, teoretično nikoli ni.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K razpravi se je prijavil poslanec Pajk. Izvolite.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Hvala. Seveda bom sam in naša poslanska skupina podprla amandma k 202.a členu pod
               točko 2., ki smo ga dobili tukaj na mizo, iz preprostega razloga, ker se ne da po
               vsebini, kvaliteti primerjati članstvo v nadzornem svetu in članstvo v upravnem
               odboru družbe, če primerjamo enotirni ali pa dvotirni sistem.</p>
               <p>Če si član upravnega odbora v enotirnem sistemu, seveda pomeni mnogo več kot samo
               nadzornik v družbi z dvotirnim sistemom, saj lahko bistveno več pripomoreš ali se da
               bistveno bolj sodelovati in kvalitetno prispevati k vodenju družbe. Zato mislim, da
               je to besedilo, ki pravi, da mora biti vsaj eden na dopolnjene tri iz vrst delavcev,
               povsem zadovoljivo. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Želi še kdo razpravljati? Kolega Mikolič, izvolite.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala lepa. Drugi amandma poslanskih skupin koalicije se pravzaprav ne razlikuje od
               tistega, kar je bilo v 702.a členu že zapisano, s tem da se res na matičnem delovnem
               telesu ugotavljalo, da je zadeva bila dokaj komplicirano zapisano in to je pravzaprav
               bolj jasno opredeljeno. Zato bom sam tudi ta drugi amandma podprl.</p>
               <p>Bi pa rad povedal glede na to, da se ti vsi amandmaji nanašajo na 702.a člen, kjer je
               pravzaprav nekako opredeljeno sedaj sodelovanje delavcev v upravljanju v enotirnem
               sistemu. Da bi rad kolegu poslancu Kumru povedal: ko smo prej razpravljali o tem, da
               bi mogoče pri nadzornih svetih naj ne bi zakonsko opredeljevali števila članov, pa
               glede tega, kar je tu sedaj opredeljeno glede enotirnega sistema, kjer so se določene
               stvari zakonsko uokvirile in predpisale, se bi tudi lahko vprašal glede na to kdo je
               dobro predelal ta zakon oziroma kdo nekako se je poglobil glede enotirnega sistema,
               da je ta enotirni sistem predvsem namenjen za tiste družbe, kjer bo večinski lastnik,
               pravzaprav en, imel večinsko lastnino. Vsaj tako nekako se da sklepati, pa tako
               nekako tudi predvidevamo in bi se tudi lahko vprašali, ali naj ne bi tudi ta lastnik
               potem glede tega upravljanja imel večje svobode, proste roke. Rad bi opozoril, da
               velikokrat razpravljamo o določenih stvareh ravno o tistem, kar gre nam v prid,
               tisto, kar pa se potem pri drugem zakonu ali pri drugi temi pojavi - potem pa malo
               ploščo obrnemo.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Replika? Replika, kolega Kumer.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Jaz moram reči, da v jeseni res raste različno sadje in da obiramo različno sadje,
               ampak tu zdaj res gre za mešanje jabolk in hrušk. V tem primeru gre za stvar, ki jo
               bo urejal nek drug zakon, in jaz sem govoril o nekem drugem zakonu, zdaj sem govoril
               o prehodnih določbah, ki začasno zaradi pravne praznine in na nek način tudi ustavne
               enakopravnosti ureja to področje. Mi imam <q>"lex specialis"</q>, zakon, ki bo to uredil, in
               tistega, ki ste ga včeraj - da uporabim to štajersko besedo - <q>"skenslali"</q>, in to še
               danes enkrat neupravičeno. Ker že zdaj se vidi, da interpretirate seveda stvari po
               svoje. To je, ustavno zagotovljene so nekatere pravice delavcev oziroma zaposlenih
               pri upravljanju družb in to bomo reševali v tistem zakonu. In jaz moram samo na nek
               način dati priznanje vladi, da je spoznala in prisluhnila temu, da se ta materija
               tudi v enotirnih družbah ne ureja v ZGD-ju, ampak da se bo to skupaj uredilo v zakonu
               o sodelovanju delavcev pri upravljanju v družbah, kjer je že opredeljen dvotirni
               sistem upravljanja.</p>
               <p>In še enkrat. Tisti, ki smo vsaj to osnovno matematiko, ko še ni bilo računalnikov,
               opravili: enotretjinska zastopanost zaposlenih delavcev v upravnem odboru pomeni
               tretjina in dve tretjini ima vedno lastnik, delničar in tako dalje. Ena tretjina je
               samo, vi pa mi naštevate med tremi eden in tako dalje. Enotretjinsko zastopanje
               pomeni ena tretjina in nič več. Kvečjemu se bo to pri povečevanju, če matematiko
               uporabite - kolega Mogeta ni, da bi to razložil -, se bo ta procent zmanjševal in bo
               prišel tudi pri velikem številu lahko tudi do 20 ali pa 25%, ne tretjinskega, ko bo
               prišlo do neizvršnih in izvršnih direktorjev in tako dalje v enem upravnem odboru.
               Tako ne tu zavajati! To je tisti minimum, tretjina delavcev, da imajo možnost
               soupravljati in soodločati v upravnem odboru.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslanki Barbari Žgajner Tavš. Izvolite.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. Na začetku se bom zahvalila kolegu Kumru, ker je dejansko pritrdil mojim
               razmišljanjem oziroma potrdil vprašanje. Tako da lahko rečem, da sem pravilno
               razumela dogajanje na samem delovnem telesu, kajti 702.a člen govori zgolj o
               prehodnih določbah, torej določbah do uveljavitve zakona o sodelovanju delavcev pri
               upravljanju, ki naj bi ga pripravila vlada oziroma ministrstvo za delo, družino in
               socialne zadeve. Ne nazadnje o tem govori prvi odstavek 702.a člena. Prepričana sem,
               da je prav, da danes pritrdimo amandmaju Socialnih demokratov, ki daje zgolj in samo
               nek garant za soupravljanje oziroma udeležbo delavcev pri soupravljanju, do sprejetja
               zakona o sodelovanju delavcev pri upravljanju. Gre zgolj za prehodno obdobje, s čimer
               ne nazadnje polnimo tudi nastalo praznino.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K razpravi se je prijavila tudi predstavnica vlade. Izvolite, prosim.</p>
            </sp>
            <sp who="SDZ4:StarinaKosemAdrijana">

               <speaker>MAG. ANDRIJANA KOSEM STARINA:</speaker>

               <p>Hvala za besedo. Enotirni in dvotirni sistem sta dva različna sistema upravljanja
               družb. Vsaka družba pa ima legitimno pravico, da izbere kateregakoli izmed njih.
               Kljub temu, da je soupravljanje delavcev pri upravljanju potrebno med sistemoma čim
               bolj približati, pa ravno zaradi njune različnosti zgolj številčna primerjava, kot
               smo ji bili tu priče, predstavnikov delavcev v organih družbe v obeh sistemih nikakor
               ne more dati zadovoljivega odgovora o njihovi vlogi.</p>
               <p>Predlagatelj amandmaja se je pri tem skliceval na uveljavljene sisteme predvsem
               skandinavskih držav. Naj pri tem poudarimo, da ima, na primer, Švedska z enotirnim
               sistemom upravljanja v poslovodnem organu dva in ne ene tretjine predstavnikov
               delavcev, in to le v družbah z več kot 25 zaposlenimi. Finska ima z enotirnim
               sistemom upravljanja, z opcijo nadzornega organa v poslovodnem organu, število
               predstavnikov v skladu s sporazumom; če pa tega sporazuma ni, pa eno četrtino v
               organih vodenja ali nadzora oziroma vodstvenih skupin, in to le v družbah z več kot
               150 zaposlenimi. Tudi Danska ima po naših podatkih specifičen dvotirni sistem
               upravljanja, ima v organu dva do ene tretjine predstavnikov delavcev, če ima družba
               več kot 50 zaposlenih. Baltske države članice soodločanja delavcev v zasebnem
               sektorju ne poznajo. S predlagano ureditvijo bi bila Slovenija v okviru enotirnega
               sistema upravljanja pravzaprav unicum z maksimalnim standardom v primerjavi z drugimi
               državami članicami.</p>
               <p>Predlagatelj je veliko truda posvetil rešitvi, ki jo predstavlja nov 702.a člen
               zakona. Rešitev je bila podprta tudi s strani predstavnikov delavcev, delodajalcev in
               drugih ključnih institucij, zato menimo, da le-ta podaja ustrezno kompromisno rešitev
               soodločanja delavcev v enotirnem sistemu upravljanja v Sloveniji. Iz teh razlogov
               predlaganega amandmaja poslanske skupine Socialnih demokratov ne podpiramo.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Razprava, kolega Kumer. Izvolite. Se lahko izklopite? Hvala.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Mi smo vam posredovali tisto, kar je naredila raziskovalna skupina glede urejanja teh
               zadev v Evropski in od 25 članic Evropske unije v 18-ih imajo to zastopanost delavcev
               do tega zgornjega limita, o katerem sem povedal Norveško in Dansko sem pa dal za
               primer, ki imajo identično rešitev, če ste že o baltskih sosednjih državah tam
               govorili. Ampak hotel bi opozoriti na en drug problem v državah Evropske unije, ki
               imajo tradicijo z enotirnim sistemom. Oni namreč ugotavljajo, da imajo problem s
               prevladovanjem upravljalskih funkcij napram nadzornih znotraj upravnih odborov. In se
               pojavljajo tendence po tako imenovanih konvergenčnih elementih sovpadanja enotirnega
               in dvotirnega sistema. V dvotirnem sistemu, tako kot pri nas, pa ugotavljamo, da
               nadzorstvene funkcije prevladujejo nad upravljalskimi. Se pravi, da stremijo tudi v
               teh državah, o katerih ste vi govorili, k temu, k spremembah zakonodaje, da bi
               skušali te stvari pripeljati na eno premico. Imajo probleme z dosedanjo ureditvijo in
               bodo dali večji poudarek nadzorstveni funkciji, zato ker prevladujejo upravljalski,
               pri nas je to seveda obratno.</p>
               <p>In zato še enkrat, trend konvergence je eden od elementov, ki bo v bližnji
               prihodnosti tudi v teh državah, ki ste jih vi naštevali, pripeljal do spremembe te
               ureditve. Zato danes že pri nas opozarjamo in smo prišili s tem predlogom, zakaj bi
               potem mi zopet šli v te spremembe, če bi lahko ta njihova dognanja, ki jih imajo, že
               danes upoštevali, ko danes pri nas urejamo to zakonodajo. Zato še enkrat, ta predlog
               je dobronameren, dobronameren predlog in ne prejudicira nobenih stvari.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Kolega Bogdan Barovič, izvolite. Kolega Kumer, hvala.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa. Zdaj jaz to logično razumem, zelo enostavno, vem, kakšen je enotirni
               sistem, ki bo novost pri nas, in vem, kakšen je dvotirni. Vem, da bo sodelovanje
               delavcev urejal zakon o sodelovanju delavcev pri upravljanju, te zadeve so jasne.
               Tega zakona še ni, tudi to je jasno. Zanima me, ali obstaja kakršnakoli garancija, da
               v tem zakonu, ki ga pripravlja, mislim, da ministrstvo za delo, družino in socialne
               zadeve, ali je kakšna garancija, da v tem zakonu bo določena pravica sodelovanja
               delavcev pri upravljanju v enotirnem sistemu. V kolikor ne, potem bo po moji logiki
               enotirni sistem postal osnovno pravilo poslovanja v tej državi, izvršni direktorji,
               ki bodo imenovani, pa čisti absolutisti. Tega pa vsekakor verjetno noče nihče v tem
               državnem zboru. Zato je ob odgovoru, da v zakon o sodelovanju delavcev pri
               upravljanju bo pravica delavcev pri upravljanju v enotirnem sistemu. Če bo tak
               odgovor, potem ni čisto nič hudega, če ta amandma, ki je varovalka, o katerem
               govorimo, sprejmemo. V kolikor pa ta odgovor ne bo pozitiven, torej, da se ne ve, ali
               bodo delavci v zakonu o sodelovanju pri upravljanju določeni, da bodo sodelovali v
               enotirnem sistemu, je pa sploh potrebno, da se ta amandma sprejme.</p>
               <p>Tako mislim, da je tako ali drugače neizogibno, da bi se moral ta amandma sprejet,
               kot varovalka in potrditev tistega, kar naj bi bilo v zakonu o sodelovanju delavcev,
               ali kot nekaj novega, kar bo zagotavljalo, da bo v zakonu o sodelovanju delavcev
               jasno določena pravica delavcev pri upravljanju.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Kolega Kumer, razprava. Izvolite.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Če sem prav razumel, ste rekli, da lahko tudi na ostale amandmaje, ki jih imamo
               <gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Odprta je razprava o vseh štirih amandmajih k omenjenemu, torej 702. členu.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Potem bi še obrazložil mnenje k 702. členu in sicer, kjer v petem odstavku bi
               nadomestili besedo <q>"majhne"</q> z besedo <q>"mikro"</q>. Mislim, da je ta diskusija že tudi na
               odboru pa še kje večkrat potekala in tako, kot je sedaj zapisana ta določba v tem
               petem odstavku tega kompromisnega predloga, naj bi se udeležba delavcev v organih
               družb v bodoče ohranila še samo v velikih in srednjih družbah, medtem ko bi bila za
               majhne družbe ukinjena. Tu moram reči, da gre brez dvoma za neke vrste radikalen
               poseg v sistem delavske participacije. Pa bom najprej vzel ta list, ko sem si
               poskušal dobiti podatke, ki jih takrat niso vedeli tudi na odboru, in sicer v tem
               trenutku oziroma koncem lanskega leta, decembra 2005 je v Sloveniji bilo skupaj 1.135
               delniških družb, od tega 183 majhnih, se pravi, to so te majhne družbe od 11 do 50
               zaposlenih, in 144 mikro, to je tistih do 10 zaposlenih. Ker gre za skoraj 200
               delniških družb z do 50 zaposlenih, v katerih so imeli do zdaj, in po vsej
               verjetnosti ne v majhnem številu, tudi dvotirni sistem upravljanja, se pravi, da so
               imeli nadzorni svet in upravo, je prav, da se jim ta pravica do soparticipacije ne
               zmanjšuje, da tudi v enotirnem v teh majhnih družbah do 50 zaposlenih imajo možnost
               ravno tako delavci soparticipirati v upravnem odboru.</p>
               <p>Zato predlagamo, da bi ta omejitev bila samo za mikro družbe, to je tiste do 10, teh
               je tako, kot sem prej rekel, 144, čeprav je iz ustavnopravnega vidika glede enakosti
               seveda tudi tu kršena pravica zaposlenim tudi v teh mikro družbah. Ampak če že hočemo
               spodnje sidro postaviti, potem mi predlagamo, da to niso majhne družbe, ampak da so
               to mikro družbe, tiste do 10 zaposlenih.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Kolega Rugelj, se opravičujem. Ste dvignili roko? Izvolite.</p>
            </sp>
            <sp who="SDZ4:RugeljBojan">

               <speaker>BOJAN RUGELJ:</speaker>

               <p>Hvala lepa. Takole bi rekel glede tega. Ta predlog amandmaja koalicije bom seveda
               podprl, ker se mi zdi zelo v redu - da na vsake tri pride en predstavnik delavcev,
               dočim ta predlog Socialnih demokratov, najmanj ena tretjina, to pa mi ni preveč všeč,
               ker to lahko pelje v zelo dvoumen položaj. Tudi če malo matematično pogledaš, če bi
               bil upravni odbor štiričlanski, najmanj eno tretjino, pomeni najmanj dva člana, to je
               pa že polovica. Kako pa je, če imajo delavci polovico besede pri soupravljanju, se pa
               ve. In to ne pelje nikamor drugam kot v manjšo rast gospodarstva. Vsi se zavzemamo za
               to, da bi bila rast gospodarstva čim boljša. In če pogledamo napredne države, kjer je
               gospodarska rast velika, vemo, kakšne deleže imajo delavci, kakšne deleže imajo pa
               lastniki pri upravljanju. Tako da to - pravite sicer, da gospoda Mogeta ni tu, vendar
               če še enkrat rečem, najmanj ena tretjina lahko pri štiričlanskem upravnem odboru
               pomeni polovico dejansko zaposlenih ali pa delavcev. Potem pa pride do raznih
               predlogov in se pač zadeve ne morejo reševati. In to ni prav. Tako da bi jaz tu
               podprl ta predlog koalicije, mislim, da je zelo dober in tudi na mestu. Hvala lepa.
            </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi se je prijavil kolega Potrč. Izvolite.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Za nekaj vprašanj gre, ki jih je prav pojasniti.</p>
               <p>Najprej, število članov uprave bo določeno s statutom, o njih bo odločala predvsem
               uprava in lastniki, ne pa zaposleni. Zaradi tega se bodo odločili za tolikšno
               število, kolikor bo v njihovem interesu. In govoriti o tem, da bo prišlo do kakšne
               pomote, da bodo slučajno štirje in bo potem zakon zahteval, da morata biti dva, kar
               ne bo tretjina ali pa najmanj tretjina, ampak polovica - brez skrbi, do takih pomot
               ne bo prišlo, in to tudi tisti, ki o tem govorite, dobro veste.</p>
               <p>Drugo, kar je razlog za naš amandma, je primerljivost z dvotirnim sistemom
               upravljanja. Mi pač menimo, da uvedba enotirnega sistema upravljanja ne sme imeti za
               posledico zavestno zmanjševanje pravice do soupravljanja delavcev. In ker je doslej v
               dvotirnem sistemu upravljanja predvideno, da v nadzornih svetih sodeluje najmanj
               tretjina, lahko pa tudi do polovica, seveda v primeru polovice ima pa vedno končen,
               dominanten glas predsednik, da ga tudi tu v tem primeru ne morejo imeti zaposleni;
               skratka, da se zagotovi najmanj enak obseg, kot je v družbah z dvotirnim sistemom
               upravljanja. Sicer štejemo, da je lahko uvedba enotirnega sistema tudi pretveza,
               razlog, povod za to, da se obseg sistema soupravljanja zmanjša in da imajo zaposleni
               manjše pravice. To končno, ampak o tem bomo posebej govorili, velja tudi za
               delavskega direktorja, ki ga predlagamo pri družbah z nad 500 zaposlenimi.</p>
               <p>Zadnje vprašanje, ki je pa prvo, je pa vprašanje, kako soupravljanje razumemo. Če ga
               razumemo na način, kot je bilo zdaj povedano, <q>"saj vemo, kaj se zgodi, če delavci
               soupravljajo"</q>, potem je meni jasno, da je tudi tretjina mnogo preveč. Da je preveč
               tudi kdorkoli izmed zaposlenih v sistemu upravljanja, ker je do njega temeljno
               nezaupanje, ker je predpostavka, da se bodo s tem zmanjševale možnosti lastniku
               kapitala, da se bo škodilo razvoju podjetja - to so napačne predpostavke, gospe in
               gospodje iz koalicije. Svet ni tako vzpostavljen. Svet potrjuje, da tam, kjer gre za
               sodelovanje dela in kapitala, obstojajo boljši rezultati, obstoja socialni mir,
               obstoja trajnostni razvoj in zato ne z negativnim predznakom ocenjevati željo in
               zahtevo in pričakovanja po ustrezni vsebini in obliki sodelovanja tudi, ko gre za
               družbe z enotirnim sistemom opravljanja. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K razpravi se je prijavil poslanec Rugelj. Izvolite.</p>
            </sp>
            <sp who="SDZ4:RugeljBojan">

               <speaker>BOJAN RUGELJ:</speaker>

               <p>Jaz mislim tako, da lastniki že najbolj dobro vedo, kaj je dobro za eno podjetje in
               kaj je slabo za eno podjetje. Če tega ne bi vedeli, sigurno ne bi mogli postati niti
               lastniki, to je prvo.</p>
               <p>Drugo, kar je. Seveda, da bi sedaj nekako omejevali pa da bi morali ti lastniki
               gledati, kakšno število uprave bodo dali v statut. Oni bodo število uprave določili
               glede na to, kaj se jim zdi najbolj primerno, ne pa, da bodo sedaj število šli
               računati pa bodo računali, koliko bo zaposlenih potem notri pri upravljanju
               udeleženih. Veste, da to ne gre. Mi moramo lastnikom pač zagotoviti ustrezne pogoje,
               oni bodo določili optimum, število, koliko članska uprava bo in bo pač zadeva tako,
               kot je tukaj sedaj predlagana. Jaz mislim, da je to zelo v redu in kakorkoli zakonsko
               sedaj omejevati lastnike ali gor ali dol, je težko.</p>
               <p>Je pa res, da vsak pameten lastnik bo povabil delavce k soupravljanju, to je dejstvo,
               to se je izkazalo tudi zunaj in tisti pametni lastniki to tudi naredijo. Težko pa jim
               sedaj zakonsko vsiljuješ, ker se lahko vse skupaj obrne, lastnik, sem že rekel, bo v
               določenem trenutku sam precenil, kaj je najbolj primerno za določeno podjetje. V
               vsakem primeru bodo delavci zraven, informacije bodo, lahko bodo svetovali. Seveda je
               jasno, več glav, več ve in treba je upoštevati vsa stališča, tudi delavske probleme,
               tega se vsi zavedamo. Ne moremo s tem pretiravati, kakor sem že rekel, da bi na ta
               način, recimo, lahko prišli delavci tudi do polovice glasov v enem upravnem odboru,
               lastniki bi morali pa potem to preračunavati, ali je to dobro ali ni dobro pa gledati
               na statut pa ne vem kaj. Lastniki se morajo obnašati pač optimalno in jaz verjamem,
               da jim bo ob takem predlogu amandmaja, kakor je ta predlog koalicije, to tudi
               omogočeno. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi se je ponovno pojavil poslanec Kumer. Izvolite.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Sedaj pa moram malo nastopiti tudi jaz malo z drugim jezikom. Sedaj pa gre za neko
               poklicno bolezen, že, ko diskutiramo o teh stvareh, ki se imenuje izrinjanje. Sedaj
               pa res ne razumem. Res gre za poklicno bolezen vladajoče koalicije ne samo izrinjenja
               delavcev pri soupravljanju, ne nazadnje tudi pri viziji neke družbe, nekega delovnega
               okolja, pozitivne energije. Poslušajte, saj ti ljudje, ki delajo v nekem okolju in
               tvorijo neko delniško družbo, ki so zaposleni, niso menedžerji in lastniki - ja,
               imajo neka znanja in sposobnosti, ki lahko veliko pripomorejo k temu, da bo ta družba
               imela svojo vizijo in neko perspektivo in da bo šla naprej. Ni mogoče tukaj delati
               vmes nekega kitajskega zidu: na eni strani uprava, lastniki, na drugi strani pa
               tisti, ki bodo seveda samo direktive in načrte uprave izpeljevali. Zato, res me malo
               spominja že to na kako paranojo, ampak kljub temu bi rad povedal.</p>
               <p>Poslušajte, ves mehanizem - to, kar sem prej povedal - kako bodo uredili upravljanje
               in nadzor družbe je v rokah delničarjev, lastnikov. Oni sprejmejo statut, oni
               določijo pravila igre in to svobodo imajo popolno. Upam pa in mislim, da se bo ta
               evropska praksa, da se zaposleni ne izrinejo, ampak da soparticipirajo, prenesla tudi
               na slovenska tla. Ne govoriti, ti zdaj govoriš, da tega naj ne bi bilo več. Tega naj
               ne bi bilo več! Ker seveda zavajaš javnost s tem, ko govoriš: bo imel štiričlanski
               upravni odbor, pri tem pa niti ne veš in ne razmišljaš, da ta štiričlanski upravni
               odbor ali petčlanski ali šestčlanski je tudi lahko sestavljen na različne načine, ki
               dopušča tudi zakon o gospodarskih družbah pri enotirnem sistemu, z neizvršnim,
               izvršnim, in tako dalje, da ne govorimo. In tudi kompetencami in tako dalje, ki je
               vse materija, ki bo predpisana v statutu in pravilih igre, ki svobodno si lahko
               pripišejo.</p>
               <p>Tako še enkrat opozarjam, enotretjinska zastopanost ne prejudicira, da dobijo nadmoč,
               da bi ovirali upravo in tako dalje, krepi preprosto nadzorno funkcijo, ki si jo - to,
               kar sem prej rekel - zaradi konvergence med enotirnim in dvotirnim sistemom v
               državah, kjer imajo tradicijo z enotirnim sistemom, celo želijo in bodo stvari
               korigirali. V bližnji bodočnosti boste videli, če boste še poslanci, se bomo takrat
               srečali.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi se je prijavil poslanec Matjaž Han. Izvolite.</p>
            </sp>
            <sp who="SDZ4:HanMatjaž">

               <speaker>MATJAŽ HAN:</speaker>

               <p>Hvala lepa za besedo. Bom zelo kratek. Ko poslušam to razpravo, se čudim, ko sem
               poslušal gospoda Ruglja, glede na to, da ga zelo dobro poznam, da se je spustil na
               takšen nivo razmišljanja o ljudeh, o delavcih. Glede na to, da ne poznam primera,
               kjer bi bili delavci krivi za slabe rezultate finančne, predvsem poslovanja podjetij,
               zato se mi zdi takšno razmišljanje gospoda Ruglja nekorektno in, tako kot je že Dušan
               rekel pred mano, zavaja javnost.</p>
               <p>Kot podjetnik sam vem, kaj pomeni, če so ljudje v podjetju zadovoljni, če so ljudje v
               podjetju dobro informirani o poslovanju podjetja.</p>
               <p>In glede enotirnega sistema bi to povedal. Mi te tradicije v Sloveniji nimamo, ne
               poznamo takšnega sistema in vemo, kaj pomeni enotirni sistem. Zato smo enotirni
               sistem poznali predvsem v tujini in predvsem s stališča slabih rezultatov. Če se
               spomnimo samo Enrona v Ameriki, kjer so prav tako imeli enotirni sistem in zaradi
               slabe nadzorne funkcije je prišlo do situacije, do kakršne je prišlo. Zato jaz
               mislim, da je najmanj, kar lahko naredimo, da umestimo to besedico najmanj eno
               tretjino delavcev v upravljanju podjetja. To se mi zdi, je najmanj, kar lahko naredi
               ta vlada za te ljudi, za te delavce. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Replika, kolega Rugelj.</p>
            </sp>
            <sp who="SDZ4:RugeljBojan">

               <speaker>BOJAN RUGELJ:</speaker>

               <p>Moram gospodu Hanu res razložiti nekatere stvari. Jaz nisem z besedico podcenjeval
               ali kakorkoli omadeževal tega sodelovanja delavcev pri upravljanju. Jaz sem povedal
               samo svoje mnenje, kaj pomeni ta vaš predlog najmanj ena tretjina. Ta predlog lahko
               pomeni tudi ena polovica. In to tukaj vam lahko kadarkoli dokažem, če so štirje
               člani, to pomeni polovica članov. To je dejstvo in preko tega iti je težko.</p>
               <p>Kar se drugega tiče, kaj pomeni samoupravljanje, mislim, da ni treba posebej več
               razlagati, kaj pomeni samoupravljanje za gospodarski razvoj. Nikjer na svetu se to ni
               obneslo, kjer so delavci imeli večino pri upravljanju. To se ni nikjer obneslo.
               Seveda zdaj vidite, kaj se je zgodilo z vsemi temi socialističnimi državami. Zdaj
               gremo v nek nov sistem. Jaz ne rečem, da ni dobrodošlo upravljanje, v zahodnih
               državah celo zavestno dajejo delavcem možnosti, da so delničarji, da imajo določene
               vplive, ono, drugo, da jih stimulirajo. Ampak o tem ne morejo sami delavci odločati,
               o tem mora odločati seveda lastnik. To je menda vsem logično. Vi pa tu hočete, da bi
               imeli možnost tudi do polovice priti. Poglejte, to je nesprejemljivo. Upravni odbor
               se mora sam odločiti, katero število članov uprave je optimalno za njihovo firmo,
               vendar ne na podlagi teh vaših zahtevkov. Če bodo njim pač ustrezali štirje člani,
               zakaj bi jih zdaj onemogočali, da bi imeli štiri člane upravnega odbora. Ampak,
               seveda, po vašem predlogu se bodo morali začeti ozirati na to, pa bodo rekli, joj,
               štirih pa ne smemo imeti, potem bo pa polovica delavcev lahko notri. To ni v redu. In
               mislim, da ta vaš predlog ni dober, zato ga tudi ne bom podprl. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. <stage>/Oglašanje iz dvorane./</stage> Ne, ne, vam bom dal repliko, samo najprej preberem,
               kdo bo za vami. Torej, prvi bo imel besedo kolega Han za repliko, za njim kolega
               Potrč, Barbara Žgajner Tavš in kolega Kontič. Sem koga izpustil? <stage>(Ne.)</stage> Kolega Han,
               imate besedo.</p>
            </sp>
            <sp who="SDZ4:HanMatjaž">

               <speaker>MATJAŽ HAN:</speaker>

               <p>No, glede na to, da gospoda Ruglja ni več v dvorani, bi ga samo spomnil na njegov
               lasten primer v njegovi občini, ko je samo en človek odločal v nekaterih zadevah, to
               je v primeru Jutranjke. Zato se mi zdi takšno govorjenje s strani gospoda Ruglja
               neumestno. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem kolegu Potrču.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Razumem, da smo se gospod Kumer, Han in jaz oglašali zaradi tega, ker je
               gospod Rugelj v svoji razpravi povedal: <q>"Saj se ve, kaj je, če imajo delavci praveč
               pravic."</q> Jaz tega <q>"saj se ve"</q> pač enostavno ne sprejmem in zato smo celo njegovo
               razpravo sprejeli kot izrazito nenaklonjeno sistemu soupravljanja. Da pa se govori o
               soupravljanju, ne o samoupravljanju, to najbrž tudi gospod Rugelj ve. To, da ima on
               plašnice ali pa slab spomin, to je druga stvar. Mi govorimo zdaj o sistemu
               soupravljanja in na žalost je v premajhni meri in ne v preveliki meri uveljavljen. In
               priznam, kot Socialni demokrati se zavzemamo, da bi bilo uveljavljeno v čim večji
               meri, ne na škodo kapitala, ne na škodo lastnikov, ne na škodo razvoja, ampak zato,
               da bi soodgovornost za razvoj imeli poleg kapitala tudi delavci, ker so mnogo bolj
               motivirani, če pri tem sodelujejo.</p>
               <p>Zaradi tega, mislim, je res škoda poudarjati negativne elemente našega predloga, ki
               ne govori drugega, kot da najmanj tretjina naj sodeluje. In smo prepričani, da to
               sodelovanje ob najmanj tretjini ne bo škodilo podjetjem. Povedali smo pa: sistem
               določanja števila uprave v statutih družb bo pomagal pri tem, kako se bomo
               usmerjali.</p>
               <p>Rekel bi pa še eno stvar, ki pa je posredno s tem povezana. Soglašam in ne trdim, da
               uprave in lastniki <q>"a priori"</q> niso za sodelovanje z delavci. Ne, ni res, čeprav
               seveda zelo, zelo pozitivnih izkušenj v zadnjih desetih letih v Sloveniji v zvezi s
               tem ni preveč, prej jih je premalo. Da pa ni tudi slabih izkušenj, pa ni res. Prvi
               pogled večine uprav na nujne spremembe in prilagajanja novemu gospodarskemu sistemu
               in tržnemu gospodarstvu v Sloveniji je bil - kakšen: pridi v tovarno kot nov
               direktor, ugotovi, da so tam trije ali pa pet programov, mnogih je preveč, enega, dva
               ukini, ohrani samo enega, ki je stoodstotno rentabilen, ostale delavce pa pošlji na
               cesto. To je bilo dolgo časa razumevanje tržnega gospodarstva v Sloveniji. Hvala
               bogu, ni več tako, hvala bogu, ni več tako. Potrebno je bilo pa precej časa - in tudi
               to je razlog, da se nismo zelo potrudili, tudi ne uprave, da bi prišlo do manj
               nepotrebnega odpuščanja. Nekaj ga je bilo pa nujnega, da se razumemo, ker podjetja so
               morala rentabilno poslovati in usmeritev na trg, tista, ki je bila na bivši
               jugoslovanski trg, je pač morala iskati neke nove priložnosti in jih ni bilo mogoče
               vseh preko noči najti, ampak hočem povedati, vnaprej govoriti, vsak menedžer, vsak
               lastnik že vnaprej si želi sodelovanja - ni res. Zato je pametno, da mu tudi država z
               zakonodajo da neke okvire, v katerih se bo moral ravnati, ko bo o konkretnih
               vprašanjih odločal.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K razpravi je prijavljena poslanka Barbara Žgajner Tavš.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. Dovolite, da poudarim tisto, kar smo med vrsticami danes sicer že
               slišali. To je psihološko-sociološki ali socialni učinek informiranosti ali pa
               pravice do soupravljanja; o soupravljanju smo danes govorili. In ne nazadnje tudi
               raziskave - v tistih najboljših firmah, prihajajo tudi iz Slovenije - kažejo, kako
               pomembna je pravica do soupravljanja. S tem namreč delavci razvijejo občutek
               pripadnosti firmi, kar pomeni boljšo socialno klimo in ne nazadnje tudi boljši učinek
               dela. Bojim se, veste, da gredo resnično vse te spremembe oziroma neposluh s strani
               vlade in koalicijskih poslancev v smeri popolne liberalizacije brez vsakršne
               regulative, ki bi bila v smeri zaščite delavskih pravic.</p>
               <p>In dovolite, naj spomnim, da je zelo velika podobnost med anarhijo in demokracijo.
               Tisto, v čemer se razlikuje eno in drugo, je v regulativi. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslanskemu kolegu Bojanu Kontiču.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa. Po tej razpravi, ki sem jo slišal s strani koalicijskega poslanca, bi
               lahko zaključil, da so zaposleni v družbi ali tako imenovani delavci zgolj kot neke
               vrste nebodigatreba, ki je sicer nujen v procesu proizvodnje, ker proizvodnjo ne
               znamo še v tem trenutku organizirati tako, da delavcev ne bi potrebovali; izriniti iz
               sistema soupravljanja, iz sistema soodločanja pa je cilj, ki ga pri tem zasledujete.
               In govoriti o tem da, saj se ve, kako je tam, kjer soodločajo delavci, s tem bi se
               celo strinjal. Dobro je tam, kjer soodločajo delavci. To nam kaže praksa iz tujine.
               Ne bomo na tem področju izumili tople vode, se pa res trudimo, da bi odpirali pipo
               predvsem na hladni strani, kot hladen tuš za zaposlene, ki želijo in bi morali imeti
               pravico, da so soudeleženi pri soupravljanju - govorimo o soupravljanju in ne o
               samoupravljanju. Soupravljanje je tisto, ki je garant za uspešen nadaljnji razvoj
               gospodarskih družb tudi na našem prostoru, torej tudi v Sloveniji.</p>
               <p>Imam slabe izkušnje s to koalicijo že pri predlogu soudeležbe zaposlenih pri dobičku,
               kjer smo ravno tako govorili o vlogi znanja, o vlogi izkušenj, ko smo govorili o tem,
               da smo nekako ugotovili konflikt kapitala na eni strani in konflikt zaposlenih na
               drugi strani, ampak to je umeten konflikt, ki ga ustvarjamo. Ta zadeva gre skupaj, ta
               zadeva prinese boljši razvoj in razmišljanje o razvoju teh posameznih družb. Tam,
               kjer so delavci soudeleženi pri odločanju, se ve, da so bolj zainteresirani za
               uspešno poslovanje te družbe, da so bolj pripadni temu podjetju in to je potrebno
               graditi naprej. Predhodni razpravljavci so govorili o tem, kako bo sestavljen organ
               upravljanja, kako bodo organizirali tudi nadzor, ampak vse to je stvar skupščine, vse
               to je stvar lastnikov in pri tem delavci ne bodo imeli pomembne vloge oziroma
               zaposleni. Zato je prav, da v zakonu napišemo, kaj jim pripada znotraj tega procesa
               ustanavljanja. In če se bodo odločili, da so trije, je ena tretjina zelo jasna, če se
               bodo odločili, da so štirje bodo imeli nekoliko težav, ampak težave samo tisti, ki ne
               zaupajo zaposlenim, ki ne želijo, da imajo zaposleni pomembno vlogo pri odločanju o
               nadaljnjem razvoju. Če bodo ugotovili, da je to slabo za družbo - in jaz upam, da bo
               teh zelo malo -, se bodo odločili, da jih bo pet v tem in bomo že lažje govorili o
               tem, kdo ima večino znotraj tega organa.</p>
               <p>Torej, nasprotjem temu, da zmanjšujemo pravice zaposlenih pri tem, da soodločajo o
               prihodnosti svojega podjetja oziroma gospodarske družbe, kjer so zaposleni. Tam, kjer
               bodo odločali, bodo zanesljivo boljši rezultati. In govoriti o tem, to me je
               pravzaprav spodbudilo k tej razpravi, da tam, kjer bodo zaposleni imeli večjo moč
               odločanje, da se pa že ve, kaj bo, to pa je neprimerno za ta parlament.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslancu Kristjanu Jancu. Izvolite.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa. Ko poslušamo malce nauke o samoupravljanju, soupravljanju in tako naprej,
               seveda tu so bistveni razlike, še večje med samoupravo in kapitalizmom, ki ga imamo,
               v njega smo prišli in svetinja je lastnina postala in ta je tista, ki konec koncev
               vsak, ki je prišel do te lastnine, verjamem, da po pravi poti, zagotovo bo znal
               najbolje odločati, kako bo vodil to svojo lastnino. Mislim, da tukaj je popolnoma
               jasno, jaz iz neke lastne izkušnje, se pa zavedam, jaz sem še vedno na tistem, da
               soupravljanje in da delavci v nekem podjetju - prav, da zraven pri zgodbi sodelujejo.
               In moje načelo je, jaz sem takšen bil, jaz sem povabil zraven ljudi in z njimi
               sodeloval, samo tako je lahko zgodba še bolj uspešna. Če lastnik ne bo povabil ljudi
               k soupravljanju v podjetju, zagotovo bo uspeh, po moji oceni, tudi v tem času, ki ga
               živimo, kapitalizma, verjetno težje dosegljiv, določeni cilji ali pa recimo na daljši
               čas. Moja izkušnja je pa tista, ki se mi pa zdi pomembna s tega zornega kota, pa
               mogoče nima direktne povezave. Čim manj poseganja države v lastnino, v poslovanje
               družb, bolj bo uspešna. Država po pravilu ni uspešna in določati neke limite, takole
               moraš ti lastnik početi, je po moji oceni slaba popotnica.</p>
               <p>Se pa strinjam, da je bojazen, da bodo pa v nekaterih družbah, v nekaterih sredinah
               odletele mogoče te zgodbe ven in ne bodo dobili tistega učinka, ki si ga vi kolegi,
               Socialni demokrati, želite, ki vas popolnoma razumem, tudi vaše poslance s tega
               zornega kota, da bo tukaj mogoče pravica soupravljalstva zmanjšana, kar bo pa zato
               povzročila določeno škodo, verjetno tudi družbi, lastnikom in menedžerjev tega
               podjetja. Ampak, to naj presodijo ljudje, ki pač vodijo odgovorne družbe in so za to
               tudi postavljeni kot lastniki ali kot menedžerji družb. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi vabim poslanca Pajka. Izvolite.</p>
            </sp>
            <sp who="SDZ4:PajkStane">

               <speaker>STANE PAJK:</speaker>

               <p>Hvala za besedo. Nisem si mislil še enkrat prijaviti na razpravo k tem amandmaju, pa
               vendar glede na burne razprave od nekaterih mojih kolegov; lahko jih mirne duše
               potolažim, da Slovenska demokratska stranka in tudi vse podpisnice koalicije
               podpirajo soupravljanje iz preprostega razloga, ker vidimo v tem sinergijo in še
               večji gospodarski razcvet in večjo gospodarsko rast. Nobena skrajnost ni dobra. Ni
               dobro, da ne bi bilo nobenega soupravljanja in da bi bilo samoupravljanje, nobena
               skrajnost ni v redu. Neka sredinska pot.</p>
               <p>S tem zakonom poskušamo ravno to: urediti neko sredinsko pot. Zato še enkrat povem,
               podpiramo amandma koalicije, in mislimo, da bomo s tem dosegli sinergijo, ki jo pač
               pričakujemo pri soupravljanju delavcev v družbah. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem magistri Potrati. Izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. Govorila bom o udeležbi delavcev pri upravljanju, zato da ne bodo imeli
               nekateri težav pri razlikovanju med samoupravljanjem in soupravljanjem. Sicer pa
               svetujem, da pogledate v industrijsko demokracijo, kjer je govora o razsvetljenem
               kapitalizmu in med drugim tudi piše, <q>"družba znanja je družba zaposlenih."</q> Nekoč smo
               delali za gospodarje, take ali drugačne vrste, jutri bomo zaposleni z znanjem, tako
               delavci z vodji kot vodje z delavci. Zaposleni z znanjem postajajo spet lastniki
               produkcijskih sredstev, kot bi rekli po starem, brez njih so kapital, stroji,
               zgradbe, itd., mrtvi. Vam svetujem, da si kaj o razsvetljenem kapitalizmu preberete.
               Prav tako pa vam svetujem, da morebiti pogledate v primerjalni pregled, ki smo ga
               Socialni demokrati naročili pri našem raziskovalno-dokumentacijskem sektorju, ko smo
               pripravljali predlog zakona o sodelovanju delavcev pri upravljanju. In ta pregled ima
               naslov Sodelovanje zaposlenih v organih upravljanja in nadzora gospodarskih družb v
               EU in na Norveškem.</p>
               <p>Ne bom mogla vsega povedati, ker je tega preveč, ampak vendarle na tretji strani je
               preglednica, ki jasno kaže, da je iz tabele razvidno, da je najbolj običajna
               enotretjinska udeležba zaposlenih v organih gospodarskih družb. Seveda takrat, kadar
               je to uzakonjeno, kar velja tako za enotirne kot tudi dvotirne sisteme upravljanja in
               nadzora družb. Ampak da bodo številke jasne, ker gre za EU in Norveško je 26 primerov
               bilo zajetih in v 12-ih od 26-ih imajo delavci oziroma zaposleni obsežne pravice
               sodelovanja v zasebnih in državnih družbah.</p>
               <p>Gre namreč preprosto za to, da bomo morali se počasi sprijazniti, da imajo nekateri
               pojmi, ki smo jim pripravljeni dajati patinasto predstavo iz nekih prejšnjih časov, v
               sodobni družbi drugačno vsebino in drugačen položaj, pa najsi gre za evropsko
               socialno listino, pa najsi gre za vlogo sindikatov, pa najsi gre za pravice delavcev
               oziroma njihovo udeležbo pri upravljanju. Se razume, da podpiram amandmaje Socialnih
               demokratov. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi vabim poslanca Alojza Soka. Izvolite.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa. Zelo sem vesel, da nas nasledniki stranke, ki se je imenovala KP,
               podučujejo o modernem kapitalizmu. Ko sem hodil v šolo in je bila vaša predhodnica na
               oblasti, so nas učili, kako se na zahodu izkorišča delavce, češ da ne dobijo plače,
               ampak da dobijo mezdo in tako naprej. To pomeni, da napredujemo v tej državi vsi
               skupaj. Če gledate na zahod, je zelo dobro, včasih niste, danes so se stvari <gap n="...."/></p>
               <p>Nekaj drugega bi rad povedal ob tem amandmaju. Ne bom se še enkrat oglašal, ker se
               nisem ukvarjal s tem zakonom, ampak nekaj je. Mi smo v tej državi specialisti, ko je
               treba zakon tako napisati, da je nerazumljiv in da povzroči zmedo v praksi. Da ne bo
               nerazumevanja, da se kdo trudi tukaj za to, da delavci ne bi bili soudeleženi pri
               soupravljanju. In tudi po tem zakonu v enotirnem sistemu seveda so udeleženi. Ampak
               zapisati, da imajo eno tretjino članov upravnega odbora - kaj pa to pomeni, ko je
               upravni odbor štiričlanski? Zakaj ne bi zakona napisali bolj jasno? Recimo, na tri je
               to eden, na štiri - sta to dva? Ena tretjina od štiri je - koliko? 1,33. Torej,
               takšni amandmaji - lahko se kolegi smejite, ampak takšni amandmaji povzročijo to, da
               je zakon nejasen, da mora potem nekdo razlagati, kaj to pomeni. In da se srečamo s
               tem, da zadeva tiščimo na upravno sodišče, da oni tolmačijo, kaj je pravzaprav, ali
               pa, da mi sprejemamo tukaj v tem državnem zboru avtentične razlage, kaj smo s tem
               želeli. Ne vem, ali se trudite napisati takšne amandmaje, s katerimi bi zadeve
               namesto poenostavili, naredili čim bolj zapletene, da se potem mirno razlaga, kako je
               sistem neučinkovit, kakšni nemogoči zakoni so in tako naprej. Strinjam se in tudi ta
               amandma bi podprl, ampak zakaj ga niste napisali jasno. Naj mi nekdo od vas, ki ste
               to predlagali, razloži, kaj pomeni ena tretjina od štiri in kaj pomeni ena tretjina
               od pet. <stage>/Oglašanje iz klopi: Piše najmanj tretjina./</stage> Piše najmanj ena tretjina. Jaz
               to berem, spet, najmanj ena tretjina. Zakaj potem ne bi napisali točno v zakonu ena
               tretjina? Ker ne morete, ker hočete, da je vedno tako, da se potem lahko tolmači tako
               ali pa drugače. In zaradi takšnih zakonov imamo danes v tej državi 500.000 zadev na
               sodišču, ki niso doživele epiloga, zato ker imamo tako zapleteno zakonodajo. In ker
               ste bili tako dolgo časa na oblasti, kot ste bili, ste seveda bistveno prispevali k
               temu, da je ta zakonodaja takšna. Sedaj pa smo pri tem, da moramo te zakone sprejeti
               takšne, da bodo jasni. In iz tega razloga je tako napisan amandma v bistvu
               nesprejemljiv. Vi pa prikazujete to kot dejstvo, češ da je pa sedaj vladna koalicija
               proti soupravljanju delavcev. To seveda ne drži. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K razpravi je prijavljen poslanec Dušan Kumer. Izvolite.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Jaz respektiram besede, ki jih je na začetku izrekla državna
               sekretarka, ko je rekla, da ni diskusija o teh številkah, številu članov. Na nek
               način je hotela povedati, da je tudi neproduktivna, in se tega držim. In ne bom <gap n="..."/>
               Toda hotel bi povedati glede lastnine kot svetinje in lastnikov kapitalistov. Mi
               imamo tranzicijske lastnike kapitala, mi smo še vedno v tranziciji. Mi imamo še vedno
               50 in več odstotkov državne lastnine. In lepo vas prosim, mi delamo ta zakon, zakon,
               ki bo to urejal, to je zakon o sodelovanju delavcev pri upravljanju, mi še vedno
               delamo v času tranzicije. Mi nimamo tradicije, zaenkrat.</p>
               <p>In, poslušajte, tisti, ki so včeraj bili samoupravljavci, so danes lastniki in
               kapitalisti, jaz sem pa soupravljavec. Zato dopustite možnost, da zagotovimo tudi
               zakonsko, da imajo zaposleni možnost vsaj tretjino soupravljati še v tem
               tranzicijskem času. Ko bo pa tega konec, tako kot sem prej rekel, potem pa se bomo
               lahko drugače pogovarjali. Sem pa že prej opozoril, da v državah s tradicijo
               enotirnega sistema zaradi konvergence med eno- in dvotirnim stremijo k temu, da
               povečajo število v tistem delu upravnega odbora, kjer gre za neizvršne člane
               upravnega odbora, se pravi, za nadzorstveno funkcijo, da zmanjšajo dominantno moč
               upravne funkcije.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslanki Barbari Žgajner Tavš. Izvolite.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Sicer nisem želela več razpravljati v okviru tega amandmaja, pa kljub temu.</p>
               <p>Govornik pred menoj, iz koalicijske stranke, je omenil, kako napredujemo pod to
               vlado. Pa dovolite, da preberem samo en stavek iz pomembnega vladnega dokumenta
               <stage>(verjamem, da ga poznate, koalicijski poslanci)</stage>: <q>"Vlado skrbi pridobivanje formalnih
               informacij."</q> Zakaj? Zato, ker se boji, da jih bo ta del delovne sile lahko izkoriščal
               za izsiljevanje delodajalcev. Jaz se bojim, da je tudi nasprotovanje temu amandmaju
               oziroma regulativi, ki gre v smeri zaščite delavcev oziroma da se jim daje neka
               varovalka za soupravljanje v enotirnem sistemu, da gre ne nazadnje tudi to
               nasprotovanje v smeri teh strateških odločitev ali pa načrtov vlade.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Med poslanci več ne vidim želje po razpravi. Besedo dajem predstavnici vlade.
               Izvolite, prosim.</p>
            </sp>
            <sp who="SDZ4:StarinaKosemAdrijana">

               <speaker>MAG. ANDRIJANA KOSEM STARINA:</speaker>

               <p>Hvala lepa za besedo. Še enkrat bi želela poudariti nekaj, kar sem na začetku že
               povedala, pa je bilo očitno preslišano.</p>
               <p>Na mizi imate kompromisni predlog. Se pravi, na mizi imate predlog, ki so ga podprli
               predstavniki delavcev oziroma sindikati. Iz te debate več kot očitno izhaja, da
               tisto, kar je sprejemljivo za predstavnike delavcev oziroma sindikate, pač ni
               sprejemljivo za predlagatelja oziroma skupino poslancev, kar je meni milo rečeno,
               čudno. Mislim, da bi potem tam na teh pogajanjih moral biti večji problem.</p>
               <p>Kar pa se tiče majhnih družb, tudi ta odgovor sem še dolžna, tudi kar se tiče
               sodelovanja delavcev pri upravljanju v majhnih družbah, imate na mizi kompromisni
               predlog. V skladu z veljavnim 261. členom zakona o gospodarskih družbah, ki je veljal
               do sedaj in v času tudi prejšnje vlade oziroma koalicije, je morala družba imeti
               nadzorni svet samo v primeru, če je bil osnovni kapital družbe večji od 410 milijonov
               tolarjev, če je bilo povprečno število zaposlenih večje od 500, če je bila družba
               ustanovljena sukcesivno, če gre za javno družbo ali če je število delničarjev večje
               od 100. V drugih primerih oblikovanja nadzornega sveta ni bilo oblikovanje obvezno. V
               teh primerih v skladu z veljavno zakonodajo ni bilo obvezno urejanje sodelovanja
               delavcev pri upravljanju družbe. Sedaj pa predlagate, da se ureja vse, kar je nad 10
               zaposlenih.</p>
               <p>Menimo, da določba, ki iz celovitega spektra družb zavezanih soodločanju delavcev pri
               upravljanju izvzema majhne družbe, katerih ključna karakteristika je, da imajo manj
               kot 50 zaposlenih in omejene prihodke ter omejeno aktivo družbe, sledi temu namenu.
               Obenem pa, glede na to, da smo slišali primerljive rešitve, bi pa želela opozoriti,
               da vam lahko damo tabelo, ker, tako kot so naši predstavniki že na državnem svetu
               opozorili, imate pomanjkljive podatke in vam manjka kolona o izjemah oziroma opombe
               vam manjkajo. Tako, da tudi, če primerjamo to z drugimi državami članicami - v bistvu
               se pogosto uporablja za uporabo delavske participacije prag števila zaposlenih, na
               primer Švedska 25, Slovaška 50, Finska 150, Češka 50, Luksemburg celo 1000 in tako
               naprej. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. S tem zaključujem razpravo. O amandmajih bomo v skladu s časovnim potekom seje
               zbora odločali danes v okviru glasovanj pol ure po končani 20.a točki dnevnega reda
               oziroma najkasneje ob 19.00 uri.</p>
               <p>Mi prehajamo na <title>12. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O TAJNIH PODATKIH.</title> Predviden čas skupne
               razprave je 45 minut. Predlog zakona je v obravnavo zboru predložila vlada Republike
               Slovenije, zato besedo dajem predstavniku vlade za dodatno obrazložitev. Medtem
               predstavnike vlade seveda tudi pozdravljam.</p>
            </sp>
            <sp who="SDZ4:KosVojko">

               <speaker>VOJKO KOS:</speaker>

               <p>Spoštovani poslanci in poslanke! Dosedanja praksa izvajanja zakona o tajnih podatkih
               na nacionalni ravni je pokazala, da so potrebne določene rešitve, ki bodo dopolnile
               oziroma nadgradile nacionalni sistem obravnavanja in varovanja tajnih podatkov.
               Predlagane spremembe in dopolnitve zakona so usmerjene predvsem v večjo učinkovitost
               sistema in posledično večjo varnost nacionalnih in tujih tajnih podatkov. V
               spremembah zakona je podrobno opredeljena vloga informacijskega pooblaščenca in
               postopek, v katerem se ugotavlja javni interes glede razkritja podatkov. Pooblaščena
               oseba bo morala tajne podatke stopnje tajnosti strogo tajno pregledati enkrat letno,
               podatke o ostalih stopnjah tajnosti pa vsake tri leta in oceniti, ali še obstaja
               potreba po njihovi tajnosti. Z navedeno rešitvijo se zagotavlja, da ne bo prihajalo
               do nepotrebnega kopičenja tajnih dokumentov, saj se zaradi hitrih sprememb pogosto
               spreminjajo okoliščine, na podlagi katerih se določajo škodljive posledice oziroma
               stopnje tajnosti. Vsebina, varnost tega preverjanja se razširja na ugotavljanje
               morebitnih zadržkov za izdajo dovoljenja za dostop do tajnih podatkov povezanih z
               boleznimi in duševnimi motnjami, ki bi lahko ogrozile varno obravnavanje tajnih
               podatkov. Natančneje so tudi določeni podatki, ki jih mora preverjena oseba
               posredovati za potrebe ugotavljanja njene prezadolženosti oziroma okoliščin,
               povezanih z njenimi finančnimi razmerami.</p>
               <p>Bistveno novost pomeni predlagana ureditev izdaje varnostnega dovoljenja gospodarski
               družbi ali organizaciji, ki sodeluje pri naročilu z vsebovanimi tajnimi podatki.
               Dosedanja ureditev gospodarskim družbam in organizacijam pravnoformalno onemogoča, da
               bi si potrdilo pridobile, še preden se odločajo za sodelovanje na mednarodnih
               razpisih za pridobitev naročil, vezanih na obravnavanje tajnih podatkov, kar bistveno
               zmanjšuje njihovo konkurenčnost. S predlaganimi spremembami in dopolnitvami zakona so
               za izdajo varnostnega dovoljenja organizaciji pristojni trije organi. To so
               ministrstvo za obrambo, policija in slovenska obveščevalna varnostna agencija.
               Varnostno dovoljenje se organizaciji izda praviloma z veljavnostjo petih let, le
               izjemoma samo za izvedbo enega naročila. S tem se bo povečala konkurenčna sposobnost
               slovenskega gospodarstva na mednarodnih razpisih, povezanih s tajnimi podatki, ker je
               pogosto že izdano varnostno dovoljenje pogoj za pridobitev razpisne
               dokumentacije.</p>
               <p>Predlagane spremembe zakona uvajajo inšpekcijski nadzor na področju tajnih podatkov.
               V organih, v gospodarskih družbah in organizacijah bo inšpekcijski nadzor izvajal
               Inšpektorat Republike Slovenije za notranje zadeve, razen na obrambnem področju, kjer
               ga bo izvajal Inšpektorat Republike Slovenije za obrambno.</p>
               <p>S tem bodo ustvarjeni pogoji za enoten inšpekcijski nadzor. Nacionalni varnostni
               organ je v spremembah zakona konkretno določen. To je Urad vlade Republike Slovenije
               za varovanje tajnih podatkov. Dejansko gre za zakonsko določitev nalog, ki jih urad
               danes izvaja na podlagi sklepa vlade iz leta 2002. Nacionalni varnostni organ je
               stična točka med nacionalno varnostno strukturo in varnostno strukturo zveze Nato, ki
               jo predstavljata Nato urad za varnost in Nato odbor za varnost. Nacionalni varnostni
               organ je tudi osrednje telo Natovega koncepta varnosti na ravni države članice.
               Sporazum med pogodbenicami Severnoatlantske pogodbe o varnosti podatkov zavezuje vse
               podpisnice, da izmed obstoječih ali na novo oblikovanih državnih organov ustanovijo
               nacionalnovarnostni organ za dejavnosti Nata, ki izvaja zaščitne varnostne ukrepe na
               področju tajnih podatkov.</p>
               <p>Primerljiva ureditev je tudi na ravni Evropske unije. Vsaka država članica imenuje
               svoj organ za nacionalno varnost, ki je pristojen za varovanje tajnih podatkov.</p>
               <p>To je bil povzetek poglavitnih predlaganih sprememb in dopolnitev zakona. S
               sprejetjem predlaganega zakona se bo povečala učinkovitost sistema in zagotovila
               večjo varnost nacionalnih in tujih tajnih podatkov.</p>
               <p>Spoštovane poslanke in poslanci! Predlagam vam, da zakon sprejmete. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za dodatno obrazložitev. Predlog zakona je obravnaval odbor za notranjo
               politiko, javno upravo in pravosodje kot matično delovno telo. Prosim predsednico
               odbora, poslanko Mojco Kucler Dolinar, da predstavi poročilo odbora. Izvolite.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala lepa, predsedujoči. Lep pozdrav kolegom poslancem in kolegicam poslankam!</p>
               <p>Odbor državnega zbora Republike Slovenije za notranjo politiko, javno upravo in
               pravosodje je predlog zakona obravnaval na 17. redni seji. Predstavnik predlagatelja
               je v dopolnilni obrazložitvi uvodoma navedel temeljne razloge za pripravo sprememb in
               dopolnitev zakona, ki jih je razvrstil v nekaj sklopov. Predvsem gre za spremembe, ki
               jih je pokazala praksa, za postopkovne določbe, ki urejajo varnostno preverjanje
               oseb, pa za razmejitev pristojnosti organov, pristojnih za izdajo dovoljenja za
               dostop do tajnih podatkov, opredelitev pristojnega organa in postopek za izdajo
               dovoljenja fizični osebi, vzpostavitev inšpekcijskega nadzora, uskladitev zakona o
               tajnih podatkih z določbami zakona o prekrških in druge.</p>
               <p>Posebej je izpostavil tudi rešitve predloga zakona, ki se nanašajo na nacionalni
               varnostni organ na področju tajnih organov in tajnih podatkov. Poudaril je, da je
               nacionalni varnostni organ stična točka med nacionalno varnostno strukturo in
               varnostno strukturo zveze Nato in Evropske unije. Predlagatelj je pojasnil, da je v
               skladu z mnenjem zakonodajno-pravne službe pripravil nekatere predloge amandmajev, ki
               jih je tudi predlagal odboru za sprejem.</p>
               <p>Predstavnica zakonodajno-pravne službe je poudarila, da je predlagatelj v večini
               primerov sledil pripombam iz njihovega mnenja in pripravil, kot rečeno, amandmaje za
               odbor. V nadaljevanju pa je opozorila na pripombe k 35. in 36. členu predloga zakona,
               ki jih predlagatelj ni upošteval. Gre za določbe, ki se nanašajo na nacionalni
               varnostni organi, na pristojnosti tega organa.</p>
               <p>V razpravi je bila na splošno izražena podpora predlogu zakona, saj je njegov namen
               prispevati k boljši ureditvi področja tajnih podatkov, predlagatelju pa je bilo v
               zvezi z obravnavano problematiko zastavljenih tudi nekaj vprašanj, ki so se nanašala
               na vprašalnike varnostnega preverjanja oziroma na potrebnost posameznih elementov teh
               vprašalnikov.</p>
               <p>Predstavnik predlagatelja je v nadaljevanju odgovoril na postavljena vprašanja in
               poudaril, da je predlagana ureditev procesa preverjanja za pridobitev dovoljenja za
               dostop do tajnih podatkov v skladu s konceptom procesa preverjanja v okviru Nata in
               Evropske unije in da bodo tako osebe, ki bodo varnostno preverjane, po tem zakonu
               dostopale tudi do tajnih podatkov Nata in EU. Pojasnil je, kaj je varnostni
               vprašalnik in da varnostni vprašalniki zajemajo tako vsebino oziroma preverjanje
               tistih podatkov, na podlagi katerih bo možno ugotoviti, ali je posamezna oseba vredna
               zaupanje za dostop do tajnih podatkov. Na kredibilnost neke osebe pa kažejo tudi
               podatki, kot so odvisnost od alkohola oziroma druge zasvojenosti pa tudi finančne
               obveznosti posameznika oziroma prevzeta jamstva.</p>
               <p>Poudaril je tudi, da predlog zakona ne prinaša dodatnih finančnih posledic za državni
               proračun. Odbor je ob koncu sprejel predlagane amandmaje odbora ter tudi vse člene
               zakona skupaj in jih predlaga v sprejem tudi temu zboru. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospe Kucler Dolinar. Sledi predstavitev stališč poslanskih skupin. Gospod
               Franc Kangler bo predstavil stališče poslanske skupine Slovenske ljudske stranke.
            </p>
            </sp>
            <sp who="SDZ4:KanglerFranc">

               <speaker>FRANC KANGLER:</speaker>

               <p>Hvala za besedo. Spoštovane poslanke, poslanci, predstavniki vlade. Ustava Republike
               Slovenije v drugem odstavku 39. člena določa, da ima vsakdo pravico dobiti
               informacije javnega značaja, za katere ima v zakonu utemeljen pravni interes, razen v
               primerih, ki jih določa zakon.</p>
               <p>Zakon o tajnih podatkih, katerega novela je obravnava danes, ureja prav to področje.
               Zakon je zato izjemnega pomena, saj bi neustrezno postavljanje meja glede dostopa do
               teh informacij lahko bodisi pomenila prikrivanja nepravilnosti pri delu določenih
               državnih organov, bodisi bi lahko ogrozila koristi naše države. Predlog zakona ureja
               več stvari, posebno pomembna pa je ureditev postopka, določitev pristojnosti
               različnih organov glede dovoljenj do dostopa do tajnih podatkov posameznikom in
               organizacijam ter ureditev inšpekcijskega nadzora nad izvajanjem predpisov, predvsem
               tistih predpisov, ki urejajo področje tajnih podatkov. Razširitve zakona na teh
               področjih so po našem mnenju ustrezne, morebitne pomanjkljivosti pa bo seveda
               pokazala sama praksa in jih bo treba na ustrezen način popraviti.</p>
               <p>Za Slovensko ljudsko stranko je pomembna tudi ureditev, ki omogoča preverjanje
               aktualnosti oziroma potrebnost določene stopnje tajnosti. Jasno namreč je, da se
               nujnost za to, da so določeni podatki tajni, sčasoma spreminja in da nek podatek, ki
               je danes še trajen, čez nekaj časa verjetno ni več tajen. Nova ureditev preverjanja
               tajnosti bo tako omogočila, da se bodo dokumenti oziroma podatki sproti preverjali in
               bodo pod ustreznim režimom tajnosti res samo tisti dokumente, pri katerih bo to
               utemeljeno, pri čemer bodo ti dokumenti bolj transparentno dostopni.</p>
               <p>Do sedaj nismo imeli v Sloveniji urejene tako imenovane industrijske varnosti, kar je
               popolnoma brez potrebe omejevalo naše podjetje oziroma organizacije, ki so imele
               interes kandidirati pri javnih naročilih na mednarodnem nivoju. Zakon sledi tudi
               zahtevam oziroma usmeritvam EU in zveze Nato. Kot sem dejal, v Slovenski ljudski
               stranki menimo, da je predlagani zakon ustrezen in ga bomo v celoti podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Kanglerju. Gospod Bogdan Barovič bo predstavil stališče poslanske
               skupine Slovenske nacionalne stranke.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa, gospod predsednik. Kolegice in kolegi, predstavniki vlade! V Slovenski
               nacionalni stranki predlogu zakona o spremembah in dopolnitvah zakona o tajnih
               podatkih ne nasprotujemo. Prav je, da se na tem področju naredi red, razlogi za
               sprejem tega zakona so popolnoma jasni. Gre za spremembe, to je najbolj spodbudna
               ugotovitev, ki so se prikazale v praksi, gre za natančnejše razmejitve pristojnosti
               organov, gre za vzpostavitev inšpekcijskega nadzora kot novost in pa za dopolnitev
               ureditev na področju posredovanja tajnih podatkov. Kljub vsemu se v Slovenski
               nacionalni stranki postavljajo nekatera vprašanja ali pa pomisleki, lahko jih vzamete
               tudi kot dobronameren nasvet, priporočilo za ravnanje.</p>
               <p>Pri ciljih lahko ugotovimo, da so bistveni trije: izboljšan učinkovit sistem, varnost
               tajnih podatkov in osebna varnost oseb. Pri samem sistemu dela se srečujemo s tem
               zakonom z vprašalnikom, ki ga razumemo, da je potreben zaradi tega, da se na osnovi
               tega določi, kdo lahko, kdo ne sme ali ne more imeti dostopa do tajnih podatkov. Pa
               vendarle se nam zdi, da je ta vprašalnik nekoliko - kar zelo potreben nekaterih
               popravkov. Namreč, za primer, še vedno nam ni jasno, čeprav smo nekatere odgovore
               dobili, kakšno vprašanje pomeni, če sprašujete nekoga ali ga je kontaktirala, recimo,
               kakšna druga obveščevalna služba - jasno, da tudi če ga je, bo rekel, da ne. Nekaj
               podobnih stvari je, ki ne vem, če so primerne za ta vprašalnik, še najbolj pa nas
               čudi po eni strani, čeprav je jasno, da ta vprašalnik veliko pozornost daje tudi
               finančnem stanju, zakreditiranosti in tako naprej, kar da občutek, da človek, ki je
               finančno na šibkih nogah ni primeren za določeno pooblastilo, funkcijo, informacijo,
               ali karkoli že, kjer dobim primerjavo s kolegicami in kolegi v tem državnem zboru.
               Ker bi po tej logiki morali biti zelo dobro finančno preskrbljeni, kajti, če nismo in
               če računamo, da naj bi postali finančno bolj močni v tem državnem zboru, pomeni, da
               smo ves ta čas ravno tako nezanesljivi, podkupljivi in tako naprej.</p>
               <p>To so pomisleki, ki jih moram povedati, ker je takšna ugotovitev Slovenske nacionalne
               stranke. No, še eno področje je, ki se nam ne zdi ravno umestno - ali pa, premalo je
               kriterijev, ki bodo določali, kdaj je javni interes za razkritje tajnih podatkov tako
               močan, tako velik, da se s podatkov, ki nosijo oznako tajno, strogo tajno, le-te
               umaknejo in se odkrijejo. Ker ne nazadnje pridemo sami sebi v nasprotje, ker tajnost
               ali pa stroga tajnost podatkov je zato, ker so ti podatki tajni in naj bi takšni tudi
               ostali, razen v zares, zares hudih izjemnih razmerah ali hudih izjemnih primerih, ki
               pa v samem zakonu, vsaj po tem, kolikor smo videli, niso natančno določeni. Govori
               le, da vlada oceni, da je javni interes za razkritje tajnih podatkov tako velik, da
               se to razkrije. Za primer bom dal nedavno zgodbo, brez da kogarkoli obsojam, ob
               preprečevanju odhoda vojakov v Nato, ob ukrepanju ministra Erjavca in tako naprej,
               kar je bilo zelo dvoumno izkazano. In takšna zgodba se lahko ponavlja, če vlada lahko
               nekatere podatke razkrije in ocenjuje sama po sebi, da je javni interes močnejši.</p>
               <p>Seveda je še vprašanje, ali urad vlade Republike Slovenije opravlja vlogo
               nacionalnega varnostnega organa. Rečeno je bilo, da smo prehodno. Ali to drži torej,
               da samo prehodno opravlja, in kdo bo potem tisti, ki bo stalno opravljal to
               funkcijo?</p>
               <p>Kot že rečeno, Slovenska nacionalna stranka ne nasprotuje zakonu o spremembah in
               dopolnitvah zakona o tajnih podatkih.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Baroviču. Gospod Vili Rezman bo predstavil stališče poslanske skupine
               Demokratične stranke upokojencev Slovenije. Prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. V naši poslanski skupini smo prepričani, da sprejem zakona ne bo
               povzročil kakšnih zelo opaznih sprememb v vsakdanjem življenju našega prebivalstva,
               vendar pa za koga tudi, morda. To pa nas ne preprečuje v tem, da ne bi sodili, da je
               ta zakon pomemben, ali da bi nas morda odvrnilo od tega, da ga zaradi kakšnih
               razlogov ne bi podprli. Torej, mi zagotavljamo svoje glasove v podporo temu predlogu
               zakona, predvsem zavoljo tega, ker smo prepričani, da so informacije, da so podatki,
               zlasti v zadnjem obdobju, postali centralna preokupacija tako rekoč vseh; brez njih,
               brez podatkov, brez informacij pač preprosto ne gre več. Ne gre zato, ker se sicer ne
               moremo ustrezno odločati ne na varnostnem področju, ne na socialnem, ne na
               ekonomskem, ne na političnem in ne na kakšnem drugem področju. Zato je seveda tudi
               pomembno, da tovrstne podatke reguliramo v različnih zakonih. In celo vrsto bi lahko
               našteli takšnih, ki bolj ali manj neposredno zadevajo varovanje ali <q>"skrivanje"</q>, pod
               narekovaji, podatkov.</p>
               <p>Torej, nujnost dostopa do javnih informacij je najbrž nesporna. Zato, da ne bi zlasti
               državni organi imeli priložnost kaj prikrivati, bi rekel, kaj onemogočiti, recimo,
               ustrezne odločitve, ki so utemeljene na določenih potrebnih podatkih, da bi se
               preprečile nezakonitosti, da bi odpravili morebitne nepravilnosti in tako naprej.
               Vendar pa je potrebna tudi določena omejitev pri dostopu do teh informacij bodisi na
               osebni ravni bodisi na ravni, ki zadeva zaščito interesa države oziroma javnega
               interesa. Od tod tudi ta potreba po tajnosti nekaterih podatkov. Kaj in kako varovati
               pod oznako tajnost, komu omogočiti, da do teh podatkov lahko pride, kako te osebe
               preverjati, kako nadzorovati izvajanje tega zakona in še celo vrsto drugih določil pa
               prinaša ta dopolnitev zakona, o kateri zdaj razpravljamo. Mi sodimo, da lahko
               pritegnemo k temu, kar je predlagatelj zagotavljal v svojem uvodu, da bo povečana
               učinkovitost, da bo izboljšana primerjava oziroma kompatibilnost, harmonizacija z
               Evropo in z Natom, lahko pritegnemo tudi temu, da bo zagotovljeno boljše varovanje
               oseb, ki jim je omogočen dostop do tajnih podatkov, in nekaterim drugim razlogom,
               zaradi katerih je ta predlog zakona sploh pripravil. Ker k tem razlogom pritegujemo,
               ker sodimo, da je tudi ustrezna reakcija na te razloge, bomo v poslanski skupini
               DeSUS predlog zakona podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Rezmanu. Gospod Mitja Ljubeljšek bo predstavil stališče poslanske
               skupine Slovenske demokratske stranke. Prosim.</p>
            </sp>
            <sp who="SDZ4:LjubeljšekMitja">

               <speaker>MITJA LJUBELJŠEK:</speaker>

               <p>Hvala, spoštovani predsednik. Spoštovane kolegice, spoštovani kolegi, spoštovana
               predstavnika vlade! Pred vstopom v EU in Nato je morala Slovenija izpolniti enega
               izmed temeljnih pogojev, to je vzpostavitev ustreznega sistema obravnavanja tajnih
               podatkov. S sprejemom zakona o tajnih podatkih ni njegove novele v letu 2003 je
               Republika Slovenija področje tajnih podatkov uskladila s standardi omenjenih
               organizacij, ki sta tudi potrdili, da je naša država na tem področju vredna zaupanja.
               Dosedanja praksa in izvajanja zakona o tajnih podatkih je pokazala, da so potrebne
               določene rešitve, ki bi dopolnile oziroma nadgradile nacionalni sistem obravnavanja
               in varovanja tajnih podatkov. Spremembe in dopolnitve, ki so predlagane s to novelo
               zakona, so usmerjene predvsem v večjo učinkovitost sistema in posledično večjo
               varnost nacionalnih in tujih tajnih podatkov. Predstavnik predlagatelja je na seji
               odbora za notranjo politiko, javno upravo in pravosodje posebej poudaril, da ima
               sedanji zakon malo postopkovnih določb, ki bi urejale varnostno preverjanje oseb pred
               izdajo dovoljenja za dostop do tajnih podatkov. Organi, pristojni za izdajo
               dovoljenj, so tako vezani na določbe zakona o splošnem upravnem postopku, ki pa so
               presplošne. Zato je potrebna ureditev te materije v tem zakonu. Predstavnik
               predlagatelja je posebej poudaril tudi določbe predloga, ki se nanašajo na nacionalni
               varnostni organ na področju tajnih podatkov. Ta je stična točka med nacionalno
               varnostno strukturo in tisto v zvezi Nato in EU. Gre za zakonsko opredelitev nalog,
               ki jih urad za varovanje tajnih podatkov že izvaja.</p>
               <p>Vsi vemo, da je ravnanje s tajnimi podatki zelo pomembno in zahteva veliko mero
               odgovornosti. Vemo pa tudi to, da je v naši državi prišlo večkrat do zlorab tega
               instituta, zato je pomembno poudariti tudi moralni vidik pri ravnanju s tajnimi
               podatki, ki ga noben zakon ne more predpisati. V imenu poslanske skupine Slovenske
               demokratske stranke apeliram na vse tiste, ki imajo dostop do takšnih podatkov, da z
               njimi ravnajo z največjo mero previdnosti in odgovornosti in naj jim bo nacionalni
               interes glavno vodilo. V razpravi na seji matičnega delovnega telesa je bila s strani
               članov izražena podpora predlogu zakona. Poslanska skupina Slovenske demokratske
               stranke predlagane rešitve v celoti podpira. Hvala za pozornost.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Ljubeljšku. Gospod Anton Anderlič bo predstavil stališče poslanske
               skupine Liberalne demokracije Slovenije. Prosim.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Spoštovani! Zakon, ki ga danes sprejemamo, je pravzaprav na prvi pogled neko
               usklajevanje, pa vendarle ne gre za to. Mi smo, preden smo pristopili k pogodbi za
               vstop v Nato in preden smo vstopili v Evropsko unijo, že glede teh vprašanj ustrezno
               uredili zakonodajo. Na prvi pogled gre za to, da je to potrebno urediti dokaj
               restriktivno, dokaj široko zajeti vse možnosti in preprečiti, da bi lahko prišlo na
               eni strani do nepooblaščenega pristopa do podatkov in na drugi strani do tega, da se
               ne bi preširoko uporabljali instituti zaupnosti oziroma varovanja teh podatkov. Meni
               je sicer žal, nakazana je možnost v - mislim, da v 6. členu, po vzoru skandinavskih
               držav, kjer imajo tako rekoč na eni strani to širšo zaupnost oziroma zajemajo
               material širše narave v zaupnost, na drugi strani pa izločajo tista vprašanja, ki jih
               je treba še posebej varovati. Jaz mislim, da v principu bi moralo biti čim več in
               večino stvari pravzaprav dostopno vsaj pooblaščeni javnosti, in tukaj je meja, koliko
               je tistega, kar oblastniki menijo, da je prav, nujno varovati in ne dovoliti dostopa
               tudi tistim, ki so sicer predstavniki nekih organov.</p>
               <p>Meni se postavlja resno vprašanje. Namreč, v državnem zboru je samo eden pooblaščen
               za to, da lahko dostopi ali pa pristopi do vseh podatkov, ki jih posreduje v
               Republiko Slovenijo zveza Nato. Zakaj? Zato, ker v tistem poglavju, ko govori tudi ta
               zakon glede preverjanja posameznikov, ki bi imeli pravico in po svoji presoji dostop
               do teh podatkov, pa smo mi poslanci in poslanke, vsi, dobili, da se damo, v
               narekovajih, <q>"pregledati"</q> in nobeden tega ni storil. Zakaj o tem govorim? Kajti to
               preverjanje in to zbiranje podatkov je tako občutljivo in se dotika vsakega posebej
               in tudi tistih, ki bi jih morali posredno navesti v tem varnostnem preverjanju, bi
               bili na ta način spravljeni v neke evidence itn. in najmanj tri bi morali navesti.
               Mislim, da bomo v nadaljevanju morali proučiti, do katere mere velja tisti del
               zakonodaje, vključno z ustavo Republike Slovenije, ki pravi, za vse podatke, ki
               nastajajo v Republiki Sloveniji in so predmet obdelave najsibo zakonodajne, izvršne
               in drugih vej oblasti in drugih institucij, imajo poslanci, poslanke, pravico do
               dostopa. Z drugo določbo smo uredili, da so vse pogodbe in vsi pravni akti Evropske
               unije tudi sestavni del notranjega prava in se uporabljajo neposredno. Tukaj, ko pa
               govorimo o podatkih o zvezi Nato in aktivnostih v tem delu, pa, ker gre za klasično
               pogodbo, tega nismo naredili. In tukaj je en velik razkorak, ena velika siva lisa,
               jaz ne vem, kako se to sicer v Sloveniji v drugih organih uporablja, ampak teoretično
               se lahko zgodi in tudi mislim, da se praktično dogaja, da nek uradnik na ministrstvu,
               ampak dobesedno uradnik, ne govorim o ministru, ne govorim o sekretarju, lahko da na
               nek dokument, na nek pogovor - in mi smo imeli predmet polemike pred 14-timi dnevi v
               tem zboru, in sicer, da na nek dokument oznako zaupno, ker se je pogovarjal o zadevah
               iz pristojnosti Nata z nekim drugim uradnikom in seveda poslanci do tega dokumenta
               nimajo dostopa. Ampak to je za neko drugo diskusijo, najbrž za nadgradnjo tega zakona
               ali pa ureditev kje drugje, vendar se tega dotika na način, ko seveda gre za dostop
               oziroma preverjanje tistih, ki naj bi dostopali do tajnih podatkov.</p>
               <p>Sicer bo poslanski klub oziroma poslanci in poslanke Liberalne demokracije ta zakon
               <gap n="..."/><stage>/Znak za konec razprave./</stage><gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Anderliču. Gospod Miran Potrč bo predstavil stališče poslanske skupine
               Socialnih demokratov. Prosim.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa, gospod predsednik, predstavniki ministrstva, kolegice in kolegi. Gre za
               pomembno materijo, ki v bistvu pomeni odstop od temeljnega načela dostopa do
               informacij javnega značaja in ki pomeni oviro za delovanje demokratičnih institucij
               in tudi za javni nadzor nad delovanjem oblasti. Vendar hkrati za takšne omejitve, ki
               so, kadar so v razumnem obsegu, nujne, ker brez tega ni mogoče niti delovanje države
               v lastnem okviru niti ne povezovanje države v mnoge mednarodne institucije, posebej
               tudi v Nato in v organe, ki na obveščevalnem in policijskem področju medsebojno
               sodelujejo. Ali in koliko so razmere med zahtevo po javnosti in zahtevo po tajnosti
               ustrezno opredeljene, kaže verjeti. Jaz ne bi upal trditi, da smo sposobni to
               poslanke in poslanci dokončno in samostojno oceniti, vendar tako, kot so spremembe in
               dopolnitve zakona pripravljene, pred tem smo jih pred mislim, da tremi leti že enkrat
               sprejemali, pač moramo predpostaviti, da pripravljene korektno in da pomagajo
               reševati tista vprašanja, ki doslej niso bila najboljše urejena, ne pa, da delajo
               karkoli v škodo tega temeljnega načela delovanja demokratične družbe, to je dostopa
               do informacij javnega značaja. Mislim, da je pri pripravljenih spremembah in
               dopolnitvah predloga pomembno, da se zahteva občasno preverjanje oznak zaupnosti. To
               daje možnost pristojnemu organu, da sproti ocenjuje po enem letu, po treh letih in
               podobno ali so še v veljavi okoliščine, ki so dale pooblastilo organu, da je nek
               dokument razglasil za zaupnega. Drugič je pomembno, da so predvideni posebni
               postopki, kdaj in v kakšnem primeru ob zahtevah javnosti, da se določene informacije
               sporočijo, pa so označene za zaupne, kako se presoja, kaj je močnejši interes: ali še
               vedno interes varovanja zaupnosti ali interes poročanja javnosti. Predviden je
               poseben postopek, posebna komisija, ki predlaga vladi odločanje o tem. V tej
               komisiji, ne sodelujejo predstavniki ministrstva, ki je zaupnost razglasila. Po mojem
               je pomembno, da se predvideva tudi preverjanje tudi dostopnosti naših podjetij,
               organizacij, da sodelujejo, da se jim lahko zagotovi pravica dostopa do zaupnih
               podatkov, ker je to pomembno za njihovo sodelovanje na mnogih mednarodnih javnih
               razpisih. In končno, prav je, da so predvideni mnogo preciznejši postopki, kot so
               bili doslej. Zato bomo spremembe in dopolnitve zakona v naši poslanski skupini
               podprli.</p>
               <p>Na koncu bi radi rekli samo še to. Kljub vsemu je ob pozitivni oceni in potrebnosti
               tega zakona prav povedati, da je bil zakon pripravljen na način, ob katerem je
               zakonodajno-pravna služba morala k polovici členov dati svoje sugestije, ki jih je k
               sreči vlada sprejela. Vendar to kaže, da tudi pri zakonih, ki niso politično
               delikatni in kjer pravzaprav obstoja neko splošno soglasje o potrebnosti njihovega
               sprejema, obstoja verjetnost, pa tudi dokazana praksa, da so od strani vlade
               mnogokrat pripravljeni pravnostrokovno površno. Zato je to dodaten razlog, ki terja
               od nas, da smo zelo pozorni tudi na ta vidik in da tudi takrat, kadar gre za
               vprašanja, ki se nam politično ne zdijo najbolj ustrezna, dajemo nekaj več poudarka
               tudi tej pravni skrbnosti, ker drugače sprejemamo pač predpise, ki niso<gap n="..."/>
               <stage>/Opozorilni znak za konec./</stage> Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Potrču. Gospa Mojca Kucler Dolinar bo predstavila stališče poslanske
               skupine Nove Slovenije. Prosim.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala lepa. Lep pozdrav vsem skupaj! Določanje, varovanje, dostop do tajnih podatkov
               in prenehanje tega statusa podatkov s področja državnih organov je bilo sistemsko
               urejeno z zakonom o tajnih podatkih. Gre za podatke, ki se nanašajo na javno varnost,
               na obrambo, na zunanje zadeve, obveščevalne in varnostne zadeve, torej gre res za
               pomembno materijo.</p>
               <p>Podatek se za tajnega določi na način in pod pogoji, ki jih predpisuje zakon. To ni
               in tudi ne sme biti v rokah ali pa samovoljna odločitev organa oziroma pooblaščene
               osebe, ki je zadolžena za določitev stopnje tajnosti podatka. Prav tako pa je tudi
               sprememba in prenehanje stopnje tajnosti možna le v skladu z zakonom. Splošno načelo
               javnosti dela in dostopnosti do podatkov in informacij državnih organov in nosilcev
               javnih pooblastil, ki ima sicer podlago v ustavi Republike Slovenije, namreč ne more
               veljati absolutno in neomejeno. Glede na občutljivost teh vsebin pa je zato potrebno
               tudi natančneje določiti postopke za dostop do teh podatkov, ki so bile glede na
               ostale določbe v obstoječem zakonu, lahko rečemo, nekoliko podhranjene.</p>
               <p>Predlog zakona, ki ga imamo danes v obravnavi, tako določneje ureja varnostno
               preverjanje oseb pred izdajo dovoljenja za dostop do tajnih podatkov, predvsem glede
               upravičenosti za vložitev predloga za izdajo dovoljenja, njegovi pristojnosti v
               posameznih fazah, natančnejša je tudi opredelitev odgovornosti in pristojnosti
               predlagatelja in tudi preverjene osebe. Postopek varnostnega preverjanja oseb, ki bo
               imele stik s tajnimi podatki, je seveda odvisen od tega, za katero stopnjo tajnosti
               gre. Gotovo bo k lažji presoji pripomogla tudi sprememba v smeri natančnejše
               določitve nekaterih podatkov, ki jih mora oseba v preverjanju posredovati organu, ki
               o tem odloča in ki obravnava.</p>
               <p>S predlagano novelo bomo uvedli inšpekcijski nadzor na področju tajnih podatkov, ki
               razen na obrambnem področju doslej ni izpostavljen. Na tem področju ga bo tudi v
               prihodnje izvajal inšpektorat Republike Slovenije za obrambo, pooblastila za nadzor
               na drugih področjih bo imel inšpektorat za notranje zadeve. Kot kaže praksa, je bil
               pristop k izvajanju predpisov doslej precej različen, zato v naši poslanski skupini
               podpiramo rešitev po vzpostavitvi enotnega nadzora. Enako velja, torej podpiramo tudi
               spremembo področja na tako imenovanem področju industrijske varnosti. Doslej je bilo
               pravni osebi nekako omočeno, formalno onemogočeno, da bi si pridobila potrdilo še
               preden se odloči za sodelovanje na razpisu, na mednarodnem razpisu za pridobitev
               naročil, seveda vezanih na obravnavanje tajnih podatkov. Predlagane spremembe ta
               postopek urejajo na novo, predvsem s težnjo, da se omogoči večja konkurenčnost in
               večja konkurenčna sposobnost našega gospodarstva na mednarodnih razpisih, povezanih s
               tajnimi podatki. Pri Novi Sloveniji podpiramo tudi nove in druge ostale spremembe, ki
               jih prinaša ta sprememba in bomo zakon v celoti podprli. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospe Kucler Dolinar. Končali smo s predstavitvijo stališč poslanskih skupin.
               Ker k dopolnjenemu predloga zakona ni bilo vloženih amandmajev ni možna razprava o
               členih, zato razpravo zaključujem in s tem tudi drugo obravnavo predloga zakona. V
               skladu s 139. členom poslovnika bo zbor glasovanje o zakonu opravil v petek 3. marca
               2006 v okviru glasovanj. S tem prekinjam to točko dnevnega reda.</p>
               <p>Prehajamo na <title>20. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O USTAVNOVITVI OBČIN TER O DOLOČITVI NJIHOVIH
                  OBMOČIJ.</title> Predlog zakona je v obravnavo predložila vlada Republike Slovenije.
               Besedo dajem predstavniku vlade za dodatno obrazložitev. Gospod minister, dr. Ivan
               Žagar, izvolite, imate besedo.</p>
            </sp>
            <sp who="SDZ4:ŽagarIvan">

               <speaker>DR. IVAN ŽAGAR:</speaker>

               <p>Hvala za besedo, gospod predsednik. Spoštovane poslanke, spoštovani poslanci! Vlada
               Republike Slovenije je na podlagi postopka za ustanovitev novih občin in spremembo
               njihovega območja, ki ga določa zakon o lokalni samoupravi, sprejela predlog zakona o
               spremembah in dopolnitvah zakona o ustanovitvi občin ter o določitvi njihovih
               območij, ki je danes v obravnavi po nujnem postopku. V predhodnem postopku za
               ustanovitev občin je državni zbor Republike Slovenije izdal odlok o razpisu
               referenduma in določitvi referendumskih območij za ustanovitev občin ter za določitev
               oziroma spremembo njihovih območij, s katerim je določil območja, na katerih je bil
               29. januarja 2006 izveden referendum za ugotovitev volje prebivalcev. Glede na izid
               glasovanja na referendumu je vlada predlagala ustanovitev novih občin oziroma
               spremembo območja občin samo v primeru pozitivnih referendumskih izidov, tudi v
               primerih, ko je državni zbor določil ločeno ugotavljanje izidov znotraj enega
               referendumskega območja. Tako je bila izražena pozitivna volja volivcev za
               ustanovitev 12 novih občin in eno manjšo spremembo območja občin. Na referendumu v
               januarju pa sta bila zavrnjena predloga za ustanovitev občin Ankaran-Hrvatini in
               Bizeljsko. Na referendumskem območju sedanje občine Dobrova-Polhov Gradec volivci
               niso izglasovali razdelitve občine na dve novi, saj so nasprotovali ustanovitvi
               občine Polhov Gradec, podprli pa so ustanovitev nove občine Dobrova. Na
               referendumskem območju za ustanovitev občine Rimske Toplice z izločitvijo iz občine
               Laško je večina volivcev glasovala za ustanovitev nove občine. V odloku za razpis
               referenduma pa je državni zbor določil, da se znotraj referendumskega območja posebej
               ugotavlja tudi izid glasovanja na območju krajevne skupnosti Zidani Most, na katerem
               je večina volivcev glasovala proti ustanovitvi nove občine. V primeru, da bi se
               ustanovila občina Rimske Toplice brez območja krajevne skupnosti Zidani Most, bi bilo
               območje občine Laško ozemeljsko nesklenjeno. Glede na to, da volivci v obeh primerih
               niso podprli predloga za ustanovitev nove občine, vlada ni predlagala ustanovitve
               občine Rimske Toplice.</p>
               <p>Na podlagi pozitivnih izidov referenduma predlaga vlada državnemu zboru ustanovitev
               12 novih občin in te so: Apače, Cirkulane, Kostanjevica na Krki, Makole, Mokronog,
               Trebelno, Poljčane, Renče, Vogrsko, Središče ob Dragi, Straža, Sveta Trojica v
               Slovenskih goricah, Sveti Tomaž in Šmarješke Toplice. Poleg tega je predlagana
               izločitev naselja Ostrovica iz občine Divača in njegova priključitev k občini
               Hrpelje-Kozina. Poslankam in poslancem predlagam, da sprejmejo predlog zakona. Hvala
               za pozornost.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Predlog zakona je obravnaval tudi odbor za lokalno samoupravo
               in regionalni razvoj kot matično delovno telo. Prosim predsednika odbora, gospoda
               Pavla Ruparja, da predstavi poročilo odbora. Prosim.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Hvala, gospod predsednik. Kolegice in kolegi, spoštovani prisotni! Odbor za lokalno
               samoupravo in regionalni razvoj je na 8. nujni seji kot matično delovno telo
               obravnaval predlog zakona o spremembah in dopolnitvah zakona o ustanovitvi občin ter
               o določitvi njihovih območij, ki ga je državnemu zboru v obravnavo in sprejem poslala
               vlada Republike Slovenije s predlogom, da se predloženi zakon obravnava in sprejme po
               nujnem postopku. Člani odbora so bili seznanjeni z vrsto gradivo, tako mnenje komisij
               državnega sveta Republike Slovenije, poročilom republiške volilne komisije o izidu
               referenduma, dopisi občin in prebivalcev iz posameznih območij predlaganih novih
               občin ter dopis posameznikov in skupin civilne družbe. Odbor se je strinjal, da je
               predlog zakona pripravljen v skladu z zakonsko določenim načinom upoštevanja izražene
               volje prebivalcev na posameznih referendumskih območjih glede na način spremembe
               območja občine oziroma določitev območja nove občine. V zakonu predlagana ustanovitev
               novih občin je po oceni odbora v skladu z rezultati glasovanja na referendumu, ki jih
               je podala v svojem poročilu republiška volilna komisija, predlagano pa je ustanovitev
               12 novih občin. V razpravi je bilo posebej izpostavljeno vprašanje predlagane nove
               občine Mokronog-Trebelno, kjer se je na referendumu za novo občino odločilo 54%
               volivcev, ki so glasovali za. Na podlagi referendumskega izida je vlada v zakonu tudi
               predlagala ustanovitev nove občine Trebelno-Mokronog. Neudejanjeno pa ostaja
               referendumsko izražena volja volivcev na območju krajevne skupnosti Rimske Toplice,
               saj je bil referendumski izid, ki se je ugotavljal ločeno na območju krajevne
               skupnosti Zidani Most, kot delu referendumskega območja za ustanovitev nove občine
               Rimske Toplice negativen. Tako v zakonu ustanovitve občine Rimske Toplice ni
               predlagana. Z amandmajem, ki ga je odbor zavrnil, je bilo predlagano, da bi se ta
               občina posebej ustanovila. Odbor je menil, tako kot vlada, da brez Zidanega Mostu
               predlagano območje za ustanovitev občine Rimske Toplice ne izpolnjujejo pogoje za
               ustanovitev občin, ker preostali del občine Laško, iz katerega naj bi se območje nove
               občine izločilo, v tem primeru ne bi bilo več ozemeljsko povezano. Tudi predstavnica
               zakonodajno-pravne službe je menila, da je tak predlog v nasprotju z zakoni.</p>
               <p>V razpravi je bilo v zvezi s postopkom ustanavljanja novih občin, ki se sedaj med
               drugim odraža tudi v tolmačenju referendumskih izidov, očitano predlagateljem, da
               niso pravočasno opozorili posameznega območja v okviru predlaganih novih občin, da se
               lahko njihova referendumska volja ugotavlja ločeno. Tako naj bi imeli sedaj po nekod
               ljudje občutek neprostovoljne vključitve v novo občino, čeprav bodo te ustanovljene
               na končnih pozitivnih referendumskih izidih v skladu z zakonom. V zvezi z navedenim
               je bilo pojasnjeno, da so imele poslanke in poslanci državnega zbora dovolj možnosti,
               da z amandmaji predlagajo ločeno ugotavljanje referendumskih izidov, ne nazadnje tudi
               v naselju Povšina kot dela referendumskega območja za ustanovitev občine Izlake.</p>
               <p>V razpravi je bilo med drugim posebej poudarjeno, da je treba upoštevati, da se
               referendumska območja določajo na podlagi ocene predlagateljev o skupnih interesih
               prebivalcev na posameznih območjih, ki jih v posameznem primeru v celoti ni možno
               predvideti vnaprej in so jasno razvidni šele po opravljenem referendumu.
               Referendumski izid se v vseh primerih, ko odlok ni določal ločeno ugotavljanje
               njihovega izida na posameznem območju, ugotavlja kot celotno referendumsko območje in
               ne za posamezna volišča, pri čemer se upošteva večinsko izraženo voljo volivcev.
               Nekateri so v razpravi odklonili tudi politična ozadja predlaganja novih občin na
               način predvidevanj tako v predhodnem postopku kot prej in po izvedbi referenduma, kar
               je seveda stvar razprave zainteresiranih, nikakor pa ne razprave na odboru.</p>
               <p>Glede na to, da je odbor sprejel vse člene predloga zakona, ni pa sprejel nobenega
               amandmaja, predlagam državnemu zboru, da predlog zakona sprejme v predlaganem
               besedilu. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Ruparju. Sledi predstavitev stališč poslanskih skupin. Gospod Bogdan
               Barovič bo predstavil stališče poslanske skupine Slovenske nacionalne stranke.
               Prosim.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa, gospod predsednik. Kolegice, kolegi. Sedaj vsa peripetija, zgodba, ki se
               je odvijala v zvezi z ustanavljanjem novih občin, je pred zadnjim dejanjem, bi rekli
               v gledališču.</p>
               <p>Vse skupaj se je sicer začelo že julija leta 2005, ko smo v Slovenski nacionalni
               stranki jasno povedali, da smo proti spremembi zakona o lokalni samoupravi, konkretno
               13.a člena, ki je olajšal pogoje za pridobitev oziroma za nastanek novih občin, in
               zgodba se je odvijala naprej skozi seje odbora za lokalno samoupravo. Opozarjali smo,
               da je v Sloveniji že tako ali tako preveč kršitev zakona o lokalni samoupravi, ki
               pravi, da je lahko občina tam, kjer imajo 5 tisoč ali več prebivalcev. Omejitev je
               bil ublažena na 2 tisoč, pod določenimi pogoji, in to je bila zelena luč za želje po
               ustanovitvah novih občin. Kar se je dogajalo, se je pač dogajalo, državni zbor je
               prišel do tega, da je razpisal referendumska območja. Vlada pa je ob tem obljubila,
               da bo spoštovala referendumsko voljo. Referendumi so bili opravljeni in po
               referendumski volji naj bi po predlogu tega zakona nastalo 12 občin, od Apač na prvem
               mestu, naštete po abecedi, do Šmarjeških Toplic. Seveda, če pogledamo število
               prebivalcev teh občin, v nobeni jih ni 5 tisoč, največ jih imajo Poljčane, ki bo,
               nastala 4 tisoč, vse ostale manj. Dobro. Kaj smo sedaj dobili? Dobili smo ali bomo 12
               novih občin, hkrati pa bomo dobili eno, kjer so, konkretno govorim Mokronog,
               Trebelno, kjer so občani Trebelnega nezadovoljni, celo včeraj mislim, da so bili pred
               državnim zborom in protestirali, ampak za to, ker je bilo pač eno referendumsko
               okolje. Na drugi strani pa imamo občane Zidanega Mostu in Rimskih Toplic, kjer pa sta
               bila referenduma ločena, kjer je bila volja iz Rimskih Toplic jasno izražena za, tam
               pa je spet nezadovoljstvo zato, ker kljub jasno izraženi referendumski volji občine
               Rimske Toplice ni. Torej, tam kjer je volja in referendumsko izkazano, tam občine ni,
               tam kjer pa je nejevolja, pa občina je. Vlada je rekla, ja pač, kaj hočejo, če so
               naredili konkretno pri Rimskih toplicah, Zidani most dve referendumski območji, da za
               to ne morejo nič pomagati, ampak da je bil pač takšen sklep oziroma odlok, lahko bi
               bil drugačen. Tudi tam, če bi sešteli vse volivke in volivce in rezultate, bi bil
               izid 52% za in bi bila nova občina.</p>
               <p>Ne glede, kakorkoli že, pripomb o samem načinu dela do današnjega dne, seveda
               vključno s tem, kar se bo dogajalo še danes naprej, je bilo ogromno, nezadovoljstev
               še več, delalo se je stihijsko. Toda, če že drugi ne, vsaj v Slovenski nacionalni
               stranki kljub velikemu nasprotovanju ves čas, tudi po juliju 2005, bomo referendumsko
               voljo spoštovali, ker smo jo dolžni spoštovati in bomo zaradi tega prisiljeni ne
               nasprotovati temu zakonu. Rekel sem: ne nasprotovati.</p>
               <p>Seveda pa bi na koncu dejal najprej ta amandma, ki je prišel danes, amandma pod točko
               20, upam, spoštovani predsednik, da ne mislite resno z njim. Gospodu predsedniku,
               predsednika odbora sem, ki je podpisan pod današnjim amandmajem, ker ta presega
               vse<gap n="..."/> Ne bom ga imenoval. Vsem novim občinam želim srečno pot skozi, verjemite mi
               kot županu, trnov gozd do zelenega travnika, do tega pa je zelo težko priti. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Baroviču. Mag. Franc Žnidaršič bo predstavil stališče poslanske skupine
               Demokratične stranke upokojencev. Prosim.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Spoštovani gospod predsednik, spoštovane kolegice in kolegi, spoštovani minister s
               sodelavci, ostali prisotni!</p>
               <p>Poslanska skupina Demokratične stranke upokojencev ne bo enotno glasovala pri tem
               zakonu zaradi tega ne, ker je med predlaganimi tudi nekaj spornih občin in mi ne
               moremo oporekati vladi, ki se je odločila na podlagi večinske volje kakor je bilo
               izglasovano na referendumih. Težava je v tem, da na lokalni ravni ponekod ni prišlo
               do realizacije dogovorov in da so bili nekateri v svojih interesih ignorirani,
               zapostavljeni, da ne rečem, izigrani. Med 12-mi predlogi je večina takšnih, ki si
               zaslužijo našo podporo, zato bosta dva naša poslanca ta zakon podprla. Seveda pa
               imamo velike težave z napovedano občino Mokronog-Trebelno, kjer je prišlo Trebelno v
               referendumsko odločanje zaradi tega, ker občina Mokronog nima dovolj prebivalcev in
               je zato pritegnila tudi Trebelno. Zgodilo se to je, vendar na koncu je stvar izpadla
               tako, da na Trebelnem 73% ljudi vključitve v občino Mokronog ne podpira. Seveda
               težava je nastala zaradi tega, ker ni bilo dveh referendumskih območij, pač pa samo
               eno, vendar so to nadomestili s podpisano izjavo s strani obeh predsednikov krajevne
               skupnosti, da občine ne bo, če v eni izmed obeh krajevnih skupnosti večinske podpore
               ne bo. Seveda po izidu referenduma, ko je kazalo, da bo stvar propadla pa so se sicer
               začeli dodatni neformalni pogovori, vendar brez občanov. Na edinem zboru občanov na
               Trebelnem pa je ostala večinska volja krajanov v tem smislu, da se v novo občino
               Mokronog ne bi želeli vključiti. Pri tem ni nepomembno, da predlagatelj ustanovitve
               nove občine ni omogočil ločenega ugotavljanja referendumske volje niti ni umaknil
               predloga za ustanovitev nove občine v skladu z dogovorom in v nasprotju z obljubami.
               Utemeljeno namreč ugotavljamo, da so bili krajani krajevne skupnosti Trebelno
               povabljeni na skupno referendumsko odločanje zato, ker krajani Mokronoga sicer ne bi
               mogli uspeti s svojo namero ustanoviti občino, ne pa zato, da bi prišlo do
               ustvarjalnega sodelovanja. Prišlo je seveda do uveljavljanja superiornosti in
               posiljevanja, saj s strani Trebelnega odločitev za vključitev v občino Mokronog v
               resnici podpira le peščica tistih, ki zastopajo svoje interese, ne pa interese
               krajanov, ki so večinsko izrazili referendumsko voljo proti takšni odločitvi.</p>
               <p>Pri taki <q>"raboti"</q>, vsi mi ne moremo sodelovati, tisti, ki bodo podprli zakon, pa
               seveda pri tem mislijo na ostale občine, ki brezkompromisno izpolnjujejo vse pogoje
               in so v skladu z zakonom. Ne moremo si namreč zamišljati ustvarjalnega sodelovanja v
               novonastali občini skreganih ljudi, katerih užaljenost ob nespoštovanju njihove
               referendumske volje dosega stopnjo, ki meji na sovraštvo, kar pa tistih v Mokronogu
               očitno ne moti. Uresničiti željo po svoji občini na račun nesrečnega počutja onih, ki
               tega ne želijo, kar pa je za mene in seveda za nas kot stranko Pirova zmaga in
               neprimerno ravnanje, ki ga je težko podpreti.</p>
               <p>V tem primeru je seveda neslavno vlogo odigral tudi odbor za lokalno samoupravo, ki
               je o 73-ih odstotkih nasprotovanja za Trebelno ugotovil, da gre za občutek
               neprostovoljne vključenosti. Gre v resnici za jasno izraženo nasprotovanje, ne pa za
               občutek in ob zakonu je težava v tem, da je zaradi onih, ki izpolnjujejo, človek na
               tem, da bi podprl, zaradi onih, ki so pa posiljeni, pa ne. Zato se bom vzdržal, pa še
               eden. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Žnidaršiču. Gospa Maria Pozsonec. Je ni. Gospod Pavel Rupar bo
               predstavil stališče poslanske skupine Slovenske demokratske stranke. Prosim.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Hvala, gospod predsednik. Kolegice in kolegi, vsi prisotni!</p>
               <p>V Slovenski demokratski stranki bomo enotno podprli zakon, čeprav se tudi med nami v
               posameznih glavah poslancev porajajo drugačne misli in želje, glede na situacijo, ki
               je nastala po referendumu. Odločno pa zavračamo vsakršno misel, predvsem pa obsojamo
               razne špekulacije, ki iz vrst posameznih nadutih kolegov, predvsem pa kolegice,
               prihajajo v tiste krajevne skupnosti, kjer je referendumski izid več kot jasen, nihče
               od teh pa se prej ni opredelil tako, kot sedaj govori. Hoja med ljudmi in
               natolcevanja, kako bi bilo sedaj prav, so obsodbe vredne in v Slovenski demokratski
               stranki to tudi obsojamo.</p>
               <p>Problem so Rimske Toplice in Zidani Most, kjer v predhodnem obdobju pred referendumom
               nihče od teh poslancev ni omenjal tistega, kar govori sedaj. Večji problem sta
               Mokronog in Trebelno, kjer se sedaj poraja med ljudmi, tisti posamezniki, ki iščejo
               poceni volilne glasove in seveda hujskajo ljudi, tudi na način protestov pred
               parlamentom, obsodb posameznih vlagateljic in vlagateljev ter tistih, ki zagovarjamo
               zakon kot edino verodostojno in edino pravilno sredstvo, po katerem se lahko poslanke
               in poslanci državnega zbora vedemo.</p>
               <p>Zato bomo, tako kot sem napovedal, zakon podprli in upali, da bodo v prihodnosti tudi
               tisti, ki so ta trenutek potegnili na referendumu <q>"kratko"</q>, pod narekovaji, vendarle
               spoznali, da jim je v manjših občinah predvsem bolje, da se njihov razvoj lahko
               oplemeniti s sodelovanjem ter da se sprte strani v posameznih krajevnih skupnostih
               ali delih občin, ki bodo postale kot nove občine, umirijo, da se strasti odpišejo ter
               da gre razvoj teh krajev složno naprej. Nova priložnost bo čez nekaj let. Če se kdo
               od teh ne bo počutil več dobro v koži novonastale občine, bo imel več kot odlično
               priložnost, da z novimi pobudami povzroči ali pa začne nove postopke za odcepitve,
               prerazporeditve, če želite, ustanovitve in tako naprej za nove občine.</p>
               <p>Vsekakor si želimo, in tudi delali smo tako, torej v duhu, da bo vendarle v teh
               občinah življenje in tista zadeva, ki je pravzaprav vodila te ljudi k pobudam za
               ustanovitev novih občin, upoštevana in tudi izpolnjena. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Ruparju. Gospa Cvetka Zalokar Oražem bo predstavila stališče poslanske
               skupine Liberalne demokracije Slovenije. Prosim.</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p>Hvala lepa. Lepo pozdravljeni vsi skupaj! Predlog zakona o ustanovitvi 12 novih občin
               temelji na postopku, ki ga je s tem v zvezi opravil državni zbor, in izvedenih
               poizvedovalnih referendumih na območjih, kjer naj bi se ustanovile nove občine. Pri
               tem želim v imenu poslanskega kluba poudariti, da je vseh 12 predlaganih občin izjema
               in da se pravzaprav uzakonja najmanjše število prebivalcev na 2.000, čeprav v zakonu
               piše, da naj bi bilo to le izjemoma.</p>
               <p>V poslanski skupini bi ob obravnavi omenjene tematike želeli javnost opozoriti, da je
               bila kljub pogostemu zaklinjanju vladajoče koalicije v zvezi z doslednim spoštovanjem
               volje ljudi le-ta v številnih primerih izigrana in kršena, pri čemer pa se žal
               zainteresirane stranke in skupine niso znale in niso uspele poslužiti primernih
               pravnih sredstev za pravočasno dosego in zaščito svojih interesov. Mnogokrat pa so
               bile tudi zavestno zavedene s strani predlagateljev za ustanovitev novih občin.</p>
               <p>V zvezi s prvim delom, to je določitvijo referendumskih območij, smo v našem
               poslanskem klubu že ob obravnavi omenjene točke na seji državnega zbora v mesecu
               decembru opozorili na grobe kršitve pri določanju referendumskih območij, zlasti tam,
               kjer je bila jasno izražena volja, da se za posamezno območje ta volja ugotavlja
               ločeno; pa državni zbor takšne volje ni upošteval in jo je koalicija s preglasovanjem
               v državnem zboru tudi preprečila. Zato smo sejo pri tej točki tudi zapustili in
               obstruirali. Pri tem se je s strani pobudnikov težilo k ugotavljanju volje na
               celovitih območjih novih občin in s tem k preglasovanju večine nad eventualno
               negativno naravnano manjšino. Člani odbora za lokalno samoupravo smo bili šele po
               glasovanjih na poizvedovalnih referendumih seznanjeni s številnimi izigravanji in
               neupoštevanji posameznih delov občine, nismo pa bili v postopku tudi seznanjeni z
               vsemi dopisi in dokumenti ter gradivi, ki so jih imeli drugi, vlada in vodstvo
               državnega zbora. Ena takšnih najbolj grobo izigranih primerov je nova občina Mokronog
               - Trebelno, kjer je obstajal celo javno znani dogovor predsednikov krajevnih
               skupnosti, da bo občina ustanovljena le, če bo pozitivni volilni izid v obeh
               krajevnih skupnostih. V Trebelnem je proti glasovalo 72% volivcev, vendar jih je
               večina na enotnem referendumskem območju preglasovala. To je dokument, v katerem se
               predlagateljica javno v lokalnem glasilu izreka, da bo predlog, citiram, <q>"bom v
               državnem zboru pri ponovnem odločanju o ustanovitvi občin predlagala, da se ne
               ustanovi občina Mokronog - Trebelno, če bo taka volja ljudi na referendumu"</q>, torej
               krajanov Trebelnega. To je dokument, ki obstaja in jaz danes pozivam predlagateljico,
               da svoj predlog umakne.</p>
               <p>Predlog za novo občino je danes tu, po formi zakonit in legalen, vendar z velikim
               madežem, da se ni igralo pošteno, korektno, transparentno in je zato to tudi
               nelegitimno. Podobni primeri, na katere smo bili opozorjeni, so tudi s strani
               krajevne skupnosti Bela Cerkev v novi občini Šmarješke Toplice in naselju Lutverci v
               novi občini Apače. Tu imam dokument, s katerim občina oziroma občinski svet Gornja
               Radgona obvešča vlado in državni zbor 25. oktobra, da želijo, da se naselje oziroma
               vas Lutverci ne šteje k novi občini Apače, vendar tega dokumenta nihče ni nikoli
               upošteva.</p>
               <p>V poslanskem klubu smo na to in na te probleme opozarjali, danes novim občinam ne
               bomo nasprotovali, vendar tako nekorektnih predlog, ki so pripravljeni v paketu ne
               bomo podprli, saj bi s tem dali legitemito tudi tem nekorektnim predlogom. Hvala.
            </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospe Zalokar Oražem. Gospod Bojan Kontič bo predstavil stališče poslanske
               skupine Socialnih demokratov. Prosim.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovani minister s sodelavci, kolegice in kolegi.
               Zgodba, ki bo danes za tiste, ki bodo v skladu s svojim interesom dobili tako želeno
               občino, imela srečen konec, se bo spet za tiste, ki v tokratnem postopku nadaljnjega
               drobljenja občin niso uspeli, končala z grenkim priokusom in občutkom nepravičnosti.
               Tu imam v mislih predvsem Rimske Toplice. V poslanski skupini Socialnih demokratov
               smo od vsega začetka nasprotovali pretiranemu drobljenju države na male občine.
               Nasprotovali tudi zaradi tega, ker gre pri tem početju za centralizacijo države v
               nasprotju z našimi zahtevami po decentralizaciji. Čeprav se sliši nelogično, se z
               dodatno delitvijo počne ravno to, krepi se centralizem v državi. V 13.a členu zakona
               o lokalni samoupravi je zapisano, da ima občina najmanj 5 tisoč prebivalcev. To naj
               bi bilo pravilo. A isti člen predvideva tudi izjeme, ker so izjeme pri nas postale
               pravilo, smo lani v zakon kot dodatni pogoj zapisali najmanj dva tisoč prebivalcev.
               Na prvi pogled bi dejal, da je ta ukrep zaostril številčni pogoj za ustanovitev
               občin, a je dejansko postal le pravilo, ki je negiralo število 5 tisoč. Vsi predlogi,
               razen enega, ki pa so ga ljudje na referendumu zavrnili, so bili izjeme, torej manj
               kot 5 tisoč prebivalcev. Z izvedbo referenduma naj bi se zgodba končala. Res je, da
               so to bili referendumi, ki ne zavezujejo zakonodajne veje oblasti, a z voljo ljudi se
               ne gre igrati.</p>
               <p>Kot sem že dejal, smo v poslanski skupini Socialnih demokratov nenaklonjeni
               pretiranemu razdeljevanju države na male občine, toda odločitev ljudi na referendumu
               spoštujemo in volji ljudi ne bomo nasprotovali. Predvsem nimamo težav s predlogi za
               nove občine tam, kjer ni nesporazumov in ni nasprotovanj. V primeru posamičnega
               odločanja bi vsekakor dali svoj glas za Šmarješke Toplice, Stražo, Poljčane, Makole,
               Sveti Tomaž, Središče ob Dravi, Sveta Trojica v Slovenskih goricah, Kostanjevica na
               Krki, Cirkulane. Imeli bomo pa kar nekaj težav pri glasovanju v paketu, kajti poznamo
               nasprotovanja na lokalnem nivoju v primeru novih občin Apače, Mokronog - Trebelno ter
               Renče - Vogrsko. Res je, da formalno te bodoče občine izpolnjujejo kriterij
               izglasovanja na referendumu. Naj omenim primer nove občine Mokronog - Trebelno, ker
               so v Mokronogu glasovalo za, v Trebelnem pa proti. Kljub temu je bil skupen rezultat
               in ta se je dejansko tudi ugotavljal, pozitiven. Torej več za kot proti. Pri tem so
               pozabili na predreferendumske dogovore. Zelo težko glasujemo za novo občino, kjer ji
               pomemben del te nove občine nasprotuje. V bodoči novi občini Apače so težave z
               naseljem Lutverci, ki ne želi v novo občino in so tako tudi glasovali. Seveda tega
               naselja v tem trenutku ni mogoče izločiti iz območja nove občine, povzroča pa veliko
               nezadovoljstvo v tem naselju. Naselje Lutverci je tako teritorialno kot funkcionalno
               bolj povezano s sosednjima naseljema, ki ostajata v občini Gornja Radgona. Prav tako
               ni sporazuma znotraj sedanje mestne občine Nova Gorica. Sedanja lokalna skupnost
               nasprotuje namreč novi občini Renče - Vogrsko.</p>
               <p>V poslanski skupini torej nimamo težav z glasovanjem za nove občine tam, kjer je
               volja ljudi jasna in ni nesporazumov. V postopku sprejemanja tega zakona je vredno
               opozoriti tudi na finančne posledice tega zakona. Razen ene danes ustanovljene občine
               bodo vse ostale prejemnice finančne izravnave iz državnega proračuna. Kljub temu ne
               bo finančnih posledic za državni proračun. Tako je zapisano v predlogu sprememb
               zakona. Pomembno sporočilo je tudi predvidevanje, da zakon o financiranju občin leta
               2006 ne bo spremenjen. To pa je slabo. Hkrati je mogoče še enkrat zatrditi, da je
               zakon, takšen kot je, generator nastajanja novih občin.</p>
               <p>Kljub temu da nismo naklonjeni nastajanju občin, ki imajo manj kot 5 tisoč
               prebivalcev in so torej izjeme, ki bi morale biti zelo tehtno utemeljene, bomo
               spoštovali voljo ljudi na referendumu in ne bomo nasprotovali predlogu zakona o
               spremembah in dopolnitvah zakona o ustanovitvi občin ter o določitvi njihovih
               območij.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Kontiču. Gospod Alojz Sok bo predstavil stališče poslanske skupine Nove
               Slovenije. Prosim.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa za besedo. Spoštovani predsednik! Kolega Potrč, boste slišali mnenje Nove
               Slovenije, brez skrbi. Preden pa povem, bi še rad pozdravil vse na balkonu. Moram
               reči, da je redkokatera tema v tem državnem zboru tako zanimiva, kot je ustanavljanje
               občin. Samo še ko smo sprejemali zakon o lovstvu, je bilo več ljudi na balkonu in
               tudi govori so redkokdaj tako ognjeviti, kot so bili ob prilikah ustanavljanja občin,
               še zlasti, kar se tiče naše kolegice iz vrst LDS-a, in jaz sem pravzaprav zadovoljen,
               da se bo z današnjim dnem to nekako poleglo, vsaj za določen čas, in da bomo danes z
               zakonom ustanovili 12 novih občin in Nova Slovenija bo za to glasovala.</p>
               <p>Razprava je bila, kot sem že omenil, burna, na trenutke pregreta, lahko bi celo rekel
               ideološka, kajti tisti, ki so občine nekoč ukinjali, so proti temu, da se danes
               ponovno ustanovijo, ljudje pa si pravzaprav občine želijo. Sam sem bil na številnih
               prireditvah ob tej priliki, kjer so bučno pozdravili svoja več kot desetletja dolga
               prizadevanja za samostojno občino. Res pa je, da pa povsod ni tako in da smo poslanci
               tukaj bili v konfliktu interesov, pod močnim lobiranjem in da smo ob tej priliki
               storili tudi kakšno napako. Danes je pepelnica in se lahko posujemo s pepelom, kažemo
               s prstom, kdo je kriv, jaz pa bi rekel, da smo za situacijo Mokronog-Trebelno krivi
               pravzaprav vsi, kajti vsi smo imeli možnost, da bi to uredili z dvema referendumskima
               območjema. Meni je žal, da tega nismo storili in smo sedaj v takšni situaciji, da
               odločamo, da gredo skupaj, vsaj zdi se tako, ljudje, ki tega nočejo. Ampak, zdi se
               nam, da bo ta občina, ta novonastala občina, od te odločitve imela velike koristi in
               skoraj sem prepričan, da bo čez eno leto po volitvah v občinski svet mnenje ljudi na
               tem območju drugačno ali pa si vsaj srčno želim, kajti povsod, kjer so male občine
               nastale, so jih ljudje tudi sprejeli in povsod lahko vidimo, da so v teh občinah
               veliko napredovali, da so marsikaj postorili, kar se prej v velikih občinah ni dalo.
               Nimamo časa, da bi sedaj razpravljali, zakaj je temu tako, ampak dejstva so takšna.
               Žal nam je v Novi Sloveniji, da ni uspelo Rimskim Toplicam, dejansko jim ni uspelo
               zato, ker je za njimi nastalo eno področje, ki bi zgubilo stik z matičnostjo, to je
               Zidani most in da je bil to razlog, zaradi katerega je tako vlada kot odbor za
               lokalno samoupravo to občino izločila iz zakona. Žal nam je tudi da je postopek šel z
               Izlakami tako, kot je šel, preko ustavnega sodišča in je ustavno sodišče že pred
               referendumom odločalo o tej občini.</p>
               <p>Kar se tiče nekaterih drugih izjav, torej še enkrat, lahko je biti general po bitki.
               Moram vam, kolegica, povedati, da zapisi v medijih niso nikakršni dokumenti,
               dokumenti so kaj drugega kot pa tisto, kar so zapisali novinarji, in da tudi kakršen
               dopis posameznih funkcionarjev iz Lutvercev, kjer sem sam predlagal za občino Apače,
               ne more biti merodajen dokument. Nihče ni predlagal, da se za Lutverce posebej odloča
               referendumski izid. To pa, da so oni proti občini Apače, še ne pomeni, da so tudi za
               izločitev iz krajevne skupnosti Apače. Če ne verjamete, si poglejte dva izida v
               občini Ormož, kjer se je prav tako želelo, da bi se dve vasi, to je Obrež in Gornji
               Ključarovci izločile iz matičnih krajevnih skupnosti. Ker državni zbor ni na to
               pristal, je referendume izpeljala občina, nobeden ni uspel, povsod so glasovali 70%
               proti izločitvi in 70% za občino, tako Središče kot Sveti Tomaž.</p>
               <p>V Novi Sloveniji smo s tem, kar je na koncu prišlo ven, relativno zadovoljni, da ne
               rečem absolutno, še enkrat povem, da nam je žal, da nismo vsaj v primeru
               Mokronog-Trebelno naredili drugače. Zakon pa je danes takšen, da ga enostavno bomo
               podprli in s tem tudi vse <gap n=".."/><stage>/opozorilni znak za konec razprave./</stage><gap n="..."/> Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Soku. Gospod Mihael Prevc bo predstavil stališče poslanske skupine
               Slovenske ljudske stranke. Prosim.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Hvala lepa za besedo gospod predsednik. Spoštovani minister s sodelavci, spoštovane
               kolegice in kolegi! V Slovenski ljudski stranki podpiramo predlog zakona o spremembah
               in dopolnitvah občin ter o določitvi njihovih območjih, ki ga je državnemu zboru v
               obravnavo in sprejem poslala vlada Republike Slovenije. Predlog zakona je pripravljen
               na podlagi izvedenega predhodnega postopka za ustanovitev občin ter za spremembo
               njihovih območij v državnem zboru in izvedenega posvetovalnega referenduma na z
               odlokom državnega zbora določenih referendumskih območjih. Predlog zakona vsekakor
               sledi določbam 15. člena zakona o lokalni samoupravi, ki določa način upoštevanja
               izražene volje prebivalcev na posameznem referendumskem območju, saj zajema vse tiste
               predloge, ki so dobili večinsko podporo volivcev, ki so glasovali. Žal pa
               ugotavljamo, da ostaja ljudem v posameznih krajih, kar je razvidno tudi iz njihovih
               številnih dopisov, na primer: prebivalcev krajevne skupnosti Bela Cerkev, naselje
               Lutverci, krajevna skupnost Trebelno in še nekateri, občutek neprostovoljne
               vključenosti v novo občino, čeprav bodo te ustanovljene na končnih pozitivnih
               referendumskih izidih v skladu z zakonom.</p>
               <p>Ustanavljanje novih občin bi moralo vsekakor slediti cilju,da se razmere v določenem
               lokalnem okolju uredijo na način, ki ljudi združuje in jim omogoča boljše ter bolj
               složno življenje. Zato morajo biti predlagatelji za ustanovitev novih občin še
               posebej pozorni, da pripravijo dobre predloge, ki so po volji lokalnih prebivalcev in
               omogočajo izboljšanje stanja v posameznem lokalnem okolju.</p>
               <p>V 14. členu zakona o lokalni samoupravi je določeno, da postopek za spremembo območja
               občine oziroma za ustanovitev nove občine začne državni zbor na predlog, ki ga
               vložijo z ustavo določeni predlagatelji zakona ali občinski svet. V Slovenski ljudski
               stranki menimo, da takšna rešitev popolnoma po nepotrebnem povzroča težave. Kaj
               mislim s tem? Predlog za novo občino lahko vloži tudi vsak poslanec. Če poslanec pri
               tem ni dovolj previden in ne pretehta vsakega predloga oziroma če območja, kjer naj
               bi se ustanovila občina ne pozna, dobimo predloge za občine, ki povzročajo še dodatne
               razprtije v določenem lokalnem okolju in ne prispevajo k bolj složnemu življenju
               ljudi v določeni lokalni skupnosti. S tem zgrešimo bistvo lokalne samouprave, ki naj
               bi zadovoljevala skupne interese ljudi v določenem logično oblikovanem lokalnem
               okolju. Še do večjih zapletov prihaja zato, ker posamezni predlagatelji na silo
               vključujejo v predloge nove občine določeno območje oziroma krajevno skupnost le
               zato, da so zagotovljeni zakonsko določeni absolutni minimalni pogoji za ustanovitev
               nove občine. Zaradi tega se dogaja, da se določene krajevne skupnosti, v katerih se
               referendumski izid ni ugotavljal ločeno, prisilno vključi v novo občino. S tem se
               seveda obenem izniči temeljni cilj oblikovanja nove občine.</p>
               <p>Poslanci poslanske skupine Slovenske ljudske stranke zato menimo, da je potrebno
               resno premisliti, kdo je lahko predlagatelj za ustanovitev nove občine. Menimo, da
               poslanci glede tega nismo najboljša možnost, zato predlagamo pristojnemu ministru, da
               prouči to problematiko in najde ustrezne rešitve. Predloge za ustanovitev občine naj
               vložijo občinski sveti ali krajevne skupnosti, skratka, tisti, ki izhajajo iz
               konkretnega lokalnega okolja in ki dovolj dobro poznajo razmere, da predlagajo za
               lokalne prebivalce logične oziroma sprejemljive rešitve. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Prevcu. Končali smo s predstavitvijo stališč poslanskih skupin.</p>
               <p>Prehajamo na <title>drugo obravnavo</title> predloga zakona.</p>
               <p>Ker k predlogu zakona matično delovno telo ni sprejelo nobenega amandmaja, ni možna
               razprava o členih. Zato razpravo zaključujem in s tem tudi drugo obravnavo predloga
               zakona.</p>
               <p>Glasovanje o zakonu bomo v skladu s časovnim potekom seje zbora opravili danes v
               okviru glasovanj, pol ure po končani 20.a točki dnevnega reda oziroma najkasneje ob
               19.00 uri.</p>
               <p>S tem prekinjam to točko dnevnega reda.</p>
               <p>Prehajamo na <title>20.A TOČKO DNEVNEGA REDA - OBRAVNAVA PREDLOGA ODLOKA O RAZPISU
                  REFERENDUMA IN DOLOČITVI REFERENDUMSKIH OBMOČIJ ZA USTANOVITEV OBČIN TER ZA
                  DOLOČITEV OZIROMA SPREMEMBO NJIHOVIH OBMOČIJ.</title>
               </p>
               <p>Predlog odloka je v obravnavo zboru predložil odbor za lokalno samoupravo in
               regionalni razvoj. Besedo dajem predsedniku odbora, gospodu Pavlu Ruparju za dodatno
               obrazložitev predloga odloka. Izvolite, gospod Rupar.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Hvala, gospod predsednik. Kolegice in kolegi, spoštovani navzoči! Odbor za lokalno
               samoupravo in regionalni razvoj je kot matično delovno telo na 8. nujni seji na
               podlagi 6. točke izreka odločbe ustavnega sodišča Republike Slovenije z dne 16.
               februar 2006 ponovno obravnaval predloge za ustanovitev občin Poljane, Rakek, Rečica
               ob Savinji, Spodnja Idrija in Šentrupert.</p>
               <p>Ustavno sodišče je v 6. točki odločbe zadolžilo državni zbor, da te predloge
               obravnava v roku, ki bo še omogočal izvedbo morebitnih referendumov. Glede na to, da
               gre za odločbo ustavnega sodišča, ne veljajo z zakonom o lokalni samoupravi določeni
               roki za izvedbo postopka za ustanovitev občin oziroma za spremembo njihovih območij,
               ampak je pomembno le to, da državni zbor izvede postopek še pred razpisom rednih
               lokalnih volitev. Predlogi so navedeni v 5. točki izreka te odločbe ter v nekaterih
               razveljavljenih točkah sklepa državnega zbora Republike Slovenije o ugotovitvi, da
               posamezna območja ne izpolnjujejo pogojev za ustanovitev občine oziroma za spremembo
               njenega območja z dne 15.12.2005.</p>
               <p>V skladu z določbami 4. člena in 4. točke 260. člena ter prvega odstavka 261. člena
               zakona o splošnem upravnem postopku pa je odbor iz istega razloga kot ustavno sodišče
               razveljavil navedene točke sklepa državnega zbora, ponovno obravnaval tudi predlog za
               ustanovitev občin Gorje, Log, Dragomer in Sveti Jurij v Slovenskih goricah. Odbor je
               predhodno na podlagi navedenih določb zakona sprejel sklep, s katerim predlaga
               državnemu zboru razveljavitev točk 1.4, 1.5 in 1.13 sklepa državnega zbora, ki se
               nanašajo na navedene tri predloge. Odbor je vključil navedene tri predloge v postopek
               izvršitve odločbe ustavnega sodišča zato, ker ocenjuje, da je po ustavi in zakonu
               državni zbor dolžan spoštovati in obravnavati zakonsko določen pogoj zdravstvenega
               doma oziroma zdravstvene postaje za vse primere enako, sicer bi prišlo do
               arbitrarnega odločanja. Razveljavitev pa je na podlagi 5. točke predloga odloka.</p>
               <p>Državni zbor je na lanski decembrski seji, kot se verjetno spomnite, ob obravnavi
               navedenih predlogov, na podlagi negativnega mnenja vlade Republike Slovenije o teh
               predlogih zaradi neizpolnjevanja zakonskega pogoja zdravstvenega doma oziroma
               zdravstvene postaje in na njegovi podlagi predlagane odločitve s strani odbora za
               lokalno samoupravo in regionalni razvoj kot matičnega delovnega telesa sprejel sklep,
               da navedena območja ne izpolnjujejo pogojev za ustanovitev občin oziroma za spremembo
               njenega območja. Državni zbor je takrat ocenjeval izpolnjevanje navedenega pogoja kot
               absolutnega in ne relativnega pogoja, kar izhaja iz obrazložitve odločbe ustavnega
               sodišča. Odbor je bil na 8. nujni seji zaradi časovne stiske seznanjen z neuradnim
               mnenjem vlade Republike Slovenije o ponovni oceni o izpolnitvi pogoja za ustanovitev
               občin z dne 23.2.2006, v katerem je vlada izhajala iz izreka in obrazložitve odločbe
               ustavnega sodišča. Rad bi tudi opozoril, da je imel odbor sejo isti dan, kot je imela
               sejo tudi vlada. Uradno je državni zbor prejel mnenje vlade nekoliko kasneje. Odbor
               je pri obravnavi in obrazložitvi, ali posameznih predlog izpolnjuje zakonsko določene
               pogoje za ustanovitev občine, vključno s pogojem zdravstvenega doma oziroma
               zdravstvene postaja, izhajal iz mnenja vlade Republike Slovenije o predlaganih za
               ustanovitev občin, za določitev njihovih območij, za spremembo območij ter spremembo
               statusa občin z dne 28.11.2005 in iz neuradnega mnenja vlade Republike Slovenije o
               ponovni oceni o izpolnitvi pogojev za ustanovitev novih občin z dne 23. februar 2005.
               Odbor je na podlagi navedene obrazložitve pogoja zdravstvenega doma oziroma
               zdravstvene postaje, ki izhaja iz obrazložitve odločbe ustavnega sodišča in mnenja
               vlade, na seji obravnaval vse navedene pogoje, vsakega posebej z vidika, ali
               izpolnjuje z ustavo in zakonom o lokalni samoupravi predpisane pogoje in s tem tudi
               navedeni pogoj. Ob upoštevanju vseh navedenih dejstev je odbor glasoval o vsakem
               predlogu posebej in ocenil, da predlogi za ustanovitev občin Poljane, Rakek, Rečica
               ob Savinji, Spodnja Idrija, Šentrupert, Gorje, Log, Dragomer in Sveti Jurij v
               Slovenskih goricah izpolnjujejo z ustavo in zakonom določene pogoje za ustanovitev
               občine. Na podlagi sprejetih sklepov odbora je bil na sejo državnega zbora na podlagi
               14.a člena z zakonom o lokalni samoupravi pripravljen predlog odloka o razpisu
               referenduma o ustanovitvi občin oziroma spremembi njihovih območij. Zato predlaga
               odbor, da te predloge sprejme. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Ruparju. Besedo dajem predstavniku vlade za uvodno obrazložitev mnenja.
               Doktor Ivan Žagar, izvolite, imate besedo.</p>
            </sp>
            <sp who="SDZ4:ŽagarIvan">

               <speaker>DR. IVAN ŽAGAR:</speaker>

               <p>Hvala za besedo gospod predsednik, spoštovane poslanke, spoštovani poslanci,
               prisotni. Ustavno sodišče je z odločbo z dne 16.2.2006 razveljavilo posamezne točke
               sklepa državnega zbora o ugotovitvi, da posamezna območja ne izpolnjujejo pogojev za
               ustanovitev občine oziroma za spremembo njenega območja. Razveljavljene točke sklepa
               se nanašajo na predloge za ustanovitev občin Poljane, Rakek, Rečica ob Savinji,
               Spodnja Idrija in Šentrupert. Vlada Republike Slovenije meni, da državni zbor ob
               oceni predlogov za ustanovitev novih občin, vloženih v obravnavo v istem postopku, ni
               ravnal arbitrarno, ker je nadaljeval postopek le o predlogih za ustanovitev novih
               občin, ki so izpolnjevali vse z ustavo in zakonom določene pogoje. Pri oceni pogojev
               so bili v tem postopku upoštevani pogoji iz 13. člena zakona o lokalni samoupravi
               tako, da je za izpolnjevanje posameznega pogoja upošteval dejanski obstoj
               institucije, osnovne šole, zdravstvenega doma itd. V nobeni od predlaganih občin, ki
               so predmet ponovne obravnave, namreč ni zdravstvenega doma. Za ponovno oceno je bilo
               pomembno stališče ustavnega sodišča, da samo dejstvo, da navedene institucije niso
               locirane na območju bodoče občine, še ne zadostuje za zavrnitev predloga za
               ustanovitev občine. Vlada meni, da je mogoče sklepati, da bodo predlagane nove občine
               po izvedbenem postopku sporazumnega urejanja medsebojnih premoženjsko-pravnih
               vprašanj s sedanjo občino v skladu z zakonom o lokalni samoupravi in po sporazumu o
               uresničevanju ustanoviteljskih pravic med občinami soustanoviteljicam zdravstvenih
               institucij na lokalni ravni sposobne v sodelovanje z drugimi občinami zagotoviti
               primarno zdravstveno varstvo, ko bodo kot nove občine prevzele del ustanoviteljskih
               pravic in obveznostih v zdravstvenih domovih, ki zagotavljajo zdravstveno varstvo na
               njihovih območjih.</p>
               <p>Glede na stališča ustavnega sodišča in ob upoštevanju navedenih dejstev, je mogoče
               oceniti, da predloge za ustanovitev občin Poljane, Rakek, Rečica ob Savinji, Spodnja
               Idrija in Šentrupert izpolnjujejo z ustavo in zakonom določene pogoje za ustanovitev
               občin. Menimo, da enako velja tudi za predloge za ustanovitev občin Log, Dragomer,
               Gorje in Sveti Jurij v Slovenskih goricah, ki pa jih vlada ni obravnavala. Hvala za
               pozornost.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Preden preidemo na predstavitev stališč poslanskih skupin,
               vas želim opozoriti, da je rok za vlaganje amandmajev k tej točki že potekel. O
               predlogu odloka dajem besedo najprej predstavnikom poslanskih skupin. Gospod mag.
               Franc Žnidaršič bo predstavil stališče poslanske skupine Demokratične stranke
               upokojencev. Prosim.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Spoštovani gospod predsednik, spoštovani minister s sodelavci, kolegice in kolegi!
               Poslanska skupina demokratične stranke upokojencev bo odlok podprla, saj ni mogoče
               nespoštovati odločbe ustavnega sodišča, ki nas je s svojo odločitvijo zavezala k
               ponovnemu premisleku na eni strani, na drugi strani pa spomnilo, da je zakon o
               lokalni samoupravi še vedno mogoče brati različno. Mislimo, da je v prihodnje
               potrebno zakon o lokalni samoupravi še enkrat dodelati, dodelati tudi zakon o
               financiranju občin in sprejeti zakon o pokrajinah. Tedaj bi lahko nastale razmere, v
               katerih bi vedno novi apetiti po drobljenju obstoječih občin usahnili. Sicer pa bo
               poslanska skupina spoštovala odločitev občanov v vseh področjih, ki so predmet tega
               odloka in kjer se bodo občani na referendumih odločali o tem, ali želijo svojo občino
               ali ne.</p>
               <p>Pri tem sem sam posebno zadovoljen, ker bo ponovno priložnost dobila občina
               Šentrupert, ki sicer izpolnjuje vse zakonske pogoje, vključno s tem, ki zadeva
               zdravstveno varstvo in ki smo ga razumeli v skladu s 13. členom zakona o lokalni
               samoupravi kot nezadostnega. Tam so sicer potrebe na lokalni in na osnovni
               zdravstveni ravni pokrite iz centra občine, sedanje, in bodo tudi v bodoče. Verjamem
               pa, da bo občina Šentrupert, tako kot je to nameravala že pred predlogom za
               ustanovitev občine, v naslednjih letih poskrbela tudi za svojo zdravstveno
               postajo.</p>
               <p>Verjamemo, da bodo nove občine uresničevale svoje interese v korist svojih občanov,
               lažje in bolje kot dosedanja praksa, ki je v tem smislu dala pozitivne rezultate,
               čeprav ne samo zaradi tistih, ki so ustanovili novo občino, pač pa tudi zato, ker je
               država namenila ustrezno več sredstev za financiranje občin. In seveda vse tiste, ki
               bodo nove občine dobili in jih vodili v tej nameri, podpiramo in bomo v tem smislu
               tudi predlagani odlok podprli. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Žnidaršiču. Gospod Branko Marinič bo predstavil stališče poslanske
               skupine Slovenske demokratske stranke. Prosim.</p>
            </sp>
            <sp who="SDZ4:MariničBranko">

               <speaker>BRANKO MARINIČ:</speaker>

               <p>Hvala lepa za besedo, spoštovani gospod predsednik, spoštovani minister, kolegice in
               kolegi in spoštovani prisotni na balkonu.</p>
               <p>Ustavno sodišče Republike Slovenije je z odločbo U-1/06 do 22 z dne 16.2.2006
               razveljavilo točke 1/9, 1/10, 1/11, 1/12 in 1/15 sklepa državnega zbora Republike
               Slovenije o ugotovitvi, da posamezna območja ne izpolnjujejo pogojev za ustanovitev
               občine oziroma za spremembo njihovega območja. Ustavno sodišče je tako naložilo
               državnemu zboru Republike Slovenije, da je dolžan v roku, ki še omogoča izvedbo
               referendumu, ponovno odločati o predlogih za ustanovitev občin Poljane, Rakek, Rečica
               ob Savinji, Spodnja Idrija in Šentrupert. Odbor za lokalno samoupravo in regionalni
               razvoj je na svoji 8. redni seji 23.2.2006 ob obravnavi odločbe ustavnega sodišča
               sprejel sklep, v katerem predlaga državnemu zboru, da razveljavi točko 1/4, 1/5 in
               1/13 sklepa državnega zbora Republike Slovenije o ugotovitvi, da posamezna območja ne
               izpolnjujejo pogojev za ustanovitev novih občin in tako ponovno obravnava tudi
               predloge za ustanovitev novih občin Gorje, Log-Dragomer in Sveti Jurij v Slovenskih
               goricah iz istih razlogov izpolnjevanja pogojev za ustanovitev občin po ustavi in
               zakonu, kot bo obravnaval predloge, navedene v odločbo ustavnega sodišča, št. U-I/06
               do 22.</p>
               <p>V poslanski skupini Slovenske demokratske stranke bomo podprli predlog odloka o
               razpisu referenduma in določitvi referendumskih območij za ustanovitev novih občin:
               Poljane, Rakek, Rečica ob Savinji, Spodnja Idrija, Šentrupert, Gorje, Log-Dragomer in
               Sveti Jurij v Slovenskih goricah, ker izpolnjujejo vse pogoje 14.a in 14.b člena
               zakona o lokalni samoupravi.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Mariniču. Gospa Cvetka Zalokar Oražem bo predstavila stališče poslanske
               skupine Liberalne demokracije Slovenije. Prosim.</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p>Poslanski klub LDS je v postopku obravnave predloga odloka, ki ga obravnavamo,
               vseskozi opozarjal, da bi moral državni zbor v tem postopku za ustanovitev občin
               oceniti, ali posamezni predlogi izpolnjujejo z zakonom določene pogoje za ustanovitev
               oziroma za spremembo območja občine in navesti, kot trdi ustavno sodišče v svoji
               odločbi, prepričljive razloge.</p>
               <p>Ustavno sodišče je namreč do sedaj pri predlogih presojalo, ali je tako predlagatelj
               kot državni zbor v zadostni meri, poudarjam, utemeljil razloge za ustanovitev občine.
               Ustavno sodišče je v več odločbah opozorilo, da je pri presoji odločitev državnega
               zbora vezano na ustavo in zakon, pri čemer pa mora z vidika načela enakosti ter
               pravne države oceniti, ali je državni zbor pri ustanavljanju občin uporabil
               kriterije, ki jih za ustanovitev določajo predpisi, za vse primere enako oziroma, ali
               je bil pri tem arbitraren. Ali je ravnal tako, je pa mogoče ugotoviti samo iz
               obrazložitev sprejetih odločitev, ki izhajajo iz celotnega procesnega gradiva o
               postopku za ustanovitev občin oziroma s spremembo njihovih območij.</p>
               <p>V poslanskem klub LDS pozdravljamo odločitev odbora, da je državnemu zboru predlagal,
               naj se razpiše referendume za 8 novih občin. Razočarani pa smo nad potekom popolnoma
               nepripravljene seje odbora in vlogo vlade pri obravnavi predloga odloka za razpis
               referenduma. Na seji odbora smo morali ponovno vlado pozvati, da se opredeli do tega,
               ali je skladno z odločbo ustavnega sodišča pozorno ponovno preučila konkretno
               posamezne predloge in ali je ugotovila, da predlogi izkazujejo, da bo izvajanje
               skupnih potreb občanov v zvezi z zdravstvenim varstvom zagotovljeno. Stališče vlade
               je bilo predstavljeno na seji šele ustno in to po našem izrecnem pozivu, iz njega pa
               ni bilo razvidno, ali so predlagatelji za nove občine poleg splošnih ugotovitev vlade
               navedli dodatne razloge, iz katerih naj bi bilo razvidno, da predlogi ustrezajo tem
               pogojem. Vlada se je pri tem izmikala. V svojem mnenju se je namreč opredelila zgolj
               do tistih 5-ih predlogov, o katerih je že odločilo ustavno sodišče, zato se je odbor
               znašel v zagati, saj bi moral tudi o ostalih treh dodatnih primerih vnaprej
               ugotoviti, ali je stanje popolnoma identično kot je že v omenjenih petih primerih,
               šele po tem bi odbor lahko te primere obravnaval. Na to je opozorila tudi
               zakonodajno-pravna služba, vendar je bilo njeno mnenje prezrto.</p>
               <p>Menimo, da bi to moral biti predpogoj, da bi odbor o teh predlogih sploh razpravljal
               in nato odločal. Odločba ustavnega sodišča je namreč nedvoumna, treba je ponovno
               oceniti, ali so razlogi podani ali ne. Postopek je bil izpeljan skrajno nespretno,
               saj sta tako predsedujoči na odboru kot tudi vlada zagrešila več napak, sprejete
               odločitve, ki jih imamo danes pred seboj, pa so na meji legalnega, zato lahko samo
               upamo, da se zoper sprejete odločitve nihče ne bo pritožil oziroma sprožil ustavnega
               spora.</p>
               <p>Kljub navedenemu bomo predlog podprli. Pri tem pa vladajočo koalicijo opozarjamo, da
               zakon o lokalni samoupravi določa, da je mogoče ločeno ugotavljati voljo ljudi in
               tako tudi določiti referendumska območja. Zato pričakujemo, da ne bo prišlo do
               ponovnega namernega zavajanja ali pa preglasovanja, s katerim bi krajankam ali
               krajanom to omogočili in v zvezi s čimer smo tudi podali amandma za ločeno
               ugotavljanje te volje. Prav tako od predlagateljev pričakujem, in upam, da je temu
               tokrat tako, da so ob svojih predlogih dobro sodelovali s tistimi okolji, kjer se naj
               bi to zgodilo, in ne bo prihajalo do podobnih zagat, problemov in težav, kot pri
               točki, ki smo jo predhodno obravnavali.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospe Zalokar Oražem. Gospod Bojan Kontič bo predstavil stališče poslanske
               skupine Socialnih demokratov. Prosim.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod predsednik. Gospod minister, državni sekretar, sodelavci, kolegice
               in kolegi! Ustavno sodišče Republike Slovenije ni prvič poseglo na področje tako
               imenovane lokalne samouprave. Razveljavili so pet točk sklepa o neizpolnjevanju
               pogojev za ustanovitev občin. Da bo ustavno sodišče tudi tokrat zaposleno s
               pritožbami tistih, ki so se znašli na seznami negativnega sklepa, smo opozarjali že
               pri njegovem sprejemanju. Verjetno ni potrebno in tudi ni produktivno pogrevati in
               ponovno govoriti o zapletih pri sprejemanju tega sklepa v državnem zboru. A naj
               navedem le tipičen primer, ki je nazorno pokazal, da gre tudi pri ustanavljanju novih
               občin za merjenje politične moči in vpliva, ki ga posamezen poslanec oziroma
               poslanska skupina ima. To se je dogajalo pri odločanju o novi občini Rečica ob
               Savinji.</p>
               <p>Ustavno sodišče nam je naložilo, da ponovno obravnavamo predloge za ustanovitev
               občin, in sicer na način, ki bo omogočil, da bi novonastale občine zaživele že z
               letošnjimi lokalnimi volitvami. To je seveda logično, kajti le tako se lahko izognemo
               situaciji, da bi občine nastale na zalogo in bi kljub odločitvi na referendumu in
               ustanovitvi z zakonom zaživele šele z lokalnimi volitvami leta 2010. To bi lahko za
               nove občine znotraj obstoječih občin pomenilo konflikt predvsem pri financiranju
               posameznih projektov. V 13. členu zakona o lokalni samoupravi je v drugi alineji,
               kjer so našteti pogoji, ki jih mora izpolnjevati bodoča občina, primarno zdravstveno
               varstvo občanov in v oklepaju zdravstveni dom ali zdravstvena postaja. Mogoče je
               pritrditi ugotovitvi, da za primarno zdravstveno varstvo občanov ni nujno, da ima
               občina svoj zdravstveni dom oziroma svojo zdravstveno postajo. A tako je verjetno z
               vsemi pogoji, ki so zapisani v tem 13. členu. To lahko tudi pomeni, da so ti pogoji,
               zapisani v zakonu, zgolj kot tekst, ki ni zavezujoč in ga bomo v skladu s potrebami
               in interesi vedno znova krčili in prilagajali. Težava se skriva nekje drugje - težava
               je v tem, da so pri nas izjeme postale pravilo. Vsi predlogi, tako tisti, ki smo jih
               obravnavali pri prejšnji točki, kot ti, ki jih obravnavamo zdaj, so izjeme, imajo
               manj kot 5.000 prebivalcev. Seveda pa se vsi predlogi lahko najdejo v tretjem
               odstavku 13.a člena zakona o lokalni samoupravi, ki se glasi: <q>"Zaradi geografskih,
               obmejnih, narodnostnih, zgodovinskih ali gospodarskih razlogov se lahko izjemoma,"</q>
               poudarjam izjemoma, <q>"ustanovi občina, ki ima manj kot 5.000, vendar ne manj kot 2.000
               prebivalcev."</q> Nadaljujemo torej dosedanjo prakso drobljenja občin. Edina izjema je
               bil mandat 2000-2004, mislim mandat državnega zbora. Naj dodam še to, da so zahteve
               naselij, ki se izločajo iz dosedanjih občin vsekakor logične in jih razumem. Po
               obstoječem zakonu o lokalni samoupravi vsekakor izračun pokaže, v mislih sem imel
               zakon o financiranju občin, izračun pokaže, da bodo v svoje okolje pridobili več
               finančnih sredstev, predvsem pa je zanje pomembno, da bodo o uporabi teh sredstev in
               o svojem nadaljnjem razvoju odločali sami in ne nek odtujen občinski center. Žal pa
               vsi ti postopki krepijo centralizem v tej državi, kajti država na majhne občine ne bo
               prenašala svojih nalog, jih ni do sedaj, in jih verjetno ne bo tudi v prihodnje.</p>
               <p>Naj za konec povem, da je povsem razumljivo, da se območja, ki bodo danes določena
               kot referendumska območja, niso strinjala s tem, da smo se v tej hiši odločili za
               občine, ki so za razliko od njih imele le še zdravstveno postajo, vse ostale
               kriterije pa so izpolnjevali in bili zavrnjeni. Osnovnega kriterija, ki naj bi bilo
               pravilo in ne izjema, torej 5.000 prebivalcev pa tako ali tako ne izpolnjujejo niti
               danes ustanovljene občine, niti te, za katere bomo danes razpisali referendum.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Kontiču. Gospod Alojz Sok bo predstavil stališče poslanske skupine Nove
               Slovenije.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala za besedo, spoštovani predsednik. Spoštovani minister s sodelavci, kolegice in
               kolegi! Stališče Nove Slovenije je takšno, kot je bilo ob prvem ustanavljanju občin.
               Mi smo že takrat vseh teh 8 predlogov podprli in to bomo storili tudi danes. Že
               takrat smo si zakon razlagali na takšen način, kot ga je sedaj tudi tolmačilo ustavno
               sodišče. In vseskozi smo bili prepričani, da imeti ali ne imeti zdravstveni dom ni
               enako kot imeti ali ne imeti zdravstveno oskrbo na nekem področju. In da pravzaprav,
               če neka krajevna skupnost ne more dobiti statusa svoje občine, potem tudi nikoli ne
               more priti do svojega zdravnika. Se pravi, proces zagotavljanja lastne zdravstvene
               oskrbe lahko gre samo v tej smeri, se pravi, da občina najprej nastane, potem pa
               poskrbi tudi za to, da bo v svojem kraju dobila zdravnika in praksa tudi to potrjuje,
               kajti mnoge slovenske občine so od takrat, ko so nastale, ustvarile to možnost in
               približale zdravstveno oskrbo prebivalcem. Lahko povem samo en primer z območja, od
               koder prihajam sam. Prej so se morali ljudje 40 kilometrov iz Žetal voziti k
               zdravniku na Ptuj, sedaj ko imajo Žetale svojo občino, imajo seveda tudi v svoji
               občini zdravnika; in kaj bi naj bi pravzaprav bila lokalna samouprava, če ne to, da
               tiste zadeve, ki jih ljudje lahko opravijo na svojem območju, tudi sami opravljajo,
               sami za svoje potrebe. In za to smo se v Novi Sloveniji vseskozi zavzemali za lokalno
               samoupravo in tega procesa ne razumemo kot centralizacije, pač pa nasprotno. Ne vemo,
               zakaj bi sicer imeli krajevne skupnosti, občin pa ne. Kaj so danes krajevne
               skupnosti? Po večini tam, kjer še obstajajo, bolj ali manj grobarji in cestarji brez
               denarja. To so jim občine prepustile, to lahko delajo, za kaj drugo nimajo možnosti.
               Zato tudi te zahteve po novih občinah. Kar se tiče financiranja, ki ga nekateri tako
               radi poudarjate, češ da bo večina občina finančno nesamostojnih. Torej, finančna
               izravnava je eden od temeljev financiranja lokalne samouprave, in to povsod v
               razvitih evropskih državah, še zlasti za tiste podeželske občine, ki ne morejo
               ustvariti zadosti lastnih virov. Tistim občinam je v vsakem primeru potrebno zagotovi
               finančno izravnavo tako danes kot bo seveda potrebno tudi v prihodnje, če želimo, da
               bodo ljudje na tem področju ostali in da bodo ta področja ostala poseljena, naša
               kulturna krajina pa obdelana in kultivirana. Če se bomo seveda temu principu
               odpovedali, potem bo odseljevanje s podeželja še večje in območja Republike Slovenije
               bodo postala prazna.</p>
               <p>Jaz mislim, da je ustanavljanje malih občin, vsaj za kraj, iz katerega sam prihajam,
               tako ugotavljam, ta proces odseljevanja zaustavilo. Danes bi bile Haloze po večini
               prazne, če ne bi pred štiri, osmimi, ponekod še prej nastala nove haloške občine. S
               temi občinami je prišla tudi komunalna infrastruktura in dobršen del razvoja.
               Dozdajšnja vladna koalicija misli s financiranjem resno, ne pa tako, kot se je
               dogajalo v prejšnjem mandatu, kar smo že pokazali pri sprejemanju rebalansa proračuna
               za leto 2005, kjer se je prvič po dolgih letih glavarina povečala za 10% za 4,5% se
               povečuje tudi letos in prav toliko naslednje leto, kljub temu da bo inflacija
               bistveno nižja od tega. To pomeni, da želimo lokalno samoupravo skozi finančna
               sredstva krepiti, ne pa slabiti, tako kot nekateri govorite in dejansko zavajate
               slovensko javnost.</p>
               <p>Da zaključim. Povedal sem že, da mo enkrat že glasovali, ne samo za Rečico in
               Šentrupert, ampak tudi za ostalih šest, ti dvi sta namreč že pri prejšnjem glasovanju
               najprej bili izglasovani pa potem nazaj ukinjene. Zelo smo zadovoljni, da bomo tem
               petim občinam, za katere je ustavno sodišče izdalo ustavno presojo, vključene tudi
               tri, ki se niso pritožile na ustavno sodišče, še zlasti smo veseli, da bo med temi
               tremi tudi nova občina Gorje, to je, če se ne motim, edina občina, kjer je pravzaprav
               podal predlog občinski svet. Večinoma je namreč tako, da občinski sveti težko dajejo
               soglasja za nove občine, kajti s tem se odpovedujejo določenemu delu financ. In če so
               res te občine tako velik strošek za državo, potem se človek pravzaprav lahko čudi,
               kako to, da so občinski sveti proti temu, da bi se kakšna sredina iz njihovega
               območja izločila. Torej, takšna je situacija in ne rabimo si pokrivati oči, torej, to
               lahko vsi vidimo. Gorje je dobilo soglasje, mislim, da občine Bled, že v prejšnjem
               mandatu. In mi to pozdravljamo in mislimo, da je to pošten način obravnave in da bo
               Gorje gladko doseglo pozitiven referendumski rezultat in da bo Gorje tudi postalo
               samostojna občina. Kot poslanec pa sem tudi zelo vesel, da bo med njimi občina Rakek,
               za katero si je zelo prizadevala naša bivša poslanka, kolegica Majda Zupan. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Soku. Gospod Mihael Prevc bo predstavil stališče poslanske skupine
               Slovenske ljudske stranke. Prosim.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Hvala lepa, gospod predsednik. Spoštovani! V Slovenski ljudski stranki smo že 15.
               decembra 2005 pri sprejemanju odloka o razpisu referenduma in določitvi
               referendumskih območij in sklepa državnega zbora Republike Slovenije o ugotovitvi,
               ali posamezno območje izpolnjuje pogoje za ustanovitev občin, dali zeleno luč
               občinam, za katere je ustavno sodišče državnemu zboru naložilo, da le-ta v roku, ki
               bo še omogočal izvedbo morebitnih referendumov, ponovno obravnava predloge za
               ustanovitev občin, ki so navedene v razveljavljenih točkah sklepa državnega zbora.
               Gre za predloge novonastalih občin Poljane, Rakek, Rečica ob Savinji, Spodnja Idrija
               in Šentrupert. Državni zbor je ob obravnavi teh predlogov s sklepom, ki ga je sprejel
               na podlagi 14.a člena zakona o lokalni samoupravi, ugotovil, da predlagana območja za
               ustanovitev navedenih občin ne izpolnjujejo zakonskega pogoja zdravstvenega doma
               oziroma zdravstvene postaje. Iz istih razlogov pa je državni zbor zavrnil tudi
               predloge za ustanovitev občin Gorje, Log, Dragomer in Sveti Jurij v Slovenskih
               goricah, ki pa se na ustavno sodišče niso pritožile.</p>
               <p>V Slovenski ljudski stranki smo ves čas trdili, da samo zaradi neobstoja
               zdravstvenega doma na predlaganem območju ni mogoče zavrniti predloga za ustanovitev
               občine. Naj navedem samo nekaj stavkov iz stališč, ki smo jih takrat podajali v zvezi
               s to problematiko.</p>
               <p>Zakon o lokalni samoupravi zahteva, da ima občina zagotovljeno primarno zdravstveno
               varstvo, v oklepaju pa sta navedena zdravstveni dom ali zdravstvena postaja.
               Strinjamo se, gotovo mora biti na lokalnem nivoju zagotovljena primarna zdravstvena
               oskrba za občane. Kaj je ustrezna primarna zdravstvena oskrba za občane in kako naj
               bo ta urejena, pa naj določi stroka. V zakonu o zdravstveni dejavnosti pa je tudi
               določeno, in sicer tudi za primer, če v občini ne stoji zdravstveni dom, in sicer v
               zakonu piše takole: "Če v občini ali mestu ni zdravstvenega doma, mora občina oziroma
               mesto v sodelovanju z zavodom za zdravstveno zavarovanje Slovenije zagotoviti
               izvajanje preventivnih in drugih programov v osnovnem zdravstvenem varstvu s pogodbo
               z drugim zdravstvenim domom, zdravstveno postajo ali z zasebnimi zdravstvenimi
               delavci, ki opravljajo javno zdravstveno službo na podlagi koncesije. Tak način
               zdravstvene oskrbe poteka v številnih do sedaj ustanovljenih občinah in država bi s
               sprejetimi drugačnimi pogoji ali izhodišči gotovo postavila sedaj neke druge občine
               in občane v neenak položaj oziroma ali bomo potem zahtevali, da izpolnijo pogoje iz
               tega člena zakona o lokalni samoupravi tudi tiste občine, ki so že ustanovljene, za
               katere pa tudi vemo, da nimajo zdravstvenega doma. Poleg tega se mi zdi tudi zelo
               neracionalno in nepotrebno zahtevati gradnjo novih zdravstvenih domov ali postaj, če
               teh sama stroka ne zahteva oziroma so isti občani, ki bodo sedaj živeli prav tam, pa
               samo pod drugim imenom občine, imeli neke pogoje in zdravstveno oskrbo enako kot pred
               preoblikovanjem te občine. Zdi se nam, da je bistveni pogoj in zahteva, kaj naj
               občine zagotovijo svojim občanom, da ta pogoj po našem mnenju leži predvsem v uvodnem
               stavku v omenjenem členu zakona, in sicer da naj občina zagotovi pogoje za normalno
               življenje. Pri ustanavljanju občin se mora torej po našem mnenju izhajati iz potreb
               občanov. Po nepotreben siliti v dodatne investicije, namesto da bi denar porabili za
               boljšo kakovost zdravstvenih storitev in za nova, nujno potrebna zdravila in
               zdravstveno opremo, pa je kratko malo neracionalno.</p>
               <p>Prepričani pa smo, da bo v teh občinah, za katere upam, jih bomo danes tudi podprli,
               primarno zdravstveno varstvo povsem zagotovljeno, saj gre za občine, katerih občani
               lahko v zelo kratkem času dosežejo popolno zdravstveno oskrbo v zdravstvenem domu
               sosednje občine. Zato bomo v Slovenski ljudski stranki predlog odloka o razpisu
               referenduma in določitvi referendumskih območij za ustanovitev občin ter za določitev
               oziroma spremembo njihovih območij tudi podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Prevcu. Gospod Bogdan Barovič bo predstavil stališče poslanske skupine
               Slovenske nacionalne stranke. Prosim.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala za besedo, gospod predsednik. Kolegice, kolegi, predstavniki vlade! Dober dan.
               Najprej sem dolžen opravičilo predsedniku odbora in poslankam in poslancem, ko sem
               rekel, da upam, da niso mislili resno z amandmajem. Tisto ni bil amandma, ampak
               predlog za spremembo poročila. Ampak mislil sem resno, vsebinsko.</p>
               <p>Ko smo, še enkrat bom začel, opravili vso kalvarijo, ki se je dogajala okoli
               ustanavljanja novih občin, smo tako vsi člani matičnega delovnega telesa, pa se danes
               skrivali ali ne, kot predstavniki vlade točno vedeli, o čem odločamo. In odločili
               smo, državni zbor je to sprejel, da občine, o katerih danes ponovno razpravljamo ne
               izpolnjujejo pogojev niti za poizvedovalni referendum. Danes beremo, da je ustavno
               sodišče ugotovilo, da ne gre za tehten pogoj vzpostavitve mreže javnega zdravstvenega
               varstva na območju neke predlagane nove občine oziroma da gre za vzpostavitev javnega
               zdravstvenega varstva, ne pa za vzpostavitev infrastrukture zdravstvenega varstva. To
               smo vedeli vsi. To ni bilo nikjer zakonsko določeno, temveč je bila praksa iz
               preteklosti, za katero se vprašam v imenu Slovenske nacionalne stranke, koliko občin
               iz preteklosti, ki danes žal niso občine in niso občine ravno zaradi tega, ker so
               bile zavržene ali pa niso ustrezale pogojem - govorim iz preteklosti še enkrat -
               zato, ker niso imeli, bom porabil kar tiste naše najbolj pogoste besede, zdravstveni
               dom. Danes nenadoma ugotavljamo, da tudi če nimajo, da ga lahko zdravstveno varstvo
               vzpostavijo s sosednjo občino in da je to čisto v redu. To je prva krivica, ki se
               dogaja.</p>
               <p>Drugič mi je zelo žal, da gre pri vsem skupaj - ne za poštenost, ne za iskrenost,
               ampak gre za zgolj in samo besedno igro, kaj je in kaj ni prav in če nekdo besedo
               obrne naokoli, je potem nenadoma vse prav. Osebno, pa tudi nekatere člane Slovenske
               nacionalne stranke prizadene nekredibilnost, ki smo jo s tem doživeli kot poslanci.
               Ne samo mi, tudi vi vsi. S tem je bilo povedano in pokazano, da nismo vredni
               zaupanja, da spreminjamo - to je pa bistvo, mi danes spreminjamo, zavračamo,
               zavračamo, razveljavljamo svoje sklepe, ponavljam, mi zavračamo svoje sklepe in jih
               spreminjamo. Pa dobro, če je že ustavno sodišče reklo, da naj presodimo sami ali naj
               presodi vlada, ne bom se zdaj prepiral kdo, kako in zakaj, ampak temu zraven dodajamo
               še tri občine, še tri, ki niso bile vključene v odločitev ustavnega sodišča, pa
               čeprav so izpadle iz enakega razloga in se vprašam, zakaj pa predlagatelji za tiste
               tri ali pa same tri niso vedele, da se lahko pritožijo na ustavno sodišče tako kot
               drugi. Tudi to je nepošteno, kolegice in kolegi, do vseh nas. Ni pošteno. Pa tudi od
               vlade, od vseh, štejem kolegice in kolege, vsi skupaj skrbimo za blaginjo te države.
               Danes naj bi z odlokom, kjer je zelo težko prebrati o vseh teh tisoč cifer na prvi
               strani na podlagi tega, tistega člena, po uredbi, številka in tako naprej - govorimo,
               da ponovno obravnavamo predloge za ustanovitev občin in se pri tem izgovarjamo na
               odločbo ustavnega sodišča. Teh pet, podčrtal sem si jih oranžno, je v redu in gremo
               naprej. Zraven v tem odloku, kjer se sklicujemo na uredbo ustavnega sodišča, pa so še
               tri občine, ki ne sodijo v to uredbo, ker jih ni zraven, ampak mi jih vključimo v ta
               odlok; mirno in se zgovarjamo zato ker, ker, ker <gap n="..."/> Nered in popolna zmeda! In v tem
               primeru ne vem, zakaj jaz ne morem, recimo, bom sebe izpostavil, nočem drugih -
               vložiti amandmaje ali ponovno zahtevo za razpis referenduma za občino, primer bom
               vzel, Rimske Toplice, ker mi je blizu in ker me jezi, ker so se odločili na svojem
               referendumskem območju, 70% je skoraj reklo da, pa jih ni med novimi občinami, pa jih
               ni! Pa bi rekel O.K., če smo zdaj k petim iz sklepa ustavnega sodišča dali še tri
               zraven, ki niso po sklepu ustavnega sodišča, pa dajmo še enkrat Rimske Toplice pa
               tako, da bo celovito območje, bomo naredili eno referendumsko območje, pa bo vseeno
               izid 52%, tako kot je bil. Ampak jaz tega ne morem narediti, tukaj smo pa tri občine
               zraven dali kar tako, brez osnovne, brez kakršnekoli osnove, razen logičnega
               sklepanja, da so tudi te tri - da jih ne bom govoril na pamet, Gorje, Log, Dragomir
               in Sveti Jurij - doživele enako usodo, da niso imele možnosti nastopiti oziroma niso
               dobile zelene luči za referendum zato, ker niso imele zdravstvenega doma. Jaz bom pa
               rekel, da Rimske Toplice niso občina zardi tega, ker niso vedele in niso imele zelene
               luči, da bi naredile eno referendumsko poizvedovalno območje. Pa bom napisal zraven v
               ta odlok in bomo o tem - ne, jaz tega ne morem narediti! Ne vem, vlada ali državni
               zbor, mi je čisto vseeno, pa tukaj kar napišemo in si izmislimo. Ni pošteno do drugih
               občin!</p>
               <p>Sprašujem se tudi, zakaj tiste občine, veliko jih je še najbrž oziroma krajevne
               skupnosti, ki bi rade bile občine, zakaj tiste niso bile seznanjene zelo natančno:
               kako in kakšen naj bi bil postopek, zato ker si ga izmišljujemo sproti in to ni
               pošteno. In kako naj podpremo odlok, s katerim državni zbor kot najvišja zakonodajna
               veja oblasti sama sebi razveljavlja svoj sklep? Pomeni, da smo bili neodločni,
               nezavesti in nevedni, zavedeni. Mi smo sklep sprejeli. Danes sami sebi sklep
               razveljavljamo zato, da bomo storili nekaj drugega. Kaj je zadaj, jaz ne vem. Nič
               nimam proti, če je prišla vsa stvar tako daleč, in tudi Slovenska nacionalna stranka
               ne, da nastane še 50 novih občin, če je vse skupaj prišlo tako daleč, ampak naj imajo
               enako izhodišče, nihče ne more štartati na olimpijskih igrah v teku na 100 metrov
               tako, da eden štarata s starta, drugi ima 10 metrov prednosti, tretji pa 20. Izid ni
               pošten. In tudi ta izid ne bo pošten! Ne bo pošten, zaradi tistih treh občin, ki jih
               ni obravnavalo ustanov sodišče, ker mogoče niso vedela, da se lahko nanj obrnejo. Pa
               če se niso obrnili, so upali, da je državni zbor trden v svojih odločitvah, pa so se
               spet zmotili. Osebno, pod nobenim pogojem tega odloka ne bom sprejel, ker se bomo
               spet čez 14 dni sestali in govorili še o kakšni občini, ali pa ne, zato ker nenadoma
               bodo pa vsi pogoji enaki. In pozivam ta trenutek vlado in državni zbor, da naj že
               enkrat izdela enovita merila za oblikovanje novih občin. In ni zgolj slučaj, da se o
               novih občinah govori ravno v volilnem letu na lokalnih volitvah, sploh ni zgolj
               slučaj.</p>
               <p>Vsem tistim, ki so pripomogli k vsej kalvariji, ki je nastala, želim seveda veliko
               volilnih glasov, ki so si jih na račun oblikovanja ali pa neoblikovanja novih občin
               pridobili. Iskreno jim želim, ampak tudi ti glasovi, veste, niso večni.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Baroviču. Končali smo s predstavitvijo stališč poslanskih skupin. Sledi
               splošna razprava o predlogu odloka. Po splošni razpravi bomo v okviru istega
               najavljenega časa prišli na razpravo o amandmaju, ki ste ga prejeli na klop. Najprej
               ima besedo gospod Ciril Testen. Ga ni. Marijan Pojbič. Tudi ne. Josip Bajc. Srečko
               Prijatelj. Gospod Josip Bajc, izvolite.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala, gospod predsednik. Prvo bi kolegu Anderliču rekel, sem prisoten psihično in
               fizično, tako da kolega Anderlič, to opazko namenite komu drugemu, prosim, da ne
               meni.</p>
               <p>Ena od občin, ki dobiva popravni izpit danes, je tudi Spodnja Idrija, med njimi tudi
               štiri druge, katerih obravnavo naj bi danes kot, v navednicah, bom rekel, <q>"delali
               popravni izpit"</q> poslanci tega državnega zbora. Dodatno, kot sem seznanjen na odboru
               za lokalno samoupravo, pa tudi mnenje vlade je, da tudi tiste tri občine, ki enakega
               kriterija, to je imeti lastni zdravstveni dom na območju potencialne občine, ponovno
               obravnavamo in uvrščamo v seznam občin, v katerih naj bi se razpisali referendumu in
               kjer bi se krajani in krajanke odločale, ali so za to, da imajo lastno občino, ali
               ne.</p>
               <p>Osebno ocenjujem, da je odločitev tako odbora kot tudi ministrstva oziroma službe
               vlade za lokalno samoupravo, da da, v navednicah, neko <q>"zeleno luč"</q> tudi ostalim trem
               občinam, dobra ali pozitivna izrazila mogoče obratno, kot je kolega pred menoj rekel
               oziroma omenjal, ali so vedeli ali niso vedeli. Nekateri so izgubili upanje, ko so se
               opredeljevali oziroma odločali, ali sprožijo ustavni spor ali ne sprožijo. Osebno
               ocenjujem, da tudi določba zakona, ki govori, da naj bi potencialna občina oziroma
               tisto območje, ki naj bi kandidiralo za ustanovitev nove občine, da ima obvezno
               zdravstveni dom, da ni življenjska oziroma da je že druga materialna zakonodaja pred
               časom rekla oziroma tudi govori - vemo, da je večina zdravstvenih domov oziroma
               ambulant, ki opravljajo storitve za krajanke in krajane, že pred časom dobilo
               koncesije in večina zdravnikov oziroma koncesionarjev, ki opravljajo to zdravstveno
               storitev, se je odločilo, zaradi cenejše storitve in zaradi tega, da zdravstveni
               domovi, ki so bili zgrajeni v nekem drugem času, za neko drugo območje, so
               funkcionalni in bi izgubili to funkcionalnost, če bi se vztrajalo na določbi zakona,
               ki govori, da mora bodoča občina imeti tudi zdravstveni dom. Če omenim samo konkreten
               primer Spodnje Idrije. Na območju bodoče ali pa potencialne občine Spodnja Idrija so
               prostori tudi za eventualno vzpostavitev zdravstvenega doma, vendar zdravnik, ki
               oskrbuje večino krajanov teh štirih krajevnih skupnosti, ki naj bi tvorile bodočo
               občino Spodnja Idrija, se je odločil, da v okviru zdravstvenega doma, ki je v Idriji,
               opravlja storitev za tiste krajane kot koncesionar zdravnik. Tako da bom sam podprl
               predlog odloka o razpisu referenduma za ustanovitev vseh osmih občin, med njimi tudi
               Spodnje Idrije.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Samo Bevk, izvolite.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala za besedo, gospod predsednik. Ustavno sodišče je, kot rečeno, sredi februarja
               letos državnemu zboru naložilo, da je dolžan ponovno obravnavati predloge za pet
               novih občin, med katerimi je tudi nova občina Spodnja Idrija, in oceniti, ali
               izpolnjujejo z ustavo in zakonom določene pogoje za ustanovitev občine. To mora
               storiti v roku, ki bo še omogočal izvedbo morebitnih referendumov, je še zapisalo
               ustavno sodišče. Vlada in matični odbor pa sta potem dodala še tri nove predloge ter
               tako predlagala državnemu zboru, da razpiše referendume za dodatnih osem občin.</p>
               <p>Ob tej priložnosti bi rad povedal, da sem, še preden je prišlo do predloga
               iniciativne skupine za ustanovitev nove spodnjeidrijske občine, 15. julija 2005 v
               poslanski pobudi vladi Republike Slovenije predlagal spremembo zakona o lokalni
               samoupravi, s katero bi omogočili ustanovitev novih mestnih občin, med njimi tudi
               mestne občine Idrija v njenih obstoječih mejah. Vlada je pobudo načelno podprla,
               vendar je spremembo zakona vezala na ustanovitev pokrajin ter določitev njihovih
               pristojnosti. Zato smo se poslanci sami odločili in vložili novelo zakona, ki pa jo
               je vladna koalicija brez posebnih argumentov zavrnila. S sprejetjem novele zakona bi
               namreč mestne občine lahko postale tudi tiste, ki štejejo 15.000 prebivalcev,
               izjemoma tudi tiste z 12.000 prebivalci. Tako je bil začetek postopka za ustanovitev
               novih mestnih občin Domžale, Jesenice, Kamnik, Krško, Litija, Piran, Radovljica,
               Trbovlje in Idrija ter še nekatere druge, onemogočen. Med to obravnavo novele zakona
               o lokalni samoupravi pa se je vzporedno začel tudi postopek za ustanavljanje novih
               občin. Vlada, matični odbor in državni zbor decembra 2005 nista prižgala zelene luči
               za razpis referenduma za ustanovitev nove občine Spodnja Idrija. vmes je, kot rečeno,
               poseglo ustavno sodišče in ponovno pojasnilo, da smo zaradi neobstoja zdravstvenega
               doma na predlaganem območju, ni mogoče zavrniti predloga za ustanovitev občin. Glede
               občine Spodnja Idrija sem mnenja, da bi se do predloga morali opredeliti prebivalci
               na referendumu. Ljudska volja bo potem jasno pokazala, ali je bila občina projekt
               krajanov štirih krajevnih skupnosti ali zgolj iniciativne skupine. Jaz bom dal glas
               za ta referendum, vendar potem na drugi strani pričakujem od poslank in poslancev, da
               bodo glede na rezultat tega referenduma tudi odločili, če bodo ljudje proti, naj
               potem take občine ne ustanovijo, če bodo za, potem naj dajo zeleno luč. Hvala lepa.
            </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mikolič. Izvolite.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala lepa. Jaz bi najprej povedal, da se ni zgodil tisti črn scenarij, kot ste ga
               imenovali nekateri poslanke in poslanci ob sprejemanju spremembe in dopolnitve zakona
               o lokalni samoupravi, da se bo zgodil, ker bodo te spremembe, ki smo jih sprejemali
               tukaj v državnem zboru, povzročile cel plaz ustanavljanja novih občin. Nekateri ste
               govorili o 50, 100, lahko si preberete ali pa pogledate magnetograme. Danes odločamo
               o 12 občinah ter o dodatnih 8 občinah. Meni je zelo žal, da niso glede na sprejeto
               zakonodajo, kjer je spodnja meja 2000 prebivalcev, vsaj dva, trije so takšni primeri,
               da nismo odločali o teh občinah oziroma, da tem ljudem, ki si bi prav tako zaslužili
               svojo občino, ne bomo danes dali možnosti, da bi sami odločali o svoji prihodnosti.
               Prav gotovo je glede na problem oziroma pogoj zdravstvenega doma, ki je v zakonu
               zapisan, ustavno sodišče ravnalo pravilno, da o teh osmih občinah, ki zdravstvenih
               domov nimajo, da se tudi v teh občinah razpiše referendum. Meni je predvsem logično s
               tega vidika, če vam povem praktični primer iz naše občine, kjer smo imeli dve
               zdravnici, vsaka je imela okrog tisoč pacientov, dobro leto dni nazaj pa je ena
               zdravnica odšla v sosednjo občino Rogaško Slatino in z njo tudi praktično skoraj vsi
               pacienti. Tako pravzaprav vemo, da se odločamo o zdravnikih sami in tukaj nam
               zakonodaja na področju zdravstva tudi to zagotavlja. Zato bom tudi sam podprl predlog
               odloka o razpisu referenduma. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Presečnik.</p>
            </sp>
            <sp who="SDZ4:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovane kolegice in kolegi! Dejstvo je,
               da gre odločba ustavnega sodišča v smeri našega odločanja v preteklosti na prejšnjih
               sejah državnega zbora, ko smo odločali o referendumskih območjih, kje so bili, torej
               o tistih območjih, kjer so bili potem izvedeni referendumi. Mi smo že takrat
               poudarjali, da so se razmere tudi v zdravstvu, zdravstveni oskrbi, zdravstvenem
               varstvu od takrat, ko je bil ta zakon pisan, bistveno spremenili, zato že takrat po
               našem mnenju zdravstvena postaja ne more biti potrebni in odločilni pogoj za to, da
               se daje na nekem določenem območju prebivalkam in prebivalcem možnost, da sami
               odločijo o tem, ali želijo živeti v novi občini ali želijo ostati v občini, kjer so.
               Kot je že poslanski kolega iz naše poslanske skupine pred menoj poudaril, bomo
               podprli tako teh pet oziroma celotno listo, tako pet kot te dodatne tri občine, ki
               niso bile predmet obravnave oziroma območja, ki niso bila predmet obravnave na
               ustavnem sodišču, ker menimo, da je edino ustavno pravilno in pošteno, da občine, ki
               izpolnjujejo enake pogoje, tako rekoč dobesedno enake pogoje, da jih zopet ne smemo
               obravnavati različno, ene tako, druge drugače. Zato poudarjam, da bom podprl vseh teh
               osem predlogov, s tem, da želim poudariti, čeprav mogoče ni popolnoma direktno ta
               točka ali pa tudi je, da je potrebno seveda prevetriti ta zakon, da je treba ponovno
               pregledati in mislim, da je zdaj čas za to oziroma takoj, ko bomo končali ta
               postopek, da ponovno preverimo zakon v nekaterih členih, predvsem glede pogojev za
               ustanavljanje novih občin. Tudi jaz se seveda strinjam, da tisti pogoji, ki so tam
               napisani, da niso tisti najpomembnejši, da so najbrž nekateri drugi, ki zagotavljajo,
               da bo novo okolje, da bo nova občina zaživela, da bo dobro delala, da so verjetno to
               neki drugi pogoji. Enako kot že zaradi zapletov, ki so nastali pri prvem paketu, če
               lahko to tako imenujem, da je potrebno definirati možne predlagatelje, da bomo
               dosegli dovolj premišljene in odgovorne predloge, da bodo predlagatelji resnično
               tisti, ki živijo tam, ali so to iniciativni odbori, ali so to sveti krajevnih
               skupnosti, občinski sveti ali podobno.</p>
               <p>Med temi osmimi je tudi predlog za referendumsko območje krajevne skupnosti Rečica.
               Moram poudariti, da sem bil sam nekdaj, pred že kar nekaj leti, župan občine Mozirje,
               kamor ta Rečica tudi spada. Z zadovoljstvom ugotavljam, da takrat pobude za odcepitev
               ni bilo. To se pravi, da smo delali dobro, predvsem pa to, da smo enakopravno
               obravnavali oba dela sedanje občine v Mozirju. Očitno v naslednjem mandatu, to ni
               bilo tako. Eden od povodov ali eden od poglavitnih povodov je seveda tudi ta, da se
               je pred leti s predlogom, ki je bil dan s pobudo v tem državnem zboru, odcepil del
               občine in se je priključil drugi občini, kar je praktično pomenilo, da je bila takrat
               sedanja občina Mozirje razdeljena na dva dela. To sem jasno poudaril že takrat,
               mislim, da je bilo to na začetku leta 1998, in to se je dobesedno tudi zgodilo v
               praksi. V praksi imamo očitno dva dela in zato imamo tule tudi to pobudo.</p>
               <p>Da zaključim. Ponovno poudarjam, da bom podprl vseh teh osem predlogov, z željo, da
               se naj prebivalci na vseh teh območjih sami odločijo, kje želijo živeti: ali v novi
               občini ali v okviru tiste, kjer živijo sedaj. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Pečanova.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala lepa, gospod predsednik. Ta odlok dokazuje, da je sistem, na osnovi katerega v
               naši državi odločamo o tem, katera območja bodo postala samostojne občine in katera
               ne, pravzaprav nesistem, nekaj, kar je nasprotno od sistema, nekaj, kar je nasprotno
               od reda, nekaj, kar je nasprotno od nekega urejenega načina upravljanja skupnih
               zadev. Upam, si trditi, da sedaj, ko sploh ne dvomim v to, bo nastalo vsega skupaj v
               tem mandatu 20 novih občin, se pravi, letošnje leto se bo končalo s plodnim številom
               213. Za naslednji mandat lahko pričakujemo, da bomo v naslednjem mandatu in pred
               volitvami 2010, in pred volitvami 2014 bomo verjetno doživeli takrat leta 1994
               zaželeno število občin v Sloveniji, ki se pokriva s številom župnij, in to je
               približno 300. 300 do 320 bo verjetno končno število občin v naši državi. To je bilo
               število, ki je bilo v zasnovi postavljeno takrat, ko so kolegi leta 1994 iz takratne
               stranke Krščanskih demokratov in Ljudske stranke postavili predloge za ustanavljanje
               občin. Takrat to ni uspelo. Končali smo s precej nižjim številom, ampak sedaj se že
               lepo postopoma ne katastrofalno, ne tragično, kot pravi kolega, ampak se stabilno,
               trajno, korak za korakom, da bo rek starih Rimljanov <q>"divide et impera"</q> čim bolj
               uresničljiv.</p>
               <p>Zanima me, kaj se bo zgodilo, ko bomo imeli na dnevnem redu odločanje o ustanavljanju
               pokrajin. Ali bo pokrajin toliko, da bo to res racionalno in smiselno? Ali bomo tudi
               pri pokrajinah začeli z 12 ali recimo ta trenutek še s skrajnim številom 14? Ali bo
               morda čez 10 let v Sloveniji 54 pokrajin, tako kot je nekoč bilo tako imenovanih
               kardeljanskih ali občin po vzoru Združenih držav Amerike, tam imajo tudi kardeljanske
               občine. To je nekaj zanimivih stvari, ki me, moram reči, po svoje žalostijo, ker
               nobena novonastala občina ni sposobna samostojnega življenja, razen kot smo slišali
               pri samem zakonu, občine Renče-Vogrsko. Istočasno pa trdimo, da to državnega
               proračuna ne bo stalo niti tolarja več. Rada bi videla izračun izravnav na osnovi
               tega. Dokazano se da ugotoviti, da seštevek izravnav, ki jih dobivajo novonastale
               občine, ni enak znesku, ki ga v obliki izravnave dobiva prejšnja občina, iz katere so
               te občine nastale. Oziroma celo to se dogaja, da kadar neka občina ne dobiva
               izravnave, se pravi, da je samozadostna, novonastale občine pogosto izravnavo
               dobivajo. Se pravi, da nekako ne gre skupaj to, da bi državni proračun na koncu
               koncev bolje prišel skozi ali pa bi imel enako odhodkov na račun izravnave, kot pa do
               nastanka novih občin.</p>
               <p>Moram reči, da pri nas v poslanski skupini je, kar se tiče odnosa do ustanavljanja
               novih občin, načeloma dokaj enotno mnenje, da je drobljenje Slovenije na nove in nove
               občine neracionalno, nekoristno in na koncu koncev, če gledamo Slovenijo kot celoto,
               prej škodljivo kot kaj drugega. Vendar pa pri posameznih primerih včasih pravzaprav
               ne vemo, kaj storiti. Pa ne zaradi tega, ker sedijo na balkonu poslušalci in
               poslušalke, ne zaradi tega, ker želimo ugajati komurkoli, ampak zaradi tega, ker je
               dejansko včasih težko, zlasti še, če živiš v okolju, kjer si nekateri ljudje, zlasti
               nekateri <q>"kralji na Betajnovi"</q>, bodoči, želijo imeti svojo občino, ki si jo, baje,
               zaslužijo. Uporabljati izraz <q>"zaslužiti si"</q> svojo občino, je po mojem absurd sam po
               sebi. In to smo danes slišali. Nihče si občine ne zasluži, ker občina ni moja, tvoja,
               njegova, je ne ustanavljamo zaradi tega, ker so nekateri ljudje pridni, ubogljivi,
               ker znajo ravnati z denarjem in tako dalje, temveč zaradi tega, ker bi morali pri tem
               uporabljati nekatere principe, nekatera merila, ki morajo trdno stati. Ne pa, da se
               vsake štiri leta ta merila spreminjajo in da dajemo nove in nove možnosti za
               nastajanje teh novih občin.</p>
               <p>Moram reči, da odloka ne bom podprla in da me žalosti, zaradi tega, ker ob tem, da je
               državni zbor z odločbo ustavnega sodišča dobil nalogo, da mora dati možnost petim
               območjem, da se lahko odločajo o ustanovitvi občine, da potem še po neki prosti volji
               in presoji doda dodatna območja. Če bi drugi ljudje po Sloveniji vedeli, da je ta
               možnost dana, ali bi dodali osemnajst dodatnih območij? Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sajovic, izvolite.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsednik, za besedo. Spoštovane kolegice in kolegi! Znamenito
               slovensko delo Kozlovska sodba v Višnji gori je očitno še vedno aktualno branje. Iz
               te zgodbe bi se marsikomu dalo marsikaj naučiti, vendar danes pri ustanavljanju novih
               občin ponavljamo ponovno in ponovno te zgodbe in namesto strokovno in po volji ljudi
               se odločamo po volji in po načelu politike. Jaz bom te amandmaje, ki dajejo možnost
               referendumske odločitve tudi posameznih delov ali različnim krajevnim skupnostim,
               podprl, ker na vsak način, če govorimo o tako pomembni zadevi, potem morajo imeti
               tudi krajani po posameznih krajevnih skupnostih možnost odločitve in da tudi njihov
               glas ustrezno šteje. Politika je tu na preizkušnji. Obljube, ki so jih dajali v teh
               zgodbah ustanovitve novih občin posamezne poslanke in poslanci za seboj terjajo
               veliko odgovornost in bodo imele posledice.</p>
               <p>Spomnim se, da navežem, nekega takega lokalnega občinskega referenduma, ko smo ne
               dolgo nazaj pri nas v Tržiču odločali o referendumu o odlaganju smeti. Takrat so bile
               besede gospoda župana in gospoda ministra Podobnika take, da bodo spoštovale voljo
               tako prebivalcev v krajevni skupnosti kot tudi prebivalstva znotraj celotne občine.
               Ko pa je bil referendum enkrat končan, so eminentni gospodje na te svoje predvolilne
               obljube, poteze in zadeve v trenutku pozabili. In za to gre. Ne gre za to, da pač
               govorimo o tem, kdo si občino zasluži, kdo pa ne, kajti vsi prebivalci Slovenije
               imamo svojo občino, druga stvar pa je, ali smo s tako občino zadovoljni ali nismo, in
               da imamo vsi in vsi deli občin enako možnost referendumskega odločanja in da njihov
               glas povsod enako šteje. Kot pri tej znameniti referendumski zgodbi je očitno o
               lokalni problematiki glas tistega, ki je 25 kilometrov proč od deponije, vreden ravno
               toliko kot glas tistega, ki živi 400 metrov od deponije in se mu kadi pod nos. Za to
               gre. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Slavinec, izvolite.</p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Hvala lepa za besedo. Široka razprava v zvezi z novimi občinami, ki naj bi nastajale
               po volji ljudstva in za ljudstvo ter predvsem zato, da bi ljudje lahko na svoji
               osnovni organizacijski celici v večji meri dosegali in bolje tudi bili deležni po eni
               strani potreb, po drugi strani pa tistih servisov in uslug, ki jih od lokalne in
               potem seveda tudi vseh višjih organizacij pričakujejo in jim seveda tudi pripadajo,
               žal v mnogih primerih izgine in se skrije pod paravanom te demokracije. Kot konkreten
               primer, ne bom se dotaknil vse primerov, navajam samo novonastalo občino Apače, kjer
               je referendum pokazal jasno voljo in kjer si večina ljudi želi novo občino, vendar
               žal ne na vsem območju. Če se želimo približati temu, tej volji ljudstva, potem bi
               bilo smiselno, ne se oglašati tako arogantno, že na samem odboru v kali zatreti vse
               poizkuse, ljudem dati možnost, da so organizirani in da živijo v tisti občini, v
               kateri si želijo. Tako sedaj tudi ni več nobenih formalnih možnosti tukaj v razpravi
               in kasneje tudi v odločanju pred državnim zborom krajanom občine Lutverci dati
               možnost, da ostanejo v občini Gornja Radgona. Ta želja in ta njihova odločitev je
               namreč bila nedvomno in jasno izražena na samem referendumu. Tukaj imam samo podatke,
               čeprav predlagatelj občine, gospod Sok, odkimava. Na referendumu je od 400 vpisanih
               volivcev v volilni imenik prišlo glasovat 300. Za ustanovitev nove občine je
               glasovalo 84 volivcev, proti pa 215. Torej vidimo, da bo kar 71 oziroma še več
               odstotkov volivcev nezadovoljnih z novo občinsko organizacijo. Jaz težko sprejmem
               razlago in dejstva in tudi potem ta nadaljnji postopek, da se po ustanovitvi nove
               občine oni zmeraj lahko na novem referendumu odločijo za izločitev iz te občine in se
               preselijo v drugo, saj gre za to, da oni so že v občini Gornja Radgona in jih sedaj
               zaradi tako zastavljenega referendumskega območja nekdo sili v novo občino, iz katere
               bodo potem s težko muko spet morali po vseh dolgotrajnih in tudi ne poceni postopkih
               se vrniti tja, kamor si želijo. Vsi, ki to stvar bolje poznamo, vemo, kako težko je
               to, praktično je tudi v tako kratkem času neuresničljivo. Žal me to preveč spominja
               na tisti rek <q>"kufre gor, kufre dol"</q>. Zaradi tega nikakor ne morem soglašati in
               podpreti takšnih odločitev. Apeliram na vse predlagatelje novih občin, naj pri
               doseganju svojega cilja ne bodo v tolikšni meri arogantni. Naj upoštevajo tisto, kaj
               si ljudje želijo, kajti to bo ne nazadnje dobro tudi za njih kot predlagatelja. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Replika, gospod Sok. Izvolite.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa. Moram to še enkrat pojasniti, ker dr. Slavinec prej ni bil tukaj, ko sem
               to povedal.</p>
               <p>Krajani Lutvercev niso glasovali za izločitev iz krajevne skupnosti Apače, oni so
               glasovali proti občini Apače. Sedaj ne morete tega rezultata enostavno pretvoriti v
               to, da so oni glasovali za izločitev iz krajevne skupnosti Apače. To boste vi
               razumeli. In tistim, ki vam predlagajo takšne amandmaje, tako razložite. Če bi oni
               predlagali amandma, da se posebej to vprašanje postavi in da glasujejo o izločitvi,
               se pravi, da bi dve referendumski vprašanji bili, potem bi jaz kot predlagatelj, to
               pa vam zatrjujem tukaj, takšen amandma vložil, kajti ta vas občina Apače v ničemer ne
               ogroža, kar se tiče števila prebivalcev. Ker pa tega niso naredili, pa sedaj ne
               morejo tega rezultata tolmačiti tako kot ga oni in na podlagi tega ste vi tudi
               vložili amandma, ampak ta volja vašega amandmaja seveda na terenu med ljudmi ni
               preverjena. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želite proceduralni? Ne, niste bili imenovani. Replike na repliko ni. Od
               gospoda Slavinca pa niste bili imenovani. Opravičujem se, da sem prej preskočil dva
               poslanca pomotoma. Gospod Kramberger, imate besedo.</p>
            </sp>
            <sp who="SDZ4:KrambergerJanez">

               <speaker>MAG. JANEZ KRAMBERGER:</speaker>

               <p>Hvala lepa, gospod predsednik. Kolegice in kolegi! Veliko stvari, ki jih danes
               slišimo tukaj v razpravah smo že slišali tudi takrat, ko smo obravnavali predloge za
               referendumsko območje za tiste občine, kjer so že bili referendumi. Ne bi se tukaj
               preveč ponavljal, izrazil bi zadovoljstvo, da je ustavno sodišče odločilo tako, kot
               je, ker mislim, da je tako prav in da je tudi naš odbor za lokalno samoupravo dodal
               tudi tri tiste predloge, ki niso uspeli zaradi pravno-formalnih razlogov na ustavnem
               sodišču. Vesel sem, da bomo danes izglasovali tudi teh osem referendumskih območij in
               mislim in prepričan sem, da bodo te nove občine, če se bodo ljudje pozitivno
               odločili, da bodo uspešne občine, tako kot so uspešne tudi druge manjše občine, ki so
               bile ustanovljene v prejšnjih obdobjih. Bo pa morda prišel čas, ko se bomo začeli
               pogovarjati o pristojnostih malih in velikih občin. To je pa seveda drugo vprašanje.
            </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Hvauc.</p>
            </sp>
            <sp who="SDZ4:HvaucSrečko">

               <speaker>SREČKO HVAUC:</speaker>

               <p>Hvala lepa, gospod predsednik. Lokalna samouprava je prav gotovo zelo pomembna,
               pomembna za razvoj, za življenje na območju, ki je organizirano v občini. To se kaže
               vsepovsod, ne samo v Sloveniji, tudi drugje. Dejstvo je, da moramo spodbujati
               delovanje na tej ravni in omogočiti občinam, da opravljajo svoje funkcije.</p>
               <p>Žal je v preteklosti prišlo do precej različnih pristopov do organiziranosti na
               lokalnem nivoju. Tako imamo občine, ki imajo nekaj sto prebivalcev, in imamo občine,
               ki imajo sto tisoč in dvesto tisoč prebivalcev. Mi smo v tem mandatu poskušali na tem
               področju nekako postaviti neko mejo in s spremembo zakona se je omejilo število
               prebivalcev občine na pet tisoč, ob določenih pogojih pa izjemoma tudi 2 000. Ali je
               to prava mera ali ni prava mera ali bi tukaj lahko bilo nekaj več ali manj, o tem so
               mnenja deljena. Nekateri, ki si želijo svojo občino, so bili zaradi te meje 2 000
               prizadeti, ampak državni zbor se je pač moral odločiti in odločitev je pač takšna in
               velja za vse. In ravno ta kriterij smo upoštevali, ko smo obravnavali številne
               predloge za nove občine.</p>
               <p>Jaz mislim, da smo ravnali prav, ko smo zavzeli načelno stališče, da ne bo nobenih
               izjem in da bomo strogo upoštevali vse zakonske kriterije.</p>
               <p>Po naši razlagi takrat, ko smo se odločali, je med pogoji za ustanovitev občine poleg
               števila prebivalcev eden od pogojev bil tudi zdravstveni dom. Ob prepričanju, da
               ravnamo prav, smo vse tiste predloge, ki niso imeli zdravstvenega doma, tudi izločili
               in jih nismo uvrstili na seznam potencialnih novih občin. Ustavno sodišče, ki je
               presojalo pritožbo petih občin, ki so se pritožile, je odločilo tako, kot je, in
               popolnoma logično in normalno je, da smo potem na odboru za lokalno samoupravo to
               odločitev ustavnega sodišča tudi spoštovali. Se mi pa zdi tudi prav, da smo, ne glede
               na to, da tri občine, ki izpolnjujejo vse ostale pogoje, da tudi te občine uvrstimo
               na ta seznam, ker bi bilo povsem nelogično in nepošteno, da bi podprli predlog za
               ustanovitev petih občin, tri občine, ki pa izpolnjujejo tudi enake pogoje, pa bi
               enostavno ustavili. Zato podpiram ta odlok o razpisu referenduma in delitvi oziroma
               za spremembo območij za osem občin. Še enkrat bi povedal to, glede na neko mnenje, da
               smo sprejemali odločitve na meji legalnega in da ni bilo kriterijev, vsi ti predlogi
               so bili podrobno proučeni že v prvi fazi postopka in izločeni so bili izključno zato,
               ker niso imeli zdravstvenega doma. Tako mislim, da se niti vlada niti odbor za
               lokalno samoupravo ni odločal na pamet in brez kriterijev, ampak je samo svojo
               odločitev prilagodil odločitvi ustavnega sodišča.</p>
               <p>Še kar se tiče ustanavljanja občin. Mi danes ne ustanavljamo občin, ampak dajemo samo
               možnost prebivalcem, občanom, da se o tem tudi izrečejo. In če bo odločitev
               pozitivna, če bo večina za, potem upam, da bo tudi ta državni zbor to odločitev, tako
               kot je pri prejšnjih 12 občinah bil izkazan namen, da bo ta odločitev tudi
               spoštovana. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Uhanova. Prosim.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa za besedo. Lepo pozdravljeni! Spoštovani minister s sodelavci, poslanke in
               poslanci in tudi prisotni na balkonu! Danes ima državni zbor popravni izpit, ne pa
               občine. Moram reči, da nisem hudo vesela teh popravnih izpitov, vendar vseeno sem
               vesela zaradi občine, ki sem jo že prej zagovarjala oziroma sem na decembrski seji
               govorila, da bi bilo prav, da ji damo in razpišemo referendum. Bi pa rada rekla nekaj
               nekaterim poslancem, ki trdijo, da bi morali biti predlagatelji ali občinski svet ali
               sveti krajevnih skupnosti. Ne vem, mogoče ste vi v svojem imenu pripisovali krajevne
               skupnosti ali pa vasi in jih kar naključno priključili. Jaz sem to delala izključno
               na pobudo oziroma s sklepi sveta krajevne skupnosti. In to želim danes tudi javnosti
               povedati.</p>
               <p>Vsi tisti, ki ste imeli tudi moje izjave in letake, ste bili tudi pravočasno
               obveščeni, prav tako tudi župan, ki stoji za tem, iz moje občine in bi lahko tudi on
               ukrepal tako, kot je recimo gospod Švagan za Izlake, mislim da, in bi bilo danes manj
               problemov. Je pa resnično, tisti, ki ni nič naredil za nove občine, tudi danes nima
               problemov in težav in najmanj replik.</p>
               <p>Kot rečeno, nekateri so tudi prosili, tudi iz ene velike občine, poslanka je izredno
               glasna, predvsem se pa bojim, da ni bilo nobenega toliko v hlačah, da bi vložil
               predlog za novo občino, ker tudi ni imel zdravstvenega doma, baje pa ima 5.000
               prebivalcev, vendar so se bali, da bi razbili to liberalno trdnjavo.</p>
               <p>Kar se tiče Šentruperta, nimam kaj novega povedati. Že na decembrski seji sem
               zagovarjala, bila je to nekdaj občina, je zaokrožena celota, ima več kot 2.000
               prebivalstev, nima pa tega nesrečnega zdravstvenega doma in tudi jasno, da bomo danes
               podprli ta predlog, da se razpiše referendum.</p>
               <p>V Novi Sloveniji vidimo v novih občinah priložnost za hitrejši razvoj, za odločanje o
               sebi. Tudi večje število svetnikov bodo na ta račun dobili, kot recimo prav ta
               krajevna skupnost, ki ima samo enega občinskega svetnika, ki se za njih poteguje od
               26, ali pa recimo tista občina, ki naj bi bila tudi danes ustanovljena in tista
               krajevna skupnost že nekaj mandatov nima nobenega svetnika, da bi se kakorkoli
               potegnil zanje. Zdi se mi, da tisti, ki stojijo danes za temi demonstranti, da so v
               bistvu proti njim, da bi se razvijali, da bi lahko odločali sami o sebi.</p>
               <p>Kot rečeno, vidimo priložnost za razvoj, da bodo delali zase, vsekakor pa niso to
               kravje kupčije, ali pa <q>"sranje"</q>, kot se nekateri poslanci izražate v tej hiši. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Žnidaršič ste bili imenovani? Nisem opazil, gospod Žnidaršič, da bi
               bili napačno navedeni, da bi bili napačno citirani. Gospa Cvetka Zalokar Oražem.</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Danes sta obe točki nekako pomešani in mnogi so že diskutirali
               na osnovi tega, kar obravnavamo, to je vendarle 8 dodatnih predlogov na osnovi
               odločbe ustavnega sodišča. Te teme so zelo zelo povezane.</p>
               <p>S tem v zvezi sem jaz že ob predstavitvi mnenja poslanske skupine izrazila upanje, da
               tokrat so ti predlogi, upam, da čisti in da tudi člani odbora in pa tudi poslanke in
               poslanci razpolagamo z vsem gradivom. Še enkrat bom povedala, ker se tu dogaja
               sprenevedanje, da je bil v parlamentu že v oktobru dokument, ker se je prej govorilo
               o občini Apače in o naselju Lutverci, da je bil 25. oktobra v parlamentu dokument, ki
               ga jaz kot članica odbora za lokalno samoupravo nisem nikoli videla, v katerem
               občinski svet občine Gornja Radgona, ki se sicer strinja z občino Apače in kjer tudi
               to naselje ni bilo problem in se ni tehtalo, kajti Apače imajo 3.800 prebivalcev in
               ne bi bil noben problem, da se to vas ne priključi na silo, da se tu v tretjem sklepu
               izrecno prosi, da se tega naselja ne uvrsti k novi občini Apače. Ta dopis je v
               parlamentu bil, jaz z njim nisem razpolagala in sem ga prejela danes 1. marca, po
               tem, ko so se začele včeraj te številne razprave. Jaz upam, da tokrat ob teh osmih
               predlogih ni kje v parlamentu spet založena kakšna pošta, kakšen poziv kakšnega
               naselja, da se želi ločeno ugotavljati referendumska volja, čeprav ne nazadnje ob
               obravnavi te točke v mesecu decembru smo mi, v naši poslanski skupini, sejo
               zapustili, kajti na tem v tem cenjenem zboru ni bilo dovoljeno sploh predlagati
               oziroma ste glasovali proti, da bi se takšna volja ugotavljala v posameznih območjih,
               kjer so te pobude pa legitimno bile. In ta črn madež bo na tem postopku za vedno
               ostal in mislim, da mnogim povzroča veliko težav pri današnjem glasovanju v zvezi s
               to zadevo.</p>
               <p>Kar se tiče predloga, ki ga imamo pred sabo, večkrat je bilo danes rečeno oziroma v
               času te procedure, ki je kar dolga, ob ustanavljanju občin, da so to zadnji
               vzdihljaji, da ni pričakovati kakšnih posebno velikih oziroma številnih predlogov v
               prihodnosti in tudi teh 20 eventualno novih občin naj ne bi bila neka posebna
               številka. Seveda pri 193-tih občinah je tudi 20 novih predlogov po moji oceni kar
               visoka številka. Še bolj sem zaskrbljena ta trenutek. Glede na odločbo ustavnega
               sodišča, ki pravzaprav ne glede na to, da je v zakonu napisano, da naj bi zdravstvena
               postaja s posebno alinejo bila pogoj, meni, da če je primarno zdravstvo urejeno na
               kakršen koli drugi način, to ni več pogoj, ki bi izločil neko območje za novo občino.
               Taka odločba pravzaprav na široko odpira vrata na vseh točkah, ne samo na tej, ampak
               tudi na drugih. Ne nazadnje tisto, kar imamo mi tam napisano, to je pa osnovno
               šolstvo, knjižničarska dejavnost in tako naprej, vse te dejavnosti pravzaprav so vsem
               Slovencem na nek način dostopne in niso vezane na posamezna okolja, ampak več ali
               manj je in za osnovno šolstvo in knjižničarstvo in zdravstveno varstvo na nek način
               poskrbljeno v vseh okoljih. To pomeni, ker imamo takšen zakon, kot ga imamo, da bo od
               danes dalje, tudi postopki so neprestano odprti, to smo opozarjali, postopki so
               odprti, da bo lahko katero koli območje z 2 tisoč prebivalci prišlo pred državni
               zbor, s sicer nekoliko daljšo proceduro in vztrajnostjo bo prišlo do svoje občine.
               Tako da jaz se globoko strinjam s kolegom Presečnikom, ki je rekel, zelo hitro se je
               treba, in to upam, da je iz njegove razprave vela neka modrost, zelo hitro se je
               treba s tem zakonom in s ponovno spremembo ukvarjati, kajti v nasprotnem primeru jaz
               trdim, da nam je ustavno sodišče dalo veliko klofuto. Nikakršnih kriterijev, razen 2
               tisoč prebivalcev, ni več in ne obstaja. Nikakršnih. Kajti z določeno telovadbo je
               mogoče katerokoli območje in kateri koli kriterij zadovoljiti. To je zadeva, ki mene
               skrbi. Jaz upam, da skrbi tudi koalicijo in da bomo tu lahko neke solidne kriterije
               in čim prej v nov zakon zapisali, da bomo končno resnično imeli neko zgodbo, ki ne bo
               vsakokrat na ustavnem sodišču problematizirana. Prav tako je ta odločba zanimiva še v
               eni točki. Pravzaprav nam je ustavno sodišče dalo vedeti, da nas imajo že zadosti in
               ne želijo več o teh zadevah odločati. Dali so nam eno leto tudi roka, da določimo
               drugo obliko pravnega varstva in ne hodimo oziroma ne hodijo iniciatorji več na
               ustavno sodišče. Očitno imajo res nas in pobudnikov ter vseh dovolj in mislim, da
               bomo morali v enem letu najti in streti zelo trd oreh, kje najti ustrezno pravno
               varstvo, če pač to ne bo več ustavno sodišče.</p>
               <p>Če nadaljujem, bi želela povedati še to. Še enkrat pravim, da je pripravljeno
               gradivo, ki je danes pred nami, na robu zakonitosti, legalnosti, legitimnosti. Ko smo
               prišli na odbor, nismo imeli niti mnenja vlade, niti nismo imeli gradiva, niti
               predloga sklepov niti nobenega teksta, ampak smo začeli to razpravo. In potem
               korektno tudi v poročilu piše, da smo pravzaprav obravnavali neuradno mnenje vlade na
               seji - seveda, to mnenje je bilo kasneje verificirano, minister je tudi zatrdil in
               smo mu verjeli, in mislim, da tu ni nič narobe. Ampak hočem reči, če smo pač nekateri
               poslanci naduti, so pa nekateri predsedniki odborov nesposobni. Bilo je popolnoma
               nemogoče, na kakšen način smo mi to sejo začeli. Seveda se je kasneje ta seja tudi
               zaključila, osebno sem jo tudi zapustila, ker se mi je zdelo, da je že popolnoma mimo
               in da tam neke sklepe, gledamo zakonodajno službo, ali bo kaj pomagala ali ne bo<gap n="..."/>
               Skratka, bilo je tako, da upam, da tako ne bo nikoli več.</p>
               <p>In če danes pogledate mnenje vlade, zdaj je pač tudi uradno tukaj, v tem mnenju vlade
               je govora samo o petih občinah, za ostale tri ni napisano ničesar, ker takrat vlada
               ni vedela, da bomo še tri dodatne obravnavali. To je tudi vprašanje, ki je še danes
               odprto. In tisto, kar menim, da je tudi sporno v tem mnenju, je, da je vlada sicer
               sprejela zelo korektno oceno na splošno - torej, da se zdravstveno varstvo lahko
               uresničuje tudi z drugimi oblikami oziroma da imajo občani številne druge možnosti,
               da na skupen način, tudi s skupnim zdravstvenim domom in podobno, zagotovijo
               zdravstveno varstvo. Vendar pa je ustavno sodišče zapisalo, za vsak konkreten primer
               konkretno napisati, konkretno ponovno obrazložiti - to ni bilo narejeno. Res pa je,
               da danes v gradivu je tako narejeno. In vse to je bilo potem pravzaprav narejeno z
               veliko iznajdljivostjo zakonodajno-pravne službe, ki smo ji, mislim, lahko vsi
               hvaležni, predvsem vladajoča koalicija, ki jo je iz tega <q>"zosa"</q> spravila ta služba.
               In z vso to pravno kolobocijo so potem to zadevo po moji oceni sicer danes v kar
               korektni obliki pripravili in vidi se, da so tudi predlogi vsak posebej obrazloženi.
               Mi na seji odbora tega na tak način nismo delali in tudi nismo imeli ustrezne
               podlage, trdim. Tako da še enkrat poudarjam, tudi ta madež pri tej zgodbi ostaja, mi
               pa bomo te predloge danes kljub temu podprli; taka je pač naša dolžnost. Še enkrat pa
               poudarjam, da ni po kakšnih predalih ponovno primerov, da bodo ljudje prišli pred
               državni zbor povedat svojo voljo. No, bili smo pa tako prijazni oziroma naša
               policija, da je te ljudi, ki so tamle protestirali, mislim, da jih je bilo okoli sto,
               poročajo mediji, tudi oglobila. Skratka, v tej družbi res ni več zaželeno, da kdo
               pove, da ga je kdo izigral, da ga je kdo izigral, da ga je kdo obrnil okoli, peljal
               žejnega čez vodo, kot se je v tem primeru, jaz sem prepričana. Trebelnega zgodilo.
               Ampak so ljudje sedaj dobili sporočilo: če boste protestirali, boste tudi malo
               plačali. In ti ljudje so bili včeraj tamle zunaj baje tudi s strani policije
               oglobljeni, ker niso pravočasno prijavili prireditve oziroma javnega shoda. Mislim
               pa, da za to tudi časa niso imeli, glede na to, da so izvedeli, da danes zasedamo.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. K besedi se je javil predstavnik vlade, gospod Rokavec.</p>
            </sp>
            <sp who="SDZ4:RokavecFranc">

               <speaker>FRANCI ROKAVEC:</speaker>

               <p>Hvala za besedo, gospod predsednik. Mogoče na to predhodno razpravo nekaj verjetno
               tudi upravičenih pojasnil.</p>
               <p>Vlada je glede odločbe ustavnega sodišča glede navedenih petih pobudnikov odreagirala
               izjemno hitro. To lahko čisto odkrito zatrdim. Ustavno sodišče je s svojo odločbo
               ugotovilo prejšnji četrtek, se pravi v štirih delovnih dneh je skozi celotno vladno
               proceduro vlada oblikovala mnenje, na katerem v celoti tudi sloni obrazložitev mnenja
               k odloku državnega zbora. Če je logistično, ker je vlada sprejemala ta odlok okrog
               12. ure, odbor državnega zbora za lokalno samoupravo pa je zasedal ob 15. uri, če
               logistično v tistih štirih urah ni prišlo to mnenje v državni zbor, pa smo v okviru
               vladne službe za lokalno samoupravo imeli že mnenje na mizi in smo ga tudi odboru
               posredovali. Če je to tolikšen problem, je lahko iz njega narediti tudi iz muhe
               slona. To je možno narediti iz te muhe slona. Vendar, gospa poslanka Oražmova, lahko
               pa zatrdite, da je mnenje vlade v tem primeru korektno.</p>
               <p>In drugo, kar je pa nefer z vaše strani, je pa to, da je bil cel odlok oblikovan na
               podlagi tudi pomoči zakonodajno-pravne službe, ampak verjetno tudi velike pomoči tudi
               predstavnikov vlade. Drugače verjetno sploh rimske pet v tem odloku ne bi bilo, potem
               bi bili pa verjetno zelo v veliki zadregi. Še sam ocenjujem, da je verjetno rimska
               pet napačna po vrstnem redu. Verjetno bi morala biti pod rimsko ena. Namreč, najprej
               je treba razveljaviti en določen sklep, pa šele potem razpisati odlok, ne pa obratno.
               Ampak to je samo mimogrede.</p>
               <p>Sedaj pa še tisti komentar glede kriterijev. Če ne bi prišlo do spremembe zakona o
               lokalni samoupravi in tistega znamenitega 13.a člena, potem ne bi imeli niti 2 tisoč
               prebivalcev. Ker izjeme so bile določene po obstoječem zakonu brez predpisanega
               minimuma števila prebivalcev. In ustavno sodišče je jasno povedalo, to se strinjam,
               samo tako imenovana kritična masa oziroma število prebivalcev je tisti verodostojni
               kriterij, na katerega se lahko v tem trenutku obrnemo. In verjetno je bil tukaj
               storjen korak naprej, nikakor ne korak nazaj, čeprav se to želi v tem obdobju po
               spremembi novele zakona verjetno neštetokrat dopovedovati. Pred novelo zakona o
               lokalni samoupravi je bila številka 5 tisoč, vendar je še vedno imela izjeme, ki niso
               imele oblikovanega minimuma. Novela zakona o lokalni samoupravi je predpisala minimum
               2 tisoč. Vsak si lahko ustvarja kakorkoli pri sebi ali je to dovolj velika kritična
               masa ali ne. Zakonodajalec ima tukaj vedno pravico, da opredeli to minimalno kritično
               maso. Verjetno jo bo imel tudi pri realizaciji odločbe ustavnega sodišča v tem letu,
               ki sledi oziroma menim, da tudi prej, vendar ustavno sodišče je tukaj dalo jasno
               vedeti, da je zakonodajalec v tem primeru ravnal sigurno pravilno. Kolikšna je
               kritična masa, je seveda ocena tega spoštovanega zbora. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. K repliki se je javil gospod Rupar. Ali ste bili vi imenovani s strani
               Zalokarjeve? Citiran? Kot predsednik odbora, ja, izvolite.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Hvala lepa. Jaz moram povedati, da na sami seji ni bilo pripomb glede vodenja seje
               niti kasneje nisem dobil nobenega protesta, ne pisno, ne ustno, razen danes od
               kolegice Zalokarjeve, verjetno zato, ker se ji zdi morda nekoliko za malo, ker je
               seveda napadala v svojem predhodnem govoru in sodelovanju tudi duhovnike, pa seveda
               ni pokasirala s tega naslova tisto, kar je želela, in je danes obsodba za vodenje
               seje morda njeno maščevanje. Naj povem, da tudi ni izjavila, da zaradi slabega
               vodenja zapušča sejo, pač pa je momljala, da je seja oziroma materiali niso popolni,
               da nimamo mnenja vlade ter da na taki seji ne more sodelovati. Čez nekaj trenutkov je
               sejo brez komentarja zapustila. Verjetno je posledica tega ravno taka, torej isti
               vzrok kot takrat, ko smo tistih občinah, ki smo jih danes potrdili, glasovali. Tudi
               ustanavljanje občin je neka odgovornost. Ta odgovornost je seveda povzeta oziroma so
               jo povzeli posamezni vlagatelji, katerim danes očitajo vse mogoče. Ta odgovornost pa
               seveda ni majhna in tako odhod LDS-a s prejšnje seje kot odhod pri zadnjem glasovanju
               z odbora za lokalno samoupravo ob sprejemanju teh osem novih pobud je strahopetnost
               in strah pred odgovornostjo. To se kaže tudi iz nastopov in napadov. Zdaj smo nekje
               za Rimske Toplice v LDS-u, nekje ste proti Trebelnem in Mokronogu, kamor je seveda
               treba vložiti svoje krivične besede zato, da se kje <q>"kasira"</q>, tam smo za to in ono,
               ni pa seveda Zalokarjeva edina. Na ta način deluje veliko LDS-ovcev, med drugimi tudi
               Sajovic, ki mu bom kasneje nekaj več povedal. Zdaj pa samo to, da laže po tiskovnih
               izjavah, po ustnih izjavah na sodiščih, da laže tudi v parlamentu, da o občini sploh
               ne govorim. Kaj več pa kasneje. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Rupar, niste imeli samo repliko, ampak ste širili. Prosim, da drugič te
               replike ne širite še na druge poslance, ki so govorili ali kakorkoli omenjali tudi
               vas. Besedo ima gospod Gantar. Ja, ne morete repliko na repliko. Gospod Gantar,
               izvolite.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod predsednik. Ne vem, če se sploh komentar mojega spoštovanega
               kolega poslanca gospoda Ruparja zasluži sploh resen komentar, ampak vseeno. Mislim,
               da bi bilo dobro, če bi se med seboj vzdrževali nekih vrednostnih sodb o drugih,
               posebej če so izrečene na tak način, kot jih je sedaj izrekel gospod poslanec Rupar.
               Sam nameravam govoriti o temi. Ne mislim obnavljati zgodbe o lokalni samoupravi,
               občinah, o teritorialni organizaciji, ki sem jo že večkrat obnovil v tem državnem
               zboru.</p>
               <p>Kaj imamo v tem prvem krogu referendumov? Imamo skregane sosede, imamo skregane vasi,
               imamo skregane župane, imamo skregane krajevne skupnosti. Imamo, lahko bi rekli,
               precejšnjo dozo nezadovoljstva. Nekje so občine, drugje niso in tako naprej. To je
               rezultat lokalne samouprave in te politične akcije narediti občine v Sloveniji čim
               manjše. Slabo, ne samo zaradi tega, ker je pokvarjena neka klima v deželi, če smem
               tako reči, ampak slabo tudi zaradi tega, ker gremo nezadržno po poti neracionalne
               družbene teritorialne organizacije. To sem povedal že zadnjič in to ponavljam še
               danes. K temu trendu prispeva tudi odločba ustavnega sodišča. Moram reči, da se
               ustavno sodišče ponavadi odloča tudi na osnovi mnenj, ki jih pošlje vlada in državni
               zbor, verjetno je tudi ustavno sodišče zaprosilo, vlada je odgovorila. Tega odgovora
               ne znam, moram priznati, da ga nisem pogledal, verjetno je bil javno dostopen. Nisem
               član tega odbora. Ampak sklepam iz obrazložitve, kakšen je bil ta odgovor. Bojim se,
               da je sodba ustavnega sodišča takšna tudi zato, ker mogoče vlada, pravim mogoče,
               vlada ni znala dobro poantirati odgovora, zakaj je zdravstveni dom lahko in mora biti
               kriterij poleg drugih kriterijev pri določitvi občin, 2.000 prebivalcev in tako
               naprej. Kaj je naredilo ustavno sodišče? Ustavno sodišče, kjer so priznani pravniki,
               vse priznanje, je naredilo neko strokovno napako. Strokovno z vidika prostorskih
               znanosti, če hočete. Strokovno z vidika geografije, sociologije, <gap n="..."/><stage>/Nerazumljivo./</stage>
               ekonomike in podobno. Zakaj? Ker je reklo, da je vprašanje nove občine povezano s
               tem, ali je zdravstveno varstvo zagotovljeno tudi v novih občinah. To sploh ni tema.
               Vsi imajo zagotovljeno zdravstveno varstvo danes v starih občinah in imeli ga bodo
               tudi v novih občinah. Ampak pogoj zdravstvenega doma sploh nima nič v zvezi s tem.
               Pogoj zdravstvenega doma ima zvezo s tem, kar se imenuje teorija centralnih krajev,
               centralnosti. Zdravstveni dom, šola, vrtec, ne vem kaj vse, 2.000 prebivalcev, kar je
               malo čuden kriterij in podobno, so tu opredeljeni kot neki kriteriji centralnosti
               kraja, ki zadovoljuje potrebe kraja in teritorija, kjer je njegova občina. Ker tega
               niste znali povedati, da je zdravstveni dom eden kriterijev, ki govori o stopnji
               centralnosti kraja, je seveda ustavno sodišče razsodilo tako, kot je. Da še enkrat
               povem: več kot je nekih inštitucij v nekem kraju, bolj ko so specializirane, večje
               število ljudi, potreb zadovoljujejo in večja je stopnja centralnosti.</p>
               <p>Stopnja centralnosti je na neki nižji ravni definira kot zdravstveni dom, šola,
               vrtci, itd. Kakšen smisel naj ima občina b., recimo, imenujemo občino b., kakšen
               smisel naj ima občina b., katere prebivalci zadovoljujejo tako rekoč vse svoje
               življenjske potrebe v občini a. Nobene, razen iracionalne organizacije. Ker tega
               očitno tudi vlada ni znala sporočiti ustavnemu sodišču, je očitno ustavno sodišče
               odločilo na osnovi kriterija, bi rekel, enakih možnosti do oskrbe do zdravstvenega
               varstva in dejansko tako, kot je povedala kolegica Cveta Zalokar Oražem, razveljavilo
               vse kriterije centralnosti, šolo, tudi vrtec, zdravstveno postajo, itd., tako, da bi
               pustilo samo najbolj smešen kriterij, to je, 2 tisoč prebivalcev, za katere sem pa
               jaz rekel, da je v tem smislu nesmiseln in da popolnoma podpiram nekatere občine, ki
               so manjše od 2 tisoč prebivalcev, ki pa imajo neke specifičnosti, gorska občina s
               posebnim pomenom, s posebno tradicijo, zgodovino ali kakšnimi posebnostmi. Tako smo
               seveda zavozili sami in jaz se pridružujem temu, kar je povedal kolega Presečnik,
               ponovila tudi Cveta Zalokar Oražem, čim prej se moramo lotiti zakona o lokalni
               samoupravi in na novo redefinirati v teh novih pogojih, kaj je tisto, na osnovi česa
               lahko ustanovimo ali pa ne novo občino. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Hkrati tudi zahvala predsedniku državnega zbora za dosedanje vodenje. K
               besedi vabim gospoda Janca.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, spoštovani predsedujoči. Gospod minister s sodelavci, kolegi in
               kolegice.</p>
               <p>Jaz moram povedati, da sem kar vesel tega lokalnega dneva v državnem zboru, kjer
               razpravljamo ne toliko o problemih, ki nas pestijo v lokalnih skupnostih, ampak o
               novih občinah. Mislim, da je danes dan v parlamentu primeren temu času, v katerem
               smo, in da smo pri prejšnji točki 12 občin, če sem prav razumel, nekako dali vsi
               soglasje podpori, ker so se pač ljudje na voliščih odločili tako, kot so se odločili,
               in imamo že v bistvu potrjenih 12 novih občin, ki bodo šle na svojo pot. Zakaj so
               take odločitve bile v teh okoljih, da gredo svojo pot, je verjetno razlogov več, pa
               vendarle mislim, da je to tudi nek način, apel lokalnim skupnostim in vodstvom, zakaj
               se pa te občine delijo od obstoječih občin. Verjetno imajo za to določene razloge.
               Eni so lahko, da je pač voljo ljudi na manjšem teritoriju lažje uresničiti, drugi je
               hitrejši gospodarski razvoj, tretji, ki pa je tudi precej pogost, je pa ta verjetno,
               da so bili določeni predeli obstoječih občin zapostavljeni in pač želijo na svoje.
               Četrtič. Mnoge izkušnje slovenskega prostora z majhnimi občinami so dokaz uspeha,
               zgodbe o uspehu. Ni jih malo, od koder prihajam, kjer so bili po osamosvojitvi
               samostojne občine izjemno uspešni in dobri zgledi vlečejo tudi naprej. In verjetno je
               to eden tistih glavnih argumentov, za kaj določene krajevne skupnosti, določeni
               posamezniki in določene iniciative gredo v to smer, da hočejo svojo občino. Narobe
               svet bi bil, da bi mi ubranili tisto, kar je volja ljudi. Lokalna samouprava je
               temelj razvoja regije in ne nazadnje tudi celotne države. In če bo ta dobro delovala,
               v prid vseh ljudi, ki tam živijo, in da se ljudje v njej počutijo dobro in da iščejo
               svoje interese, potem bo tudi v tej Sloveniji zagotovo, verjemite mi, lepše in bolj
               prijazno. Osem občin, govorimo o tej zgodbi, ki smo jo že mi potrdili. Žal ta
               nesrečni zdravstveni dom, ki pa je imel takšno ali drugačno smolo in smo že takrat
               opozarjali, da bo ustavno sodišče verjetno tukaj imelo določene pomisleke in prav to
               se je zgodilo. Danes je popravni izpit. To velik greh ni, prav pa je, da ga danes
               popravimo, da damo vsem tem osmim kandidatkam možnost, da se izražena volja na
               bodočih referendumih odloči. Morda bo vseh osem, morda ne, to je stvar volje ljudi,
               odločili in potem zopet pridemo v parlament in se odločimo o teh občinah. Če imamo ne
               nazadnje na koncu, danes jih je 193 občin, plus 12 je že toliko, pa še tistih plus,
               maksimalno, osem, torej 213 občin za Slovenijo po mojem ni pretiran greh v številu
               občin. Ne nazadnje to je tudi konec koncev volja izražena, ki jo bodo ljudje izkazali
               in ne nazadnje tudi ne bo bistvenega povečanja proračunskih izdatkov te države. Pa
               četudi bo, bo zato, da nekatere stvari gredo hitreje naprej, ker so bile leta nazaj
               zapostavljene, zanemarjene in so zaostale za ostalimi središči obstoječih slovenskih
               občin. Govoriti o 56-ih pokrajinah o 30-ih občinah, to mislim, da ni korektno. Dobro
               vemo, da o pokrajinah se bomo slej ko prej soočili tudi v tem parlamentu. Jaz upam,
               da bo to ena zgodba v tem letu in da verjetno neke številke so že bolj ali manj
               takšne, ki so po moji oceni sprejemljive tudi za vlado in ta parlament. Od 30-ih
               občin, zagotovo to je številka, ki je pretirana, ki je nerealna in mislim, da tudi do
               nje nikoli ne bo prišlo v Sloveniji. Pa četudi bo še kakšna občina več kot 213, nič
               hudega. Zakaj se tega tako bojimo? Ne vem, zakaj bojazen pred novimi malimi občinami.
               Če imamo dokaz preteklih nekaj deset let nazaj, so to uspešne zgodbe. Da so dobri, da
               so uspeli in tako naprej. Res je, da nimajo lastnih prihodkov, res, da nimajo tega,
               da bodo precej vezani na državni proračun, ampak verjemite mi, te majhne občine znajo
               biti dobri gospodarji, boljši gospodarji, skupaj bodo stopili in naredili bodo mnogo
               iz te zgodbe, ki kar zdaj v obstoječih občinah očitno niso uspeli. Verjemite mi, če
               bi tam bili uspehi takšni, dvomim, da bi se kdo od teh občin delil v svojo občino. Pa
               ne govorim samo o svoji občini, ker teh govoric niti ob šanku ni bilo, kaj šele kaj
               več. Ampak verjetno tudi zaradi tega, da poskušam kot župan <gap n="..."/><stage>/Nerazumljivo./</stage><gap n="..."/>
               celotno ozemlje občin, ki jo pokrivamo, da poskušamo vsem dati določen del razvojnih
               možnosti, pa naj bodo takšne ali drugače. Ampak ne bi zdaj krivil moje kolege župane,
               ki morda niso bili dovolj pozorni ali pa so bili mogoče malce zavedeni ali pa
               občinski svetniki niso sledili mogoče županu in tako naprej. Ampak to je že druga
               zgodba. Jaz bi rekel preprosto tako. Slovenija je pač majhna dežela, je pa izjemno
               raznolika, izjemno specifična, razlike gredo od občine do občine, da ne govorim od
               majhnih, srednjih, velikih, mestnih. To so blazne razlike. Težko je primerjati eno
               občino, ne vem, Izolo, pa eno občino Sevnica. Da ne govorim o tistih majhnih občinah,
               velikih občinah. In kar so že kolegi pred menoj potrdili, moramo to zgodbo čim prej
               popraviti, ta zakonodaja žal ni dobra. Ni dobra, slaba je. In v desetih letih
               izkušenj lokalne samouprave smo se vsi skupaj v Sloveniji že marsikaj naučili. Tako
               župani, tako parlamentarci, tako vlada in poskusimo za naslednji mandat, ko se bo
               ponovno ta list odprl, popraviti to zgodbo, da bo čim manj ustavnih presoj in da bo
               ta zakonodaja čim bolj jasna in definirana, čeprav seveda vedno bo še kakšna zadeva
               ušla, da bo zopet prišla na ustavno presojo.</p>
               <p>Pustimo voljo ljudem, naj se odločijo. In če želijo svojo občino imeti, naj jo imajo
               in v tem vidim tudi napredek, ne samo tistih občin, ki bodo nove, ampak tudi regije
               in Slovenije na sploh. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Terčona.</p>
            </sp>
            <sp who="SDZ4:TerčonDavorin">

               <speaker>DAVORIN TERČON:</speaker>

               <p>Hvala, gospod podpredsednik. Torej, ta tema je ena tistih, ko se koalicija ne more
               več izgovarjati na bivšo oblast. Kar nekaj poslancev vladajoče koalicije poziva k
               čimprejšnji spremembi zakona o lokalni samoupravi. Pa vendar predmetna zakonodaja, ki
               je osnova za ustanovitev novih občin, je bila ravnokar spremenjena, in to v tem
               mandatu. Sprejeli ste torej nekvaliteten zakon. Kakšen zaključek lahko povlečemo iz
               tega, kar se je zgodilo, in iz današnje debate? Financiranje občin ni urejeno, splača
               se imeti male občine, edini kriterij za ustanovitev občine je referendumska volja in
               2.000 prebivalcev. Drugega ni. Torej, sporočilo za vse lokalne, krajevne veljake po
               krajevnih skupnostih in farah v Sloveniji je: napraskajte 2.000 prebivalcev,
               kadarkoli zahtevajte občino, prepričajte ljudi in če vam ne bodo ustregli, boste šli
               na ustavno sodišče, in državni zbor nima najmanjšega razloga, da vam ne bi ustregel.
               In lahko hitro izračunamo, koliko občin bomo v Sloveniji lahko <q>"napraskali"</q> skupaj.
               Sem nas je pripeljala neka politika, popolnoma nesistemska, ki je imela edino težnjo
               čim večje drobitve Slovenije, ki se še kar nadaljuje, čeprav vemo, da bivši komunalni
               sistem ni bil tako slab, da ima vrsta držav v Evropski uniji, kamor smo se
               priključili, sistemsko urejeno tudi spodbujanje združevanja občin - mi pa še vedno
               brzimo v neko smer, ki je v bistvu že zastarela. In še zmeraj se sklicujemo na neke
               pravice in tako naprej. Kriterijev ni, sistem se je porušil. Seveda upam, da se bomo
               iz tega vsi skupaj nekaj naučili, da bo vladajoča koalicija spoznala, da tako naprej
               ne gre, in na koncu koncev, da bodo tudi finančne posledice - ker s finančno
               izravnavo je treba te občine tudi napajati - negativne in da tega enostavno ne bomo
               vzdržali. Vendar sem nas je pripeljala ta brezglava in nesistemska politika
               drobljenja Slovenije, ki jo je zdajšnja vladajoča koalicija, tudi ko je bila v
               opoziciji, kot vemo, vedno podpirala in vztrajno spodbujala. Seveda upam, da bo ta
               nauk dosti spodbuden tudi za vas in da se boste zavedeli in boste kmalu pristopili k
               neki sistemski ureditvi, ki bo bliže Evropski uniji, ki jo vsi skupaj zagovarjamo.
            </p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Pukšič.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Kolegice in kolegi, gospod minister s sodelavci!
               Lokalna samouprava, zakonodaja, ustanavljanje občin - zgodba, ki ima že dolgo
               tradicijo, stara je dvanajst let. Leta 1994 je državni zbor, v katerem je bila
               koalicija LDS in Združena lista, sprejel zakon o lokalni samoupravi, ki smo mu že
               takrat rekli, da je to zakon o politični štali, da je to zakon o političnih akcijah,
               da je to zakon <q>"za naše bo tako, za vaše tega ne bo"</q>. Skratka, ta vladna koalicija,
               ki je spreminjala zakon pred nekaj časa, je edina, ki je vnesla instrument
               omejevanja, in sicer v 13.a členu. Do tistega trenutka, do spremembe tega zakona
               seveda ni bilo nobene omejitve. Zato je lahko vladajoča koalicija ustanavljala občine
               z 200 in 300 prebivalci, ker je nek veljak neke politične stranke prišel na dobro
               klobaso in vino in je rekel: <q>"Veste kaj, vi ste pa tako fajn, da vam bomo dali
               občino."</q> Zato, ker je lahko nekdo nekje prespal in se mu je fajn zdelo, če bi to bilo
               z občinskimi ploti zaprto in tako dalje. Dejstvo je, da je ta zakon bil nesistemski
               in da je dopuščal vse možnosti, kakršne so si posamezni politiki zaželeli. Zakon, ki
               je sedaj sprejet, je omejevalen, čeprav se osebno sploh ne strinjam s takšno
               omejitvijo 2000, ampak takšna je in to je treba spoštovati. Da je takšna in da je to
               treba spoštovati, je povedalo tudi ustavno sodišče. Jaz sem vesel, da je bilo v tej
               vladni koaliciji toliko modrosti in pameti, da je zraven tistih pet, za katere je
               ustavno sodišče odločilo, da je potrebno prevetriti in ugotoviti, ali izpolnjujejo
               tudi ostale pogoje, državni zbor in vladna koalicija ugotovila, da to izpolnjujejo
               tudi ostale tri, ki se niso pritožile. To je bilo na osnovi tabele, ki smo jo imeli
               že pred prvo razpravo in ustanavljanjem oziroma razpisom referendumskih območij, ker
               je bil edini ne prav pri zdravstvenem varstvu. Žal, da tega ni vedelo ali pa da se
               tega ni zavedalo večje število državljank in državljanov tudi na tistih območjih, ki
               si želijo ustanoviti samostojne občine in odločati v krajih samih, kjer živijo. Jaz
               sem prepričan, da se bo to razvilo tam, kot je bilo prvotno že leta 1994 planirano.
               Če bi se takrat poslušalo Slovenske krščanske demokrate in bi se ustanovile občine v
               tistem okviru, bi že zdavnaj s to zgodbo končali. Da pa je to res ena od pozitivnih
               zgodb, pa, kolegice in kolegi, dokazuje, da do danes ni bilo v državnem zboru niti
               enega samega predloga o ukinitvi, o združitvi in tako dalje. Tudi po Evropi ne gre,
               ni res, ne gre za združevanje občin, gre za nekaj drugega, gre za nadgradnjo tega,
               gre za sodelovanje. Tam kjer so sposobni in pametni ljudje, tam se to tudi dogaja in
               tam krajanke in krajani od tega tudi nekaj imajo. V glavnem se vidi, da je to na
               periferiji kar zelo dobro urejeno. Občine niso odvisne od tega, kako so velike,
               kolikšno število prebivalcev imajo, odvisno je od tega, kakšnega župana imajo, kakšen
               občinski svet imajo, kako je znal župan in občinski svet nastaviti upravo, kako zna
               sodelovati z društvi, z ustanovami in tako dalje. Od tega je odvisno. Poglejmo si
               razvoj, cvetoči razvoj, recimo, mesta Celje, kako odlično prosperirajo. Sedaj pa
               poglejmo na drugo stran, recimo dve največji mesti, Maribor in Ljubljano. Korupcija
               na vseh področjih, na zemljiški politiki, na finančni politiki, na kadrovski
               politiki. Ja, kolegice in kolegi! Mene resnično skrbi, ko poslušam cvetke naše
               Cvetke, kako je neka občina začela zaostajati za Črno goro. Pričakujem, da bodo še
               pred novim mandatom tudi iz te občine prišle pobude, da bi jo razdelili na tisto
               zdravo jedro in na tisto ostalo in, kolegice in kolegi,
               življenje in delo v občinah pa tako tudi v vseh ostalih institucijah, v civilni
               družbi itd. zavisi od ljudi, od tistih, ki imajo takrat ali politično funkcijo ali
               funkcijo zaupanja vrednega človeka, ki znajo to koordinirati, ki znajo povezovati, ki
               znajo sodelovati. In tega nekateri pač ne morete razumeti, ker bi vseskozi samo
               razdirali, ker bi preživljali na način, kot je bil nekoč. Samo poglejte, kaj se je
               dogajalo, oškodovanje družbenega premoženja, 100 tisoč ljudi ste poslali na ceste,
               ker je danes nekaj debelih, mesnatih krapov, razumete, na račun 100 tisoč drugih
               ljudi. In seveda tako bi bilo tudi, še več bi bilo tega, če ne bi imeli takšne
               lokalne samouprave, kot jo imamo. In govoriti o tem, da je potrebno napajati majhne
               občine z nekimi finančnimi podporami itd., ni res. Ni res. To je čista laž. To je
               laž, kolegice. V tem državnem zboru je bila sprejeta pod vodstvom Liberalne
               demokracije sprememba dohodnine iz 30 na 35%. Ja, seveda. Kaj je to pomembno za
               delavko v <gap n="..."/>, ki je zaslužila, ne vem, 70 tisoč tolarjev.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Pukšič, težko vidim povezavo med dohodnino in odlokom o lokalni samoupravi.
            </p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Spoštovani gospod podpredsednik, govorim o zakonu o financiranju občin. In če niste
               vedeli, vam z veseljem še enkrat razložim<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>To ni tema<gap n="..."/></p>
            </sp>
            <sp who="SDZ4:PukšičFranc">

               <speaker>FRANC PUŠČIČ:</speaker>

               <p><gap n="..."/>da je glavni vir financiranja občin prav 35% dohodnine. Seveda, pa še kakšna
               povezava je. Tisti, ki govorijo, da je treba finančno podpirati z nekimi izravnavami
               itd., ni res. Sistem je tako nastavljen, da največja občina Ljubljana<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Pukšič<gap n="..."/></p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p><gap n="..."/>dobi preko 35<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Vas lahko spomnim, da smo pri točki 20.a o predlogu odloka o razpisu referenduma in
               določitve referendumskih območij za ustanovitev občin ter za določitev oziroma
               spremembo njihovih območij. Prosim, da se držite dnevnega reda.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Prav o tem govorim, zato sem vesel, da je ta
               politična koalicija spoznala in tudi v ta referendumska območja vključila še tri
               dodatne občine, ki niso bile na odločbi ustavnega sodišča. Vsekakor pa bi vas rad
               opomnil ali pa spomnil, vas gospod podpredsednik, da bi bilo dobro, če bi pri
               razpravi poslanke Cvetke, jo spomnili, da Apače pa vendarle niso v tem odloku, o
               katerem je ona govorila. Jaz pa govorim o tem, kako bo ta sistem financiranja in kako
               sistem občin funkcionira.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Pukšič, tole je bilo pa malce preveč. Moram vas opozoriti, da v času razprave
               kolegice Zalokar Oražem nisem jaz vodil seje. Prosim lepo.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod, podpredsednik, se opravičujem. Je pa tisti, ki je vodil pozabil opozoriti. Se
               opravičujem. Jemljem kritiko nazaj v tej točki seveda. Pomembno je kolegice in kolegi
               povedati tudi to, da je prejšnja koalicija zaradi zakona, ki se mu je lahko reklo
               <q>"štala"</q> ustanovila 193 občin. Ta koalicija, ki je vedno podpirala tudi ustanavljanje
               manjših občin, ki je podpirala zdrava jedra, ta pa ustanavlja samo 20 občin. Jaz ne
               vem, kaj čakate kolegice in kolegi! Res bomo morali še to točko dati enkrat na dnevni
               red in dati možnost državljankam in državljanom, da dobijo takšna okolja, v katerih
               bodo sami ustvarjali in odgovarjali ter si krojili življenje v tistih okoljih, v
               katerih živijo, ne pa da bodo neki veliki gospodje iz mest diktirali, ali bo tam
               soljena cesta ali šola in tako dalje. Danes, v dvanajstih letih se je dokazalo, da
               smo le na takšen način edino nekoliko začeli razvijati celotno državo, ne pa samo
               centrov. Naša koalicija ima v programu skladen, enakomerni razvoj in tudi z
               ustanavljanjem teh občin to izvajamo. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospa Cveta Zalokar Oražem ima repliko. Prosim lepo.</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p>Ja, žal <gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Izven mojega predsedovanja <gap n="..."/></p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p><gap n="..."/> moram dobiti besedo. Mislim, da sem bila omenjena tako ali drugače tudi na
               duhovit način in pač jaz spuščam <q>"cvetke"</q>, potem gospod Pukšič tudi ve, kaj gospod
               Pukšič spušča, morda kakšne <q>"pukce"</q>. Jaz ne bom veliko polemizirala. Rekla bi samo
               to, v prejšnjem mandatu je koalicija ustanovila samo eno novo občino Šmartno pri
               Litiji. Tako okrog tega, koliko občin je bilo ustanovljenih. Drugače sem že na seji
               odbora rekla, če pogledate glasovanja, kako so nastajale občine. V celem obdobju od
               leta 1994 dalje so se pri glasovanju ustvarjale popolnoma nenačelne koalicije, pri
               katerih ni sodelovala niti ena koalicija eksplicitno, pač so se ustvarjale koalicije
               poslancev glede na interese. Jaz sem že na seji odbora rekla, jaz prej nisem bila
               poslanka v tem parlamentu, sama sem sodelovala samo pri ustanovitvi občine Šmartno
               pri Litiji, pri ostalih ne. Skratka, če pregledate glasovanje, je krivda za nenačelna
               glasovanja in za različne takšne in drugačne telovadbe, ki so se dogajale, razdeljena
               zelo enakomerno po tem državnem zboru in po posameznih poslanskih skupinah, tako da
               govoriti, da je samo ena opcija ustvarjala vso to množico občin, mislim, da ni
               korektno.</p>
               <p>Drugo, kar bi rekla v zvezi z materialnim razvojem, jaz mislim, da je res in tega
               nikoli nisem oporekala, da so občine v Sloveniji, ne samo majhne in ne samo velike,
               vse občine so dosegle v preteklih dvanajstih letih, jaz mislim, da velik razvoj. Tudi
               manjše občine so na nek način zelo zacvetele in se to vidi na vsakem koraku. O tem
               mislim, da ni nikakršnega dvoma. Vse to je bilo narejeno, plačano, financirano s
               tistimi sredstvi, ki jih je takrat država temu namenjala, in tistimi proračuni. Tu se
               mi zdi, da tisto, kar jaz vseskozi opozarjam in pri tem tudi vztrajam, pa je, da mi
               imamo lahko občin še zelo, zelo veliko, lahko jih bo toliko morda, da bi človek
               rekel, tako kot je bilo včasih rečeno, <q>"jaz sem čisto navadna krajevna skupnost, bi
               bila pa rada občina"</q>. Skratka<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Tri minute je za repliko.</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p><gap n="..."/> vse krajevne skupnosti bodo postale slej ko prej občine.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Upam, da ni nobene povezave med mojim vodenjem seje in različnimi
               <q>"pavlihovskimi izjavami"</q>, ki jih očitno ne primanjkuje v tem državnem zboru.
               Nadaljujemo z razpravo in na vrsti je gospod Kangler.</p>
            </sp>
            <sp who="SDZ4:KanglerFranc">

               <speaker>FRANC KANGLER:</speaker>

               <p>Hvala za besedo. Spoštovane poslanke, spoštovani poslanci, predstavniki vlade!</p>
               <p>Z velikim zanimanjem sem poslušal to razpravo zadnjih 20 minut. Moram tudi kolegu
               Pukšiču nekaj stvari replicirati. Replicirati pa v tistem delu, ker je Slovenska
               ljudska stranka, odkar sem jaz v državnem zboru v vladi. In kar se tiče dela
               Slovenske ljudske stranke, v vladi, vsaj na področju lokalne samouprave, je slika
               dovolj jasna in transparentna in kolega Pukšič ne bi dobil, če ne bi bila Slovenska
               ljudska stranka v vladi in toliko transparentna in toliko normalna, da se smem tako
               izraziti, svoje občine ne v Destrniku, ne v Trnovski vasi, ne Vitomarcih. In to
               kolega Pukšič lahko potrdi, da smo sledili voljo ljudstva in tudi njegovi volji. Tako
               je treba razločiti takšna ali drugačna koalicija ali posamezne dele koalicije. Res pa
               je, če se v koaliciji ne bi tako dogovorili, tudi tistih občin takrat ne bi dobili.
               In Slovenska ljudska stranka s takratnim ministrom Grafenauerjem, pa z nekaterimi
               drugimi potem v drugi vladi, si je za to prizadevala. In to je treba na tem mestu
               poudariti.</p>
               <p>Drugo pa, kar je, spoštovani kolegi in kolegice, nekateri ste bili osem let v
               poziciji, danes ste vsi pozabili, kaj ste govorili. Tudi danes jasno in glasno
               povejte, kdo je tisti, kdo postavlja kriterije, kateri so tisti segmenti, ki
               dovoljujejo ustanavljanje novih občin in ne dovoljujejo. Ni tako enostavno priti, pa
               vse povprek reči, danes bomo imeli pa 300 občin v Sloveniji. Moraš uskladiti s
               finančnim ministrom, moraš uskladiti s predsednikom vlade, z obstoječim ministrom, s
               poslanskimi skupinami, v koaliciji, v skladu z zakonom vpeljati nekatere druge akte
               in še podobno. Vsi pa danes tukaj pozabljate, zakaj pa ljudje bežijo k ustanavljanju
               novih občin. Zato, ker tisti, ki ste bili osem let v poziciji, ste pozabili na besedo
               decentralizacija. V tem je problem. Leto dni, pa še več smo v vladi, pa se vprašamo
               po besedi decentralizacija. Zato, ker ljudje edino v tem vidijo, da pridejo do
               nekaterih sredstev, do sredstev tistih, da lahko v neki lokalni skupnosti sami
               odločajo o svoji podobi, o svoji usodi, o javnem dobrem in še podobne stvari bi lahko
               našteval. Na nas pa je odgovornost in na vseh tistih, ne glede na pozicijo ali na
               opozicijo, ali na prejšnjo ali na predprejšnjo vlado, zdaj je nova vlada in mora
               slediti nekim političnim ciljem. Tu pa jaz vidim prvi cilj, ki mora biti, je
               decentralizacija. Beseda decentralizacija je šla iz ušes vsem nekaterim ali pa večini
               vladnih poslancev. Mene pa to danes zelo boli. Na področju decentralizacije lahko
               ugotovimo, da se nekatere stvari ne premikajo ne na kadrovskem področju, ne na
               finančnem področju. Imamo kapital, gospodarstvo, javne finance, upravljanje in
               odločanje, vse skoncentrirano na enem mestu. In potem se ne čuditi, da si ljudje
               želijo imeti svojo lokalno samoupravo. In meni danes ne preostane drugega kot to, da
               podprem odlok, kot ga imamo na mizi, in sledim odločbi ustavnega sodišča. Tudi sam
               sem predlagal ustanovitev dveh občin in moram to danes potrditi, Dobro polje in
               Polhov Gradec. Komu bomo naredili krivico? Dobremu polju, ker je referendumska volja
               bila izglasovana, ali Polhovemu Gradcu, kjer si ne želijo svoje občine? Veliko
               vprašanje. Ne želim se zameriti ne enim ne drugim. Toda tistim, ki so me prosili iz
               Dobrega polja, da vložim pobudo, njim bomo storili največjo krivico, ker je
               referendum bil tam z veliko večino podprt. Ampak zaradi postopka, zaradi tega, ker ni
               bil amandmiran noben člen, ne moremo vložiti amandmaja. Nekaterim je seveda smešno,
               ko govorimo o lokalnih skupnostih, ampak iskreno povem, dajte enkrat malo
               prisluhniti, po domače povedano, celici na terenu. In v tem je problem. Velikokrat,
               morem reči, sem razočaran nad nekaterimi potezami. Glede na to, da sem deset let v
               politiki, pa vas večinoma kar dobro poznam, pa vem skoraj za vsakega, ali pa vsaj po
               magnetogramih, kaj je kdo, ne glede na to, ali je bil v vladi ali v opoziciji, pred
               letom dni, pred dvema letoma, pred štirimi, šestimi ali osmimi leti govoril. Danes je
               pa podoba nas posameznikov takšna ali drugačna. V tem je problem. Imamo možnost,
               imamo priložnost, zdaj pa dajmo to narediti in dajmo tem ljudem, ki si želijo občine,
               to možnost. In če je ustavno sodišče tako odločilo, sledimo volji te odločbe. V tem
               je problem. In se ne sprenevedajmo tu, opozicija ali koalicija, ali kdo bo predlagal
               spremembe obstoječega zakona ali ne. Govorimo o pokrajinah, o decentralizaciji, o
               regijah in podobno. Meni pokrajina čisto nič ne pomaga, če mi ne daste ne financ ne
               upravljanja in ne zakonodajnega področja. Jaz ne rabim pokrajine zato, da bom
               zadovoljil nekoga v Ljubljani ali pa v Bruslju, da bom imel na papirju in bom imel
               slamnato pokrajino, pa enega glavarja, brez denarja, brez moči, brez financ, brez
               zakonodajnega postopka in podobno. Pokažite mi pa tista ministrstva ali ministre, ki
               si želijo, da z ministrstev preselijo nekatere naloge in funkcije na regije ali
               pokrajine, pa katere so tiste naloge. In drugo vprašanje je, koliko jih bo brez služb
               ostalo v glavnem mestu zaradi tega, ker take birokracije potem ne potrebujemo več na
               tem mestu. To je problem, zato do tega ne pride. Zato ne pride do decentralizacije,
               ker ni politične volje. Politična volja mora biti. In ko bo politična volja prišla in
               ko se bo zgodila decentralizacija, potem bodo tudi težnje po ustanovitvi novih občin
               manjše, kot so sedaj. Sam sem predlagal združitev dveh občin in ustanovitev ene,
               priključitev ene krajevne skupnosti v novonastalo občino. Glede na to, da so se
               sporekli med seboj predstavniki dveh občin in ene izmed krajevnih skupnosti na
               Kočevskem, sem umaknil podpis, ker ne želim mimo volje ljudi ali predstavnikov
               lokalne skupnosti delovati. Iskreno vam pa povem, da bi bila dobra takšna občina, da
               bi se dve občini združili in še ena krajevna skupnost, da bi naredili eno zaokroženo
               celoto in na ta način bi tistim krajem pomagali, da pridejo do nekaterih projektov,
               nalog in sredstev, ki so na voljo, iz Evropske unije. Ena mala občina si težko
               privošči dokumentacijo in podobno in finančni plan in nekatere projekte, kjer mora
               zagotoviti v skladu z nekaterimi predpisi recimo do 50% sofinanciranja nekaterih
               programov. Ljudem je pa po drugi strani treba zaupati in jim dati na lokalnem nivoju
               soodločanje oziroma naj sami odločajo. In s tem bom tudi zaključil. Vas pa opozarjam,
               da bi bilo dobro, nekatere posameznike, da si nekatere propagandne materiale iz
               zadnjih volitev leta 2004 si pogledate, preberete in da tudi na svojem delovnem mestu
               v parlamentu temu sledite. Predvsem pa mislim to, da se začnemo tudi v koaliciji
               pogovarjati o decentralizaciji, ki je nujno potrebna za to državo. Tisti občan, ki
               živi v Prekmurju, na Štajerskem, Koroškem ali v Beli krajini, je popolnoma
               enakovreden državljan kot vsak, ki živi na Gorenjskem, Dolenjskem ali v Ljubljani, v
               glavnem mestu. Če pa vprašate te ljudi, ki kakorkoli iščejo priložnost ali možnost v
               osrednji Sloveniji, pa nimajo občutka, da so enakovredni državljani, glede na to, da
               jim ustava Republike Slovenije to omogoča in tudi zagotavlja, da smo si popolnoma
               enaki.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Džubana.</p>
            </sp>
            <sp who="SDZ4:DžubanGeza">

               <speaker>GEZA DŽUBAN:</speaker>

               <p>Hvala lepa predsedujoči. Najprej moram ugotoviti, da mi je ta razprava skoraj postala
               nezanimiva oziroma smešna ali pa vmes tudi malo že neumna. Ene stvari bi se lahko
               koalicijski kolegi kar v koaliciji zmenili, ker sedaj zadnji razpravljavci pravzaprav
               pripovedujejo sebi in svoji vladi. Kolega Pukšiča bom kar imenoval; njemu se vidi, da
               je pred kratkim prišel v parlament in je ta vlada oziroma njegova stranka zategnila
               pogoje, da so takšni, da ni možno ustanavljanje občin izpod 2 tisoč prebivalcev. Je
               pač zadeva takšna, kot je, in to bi se morali med seboj zmeniti takrat, ko ste
               zniževali kriterije oziroma jih zabetonirali.</p>
               <p>Drugo je to, da prihajam s področja, kjer imamo največ občin. Jaz sem med vami tisti,
               ki ima v svojem volilnem okraju največ občin in največ gospodarskih problemov,
               najnižji narodni dohodek, največjo zadolženost občin itd. Spet bi nekaterim od
               kolegov rekel, vladnih kolegov, da zato, ker je bila takšna oblast, ki je prej to in
               to počela. Mnogi med vami ste tudi hodili v Prekmurje na šunko, na liter vina,
               obljubljali in problem je, da v tem letu dni se ni zgodilo nič. Novega nič, manj,
               čisto nič. Vse obljube, ki so bile dane v zadnjih letih, se ne realizirajo. Da ne bi
               rekli, da si izmišljam: bolnica, podvozi, gradnja srednjih šol, dograditev ostalih
               šol. Programi so bili. Vse je ustavljeno, ni denarja. Tudi poslanski kolega, ki je
               bil z vami, je imel neprijetno funkcijo, da je moral reči, ni denarja, morata
               počakati nekaj let. To je zgodba, ki je pač lahko takšna in drugačna. Verjetno je iz
               vsega tega, kar danes tukaj pripovedujemo, problem prejšnjih in sedanje vlade, da
               pristojnosti občin od malih, do mestnih, niso bile rangirane. In če bi mi za te male
               občine v konsenzu, ki ga nikoli ni bilo možno doseči, te zgodbe ste danes že stokrat
               našteli, da konsenzov ni bilo in je vsak vlekel na svojo stran, pa vsi smo bili
               zraven, vladni in opozicijski, in smo vsi sodelovali verjetno več kot danes ni bilo
               možno postaviti kriterijev, da bi recimo male občine na nivoju dobrih krajevnih ali
               večjih krajevnih skupnosti funkcionirale, ostale pa tako naprej. In tako je še danes.
               Zaradi tega so razni problemi, ki so v prvi fazi pripomogli k temu, da se je razvila
               infrastruktura, vaški objekti, delno tudi oskrba z vodo, ki se ustavlja in tako
               dalje. Ostali so gospodarski problemi. To, kar je pri nas prisotno. In dogovarjanja v
               tej smeri med mnogimi občinami tečejo težje, kot pa med manjšim številom občin.
               Dogovori za skupne razvojne projekte so mnogo težji, kot če je teh občin manj.</p>
               <p>Ustavno sodišče nam je pri točki, ki jo obravnavamo, vneslo zmedo. Lahko bi tolmačili
               tudi tako, zakaj 2.000, če ni treba zdravstvenega doma. In bi lahko tudi tukaj izjeme
               delali, pa smo spet tam, kjer smo bili. In jaz nič ne zavidam ministru, ko mora
               tolamčiti zelo različna stališča. Ko približno vemo, da je on v osnovi tisti, ki
               izjem sploh ne priznava izpod 5.000, da mora enkrat tolmačiti, da vse tiste, ki
               nimajo 2.000 in vseh pogojev, niso na osnovi zakona, danes pa spet mora reči, da
               kljub vsemu, če nimajo vseh pogojev, da nimajo zdravstvene postaje, da zakon
               izpolnjujej. Zoprna zadeva, ampak tako pač je.</p>
               <p>Mi imamo danes 5 plus 3 v tej točki dnevnega reda. Narejena je bila neka izjema. Vsi
               ste skakali iz točke dnevnega reda, tudi jaz bom za trenutek skočil. Na odboru za
               lokalno samoupravo ste imeli amandma kolega Slavinca, kjer bi z enako težko izjemo
               lahko rešili Lutverce, ki imajo pokazatelj, da nočejo biti v občini Apače in so
               naslonjeni, ne samo na občino, naselje Radgono, in bi jih lahko elegantno rešili in
               bi zadeva bila mirna in sprejemljiva. Jaz sem zagovarjal občino Apače. Tukaj sem
               rekel, da 3.800 ali 3.500 prebivalcev, ena dolina, pokrajina ima neke pogoje ali
               veliko pogojev, vse, če hočete. Ampak enkrat smo za voljo ljudi, potem pa nenadoma
               nismo, da pokažemo, kaj jaz vem, svoje mišice ali aroganco, češ, ne tako, kot boste
               vi predlagali, že ne bo, tudi če bo v nasprotju z voljo ljudstva. Mislim, da ta način
               ni dober. Vleči neko korelacijo med občinami kot trdnjavami pa politično močjo,
               mislim, da to ni način, ni razlogov. Če pogledamo število občin in njihovo nastajanje
               pa število nas in razmerje med nami, ki tukaj sedimo, vidimo, da to ni res. Zastave
               na trdnjavah se spreminjajo, trdnjave so ostale. Število poslancev po posameznih
               strankah, da si ne bi jaz sposojal zdaj enih ali drugih, se spreminja v nasprotju s
               številom občin, županov in tako dalje, kar pomeni, da to ni res. In se bo še
               spreminjalo. Vsi drugi razlogi so lahko botrovali temu, da se razmerja politične moči
               spreminjajo, način ustanavljanja občin, župani in tako dalje. Kje je trend? V
               občinah, v tistih, ki že funkcionirajo, da silijo v nepolitične. Vedno več je
               županov, ki kandidirajo na neodvisnih listah, če ne bi zategnili s pragom 2% pri
               svetnikih, bi zadeva šla v isti smeri in toliko manj bi bilo verjetno političnih
               trdnjav, kar se mi zdi za lokalno samoupravo, predvsem za male občine, povsem
               smiselno, ker smo slovensko politiko zapeljali v smer, ki ni dobra.</p>
               <p>Kaj bom tukaj naredil? Mislim, da sploh ne bom glasoval ne za eno ne za drugo
               varianto. Ustavno sodišče nam je svoje reklo, jaz sem ga zmeraj spoštoval. Tiste tri
               so podobna zadeva, drugače se mi vse skupaj zdi nesmiselno, predvsem ta dolga
               razprava. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Rupar.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Hvala predsedujoči. Sam sem kot član recimo ji skupine, ki je oblikovala spremembo
               zakona.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Prosim za malo posluha, samo gospod Rupar govori.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p><gap n="..."/> o ustanovitvah občinah morda soodgovoren, da s svojim glasom, vplivom, stasom, če
               želite, kakorkoli že, nisem bil toliko prepričljiv, da bi v fazi koalicijskega
               dogovarjanja in kasneje v državnem zboru sprejeli tako univerzalen zakon, ki bi
               pravzaprav dopuščal ustanovitev občin, pa vendarle ne povzročal raznih konfliktov, ki
               so na podlagi sprejetega, sprememb zakona, povzročili po Sloveniji v preteklem
               obdobju. To odgovornost prevzemam nase zato, ker ocenjujem, da je zakon, ki ga imamo,
               slab zakon. Roko na srce, s tem se je strinjalo kar nekaj kolegic in kolegov, ki so
               za dobro vero, v dobri veri, z dobrimi nameni skušali narediti nekaj čim bolj
               optimalnega, čim bolj oprijemljivega za zadovoljitev želja vseh tistih, ki so
               kakorkoli želeli spreminjati meje občin. Naša naloga je, spoštovane kolegice in
               kolegi, da se vse stranke, predvsem pa apeliram na ministrstvo, dogovorimo v čim
               krajšem času in sestavimo nov zakon, ki bo razne konflikte enostavno v čim večji meri
               anuliral, torej jih že v naprej nekako odbil, da ne bo prihajalo do takšnega
               nesmisla, kot je v tem obdobju. Eden od teh nesmislov je tudi opozorilo oziroma
               odločba ustavnega sodišča, kjer se tudi v dobri veri, ampak vendarle v poštenem
               smislu nismo mogli opredeliti ali zdaj zdravstveni domovi so tista jeziček na
               tehtnici, da bi dal možnost ustanoviti oziroma razpisati referendum ali ne. V
               najboljši možni meri smo se potrudili in naredili to, kar je ustavno sodišče kasneje
               kot ugotovitev, sporočilo v državni zbor <q>"še enkrat pretehtajte o tem kar ste
               storili"</q>, ni nam pa naročilo, da moramo razpisati referendumov. To danes mislim, da
               ni nihče posebej opozoril. Vendar pa se je zgodilo tisto pozitivno v nas, da smo
               sprejeli eno od treh opcij, in sicer od tiste najslabše, da ničesar ne potrdimo, do
               tiste, da potrdimo samo pet, najbolj optimalno, da vendarle danes odločamo o osmih
               novih pobudah oziroma razpisih referendumov, zato da bi ne bili arbitrarni, da bi ne
               bili krivični in se mi zdi, da je zadeva samo za podpreti, torej dati možnost tem
               ljudem, da na svojih referendumih odločajo. Pozivamo vse, ki kakorkoli vedo, da kje
               nastajajo razni konflikti že sedaj za te občine, teh osem, da se pozanimajo pri
               pristojnih iz tistih občin in pravočasno vložijo amandmaje. Za to je še vedno čas do
               trenutka odločanja, da ne bi potem dobili vrsto prepametnih kolegic in kolegov, ki so
               se pokazali šele takrat, ko je bilo že bitke konec, kako modri so in se posipali s
               pepelom, naj zdaj to storijo, ko je za to čas. In tudi zato, da ne bo še kdo, ki ne
               razume zakona o referendumu, tako bedasto nastopal v tem državnem zboru, da bo trdil,
               da so vsi referendumi pravzaprav enaki in da del neke krajevne skupnosti vendarle, če
               je proti, lahko mimo amandmajev in mimo volje tega parlamenta govori, da potem
               referendum ni uspel nikjer. No, pa saj vendarle ne gre v primeru, ki smo ga danes
               slišali, za napako. Gre za popolno nevednost zakona, čeprav bi od poslancev državnega
               zbora pričakoval, da zakone vsaj približno poznajo. Gre za zlorabo in gre za laž, ki
               jo nekdo trosi po raznih krajevnih skupnostih, ki manipulira sam s sabo, ki ima tako
               bolestne in tako obupno nore ambicije postati župan, da naredi vse, da bi prišel do
               tega položaja. Vsekakor pa so to zelo nesmiselne in pa tudi zelo kratkovidne in
               kratkotrajne zadeve. Zatorej se ne čudim, da, recimo, takim ljudem, ki se že po
               priimku, kot smo prej slišali nekaj prispodob, imenujejo <q>"meglič"</q> in jim v praksi
               rečejo tudi <q>"nožica"</q>, <q>"nog'ca"</q>, po domače, seveda iz znanega reka <q>"laž ima kratke
               noge"</q>.</p>
               <p>Seveda si želim, da bi vendarle bil ta državni zbor z vsemi poslanci v največji možni
               meri korekten predvsem do prebivalcev in da bi to svojo korektnost jasno in glasno z
               argumenti dokazoval v izjavah med ljudmi, na sodiščih, kjerkoli se že pojavi. Vendar
               pa sem nekoč nekje slišal, da je politikom vse dovoljeno. No, in iz tega naslova
               marsikdo upa svojo laž trositi tudi v sferah, kot so se zgodile včeraj, ko je del
               prebivalcev Trebelnega prišel pred parlament, kjer jim je nekdo na škodo drugega
               nečloveško, rekel bom celo obsodbe vredno, nakladal, da je dobil tisti aplavz za dve
               minuti.</p>
               <p>Upam in želim si, da bo ta državni zbor pri današnjem glasovanju o teh osmih pobudah
               vendarle sprevidel, da to ni samo želja ljudi, da je tu tudi ustanovno sodišče in da
               smo ne nazadnje mi tisti, ki smo, recimo temu pogojno, zgrešili dobro voljo in namen
               in da imamo to pot izredni popravni izpit, ki ga bomo opravili samo v primeru, če
               bomo pozitivno odločili o današnjem sklepu. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Prosim za malo posluha, da dokončamo to našo debato. K besedi vabim
               gospoda Kokalja.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Hvala lepa. V zvezi z odlokom bi izrazil samo zadovoljstvo, da je končno ustavno
               sodišče o nečem odločilo. Namreč, pogostokrat je praksa ustavnega sodišča, da se
               odločanju izogiba, predvsem kar zadeva vprašana lokalne samouprave. S to odločitvijo
               je pokazalo, da naj bi zakon služil ljudem in ne ljudje zakonu, ter da je razlago
               kriterijev treba vzeti življenjsko in iz dosedanje uporabe zakona in prakse lokalne
               samouprave, ki je drugačna, kot pa je bila odločitev državnega zbora ob zadnjem
               odloku, ki ga pa sedaj, hvala bogu, dopolnjujemo oziroma sprejemamo novega za tistih
               osem primerov, ki so bili prikrajšani za pravico, ki jo imajo po ustavi in po ostali
               zakonodaji.</p>
               <p>V zvezi z amandmajem bom pa potem v sami razpravi o amandmajih še bolj pojasnil svoje
               stališče.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. <gap n="..."/> Moj molk pomeni samo to, da gledam, koga ni in kdo je. Pa jih kar nekaj
               ni, zato k besedi vabim kolegico Kucler Dolinar.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala lepa. Tudi sama se bom vključila v to razpravo, za katero nikakor ne mislim, da
               je predolga. Meni se zdi lokalna samouprava, lokalna pravna ureditev zelo pomembna
               stvar, zato je tudi prav, da ji namenimo svoj čas. Tudi zato, ker se pri takšnih
               stvareh še posebej vidi, za koga pravzaprav tu sedimo. Kar se mene tiče, sem
               izvoljena od ljudi in zanje hočem tudi delati, zato tudi k meni še vedno prihajajo
               pobudniki in iniciatorji za območja, ki si želijo oblikovati svojo zaokroženo lokalno
               skupnost.</p>
               <p>Ljudem je v bistvu najbližji stik z oblastjo pravzaprav prav lokalna samouprava. Zato
               je toliko bolj normalno, da so na tej točki občutljivi glede tega, kako je urejena in
               tudi kdo jim kakšne rešitve vsiljuje. Veliko grem med ljudi in jih razumem, zato sem
               zgrožena nad tem, da je predsednik odbora za lokalno samoupravo njihove predloge,
               njihove napore, njihove rešitve, ki so jih preko zastopnika, zastopnice v tem
               primeru, preko mene, skušali uresničiti v parlamentu. Na odboru jih je označil z
               vulgarnostjo, ki bi se je moral, če že ne drugega, vsaj sramovati. Morda je danes
               skušal v svoji razpravi to stvar nekoliko omiliti, vendar pa se sprašujem o
               iskrenosti te razprave.</p>
               <p>Sama sem tudi začudena nad nekaterimi mnenji, predvsem tudi tistih kolegov, ki so
               sami posredovali pobude v ta državni zbor. Sprašujem se, kako lahko dvomijo, da to
               niso bile pobude, oblikovane na podlagi volje ljudi. Moji predlogi so bili oblikovani
               popolnoma v skladu in po volji iniciativnih odborov za ustanovitev novih občin. Kot
               rečeno, je nekaterim bila ta njihova možnost, ta njihova želja in ta njihova že
               dolgoletna volja odklonjena. Zato bi si tu vzela podobno možnost, kot si jo je vzel
               tudi kolega Prevc, pa kolega Rupar, ko sta ministru predlagala, da naj ponovno
               pogleda določbe zakona. Sama bi tukaj rekla, naj pogleda ponovno in tudi prouči
               možnost z vidika določanja minimalne spodnje meje 2 tisoč prebivalcev, ki se je tudi
               po teh referendumih več kot evidentno pokazala kot nerealna, kot rešitev, ki v
               praksi, če želimo res slediti volji, ji ni mogoče slediti in zato tudi tak rezultat
               na območju Polhovega Gradca, ki ga je omenjal kolega Kangler. Šlo je za referendumsko
               območja, ki ni bilo po volji ljudi.</p>
               <p>Za zdravstveno oskrbo, kot je bilo že danes večkrat rečeno, se je izkazalo, da smo
               tisti poslanci, ki smo utemeljevali upravičenost za razpis referendumov tudi na
               območjih, kjer nimajo zdravstvenega doma, upravičeno. V mojem primeru je bil to
               iniciativni odbor oziroma pobuda za Rakek, ne bom ponavljala utemeljitev, ki sem jih
               že podala v prvotnem postopku. Vendar pa bi rada poudarila in zavrnila tiste očitke,
               ko se nekateri sprašujejo, da bomo sedaj pa ta odlok in ta območja samo sprejeli.
               Želim poudariti, da so odveč pomisleki, da bi bila zdravstvena oskrba teh ljudi tam
               okrnjena. Poleg tega, da je potrebno upoštevati tudi predpise, ki urejajo pogoje in
               način zagotavljanja zdravstvene dejavnosti, je predvsem potrebno upoštevati tudi
               dejstvo, da ima vsak možnost do izbire osebnega zdravnika in tukaj ni več vezan na
               stalno bivališče oziroma na kraj svojega bivališča. Dodatno pa so že takoj odzvali
               sami pobudniki po odločitvi ustavnega sodišča in še dopolnili svojo vlogo ter v
               dopolnilnem dopisu z vso resnostjo poudarjajo, da bo predlagana občina Rakek, v
               sodelovanju tudi z ostalimi, predvsem Cerknico, Loško dolino, Bloke, zmožna
               zagotavljati uresničevanje skupnih potreb na področju primarnega zdravstvenega
               varstva in je strah, da to ne bi bilo mogoče, popolnoma odveč.</p>
               <p>Spoštovani kolegi poslanci, kolegice poslanke! Prenesti moram zadovoljstvo
               iniciativnega odbora za ustanovitev nove občine Rakek, ker jim je danes dana ponovna
               možnost. Tako, kot je dana vam, ki ste v prvo glasovali proti, da tokrat tudi to
               pobudo podprete. Če bo izid referenduma pozitiven, bodo lahko oblikovali skupnost, ki
               bo po njihovi volji, v kateri so prepričani, da bodo bolje uresničevali svoje
               interese, seveda pa se zavedajo tudi odgovornosti, ki jih bodo morali s tem prevzeti.
               Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Prevc.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Hvala lepa za besedo, gospod predsedujoči. Spoštovani minister, kolegice in kolegi!
               Čeprav smo večino te razprave, ki jo poslušamo danes, enkrat že slišali, pa sem tudi
               sam mnenja, da pravzaprav ni nič narobe, da to zadevo še enkrat obravnavamo, kajti
               gre za pomembno tematiko. Vesel sem pa predvsem zaradi tega, ker vidim, da je danes
               glede te problematike, predvsem glede imenovanja referendumskih območij za 8 občin,
               ki so pravzaprav izpadle zaradi tega, ker na tej lokaciji ni zdravstvenih domov, da
               obstaja danes, bom rekel, veliko politične volje, da ne nazadnje tem predlogom damo
               tudi zeleno luč, da na referendumu nekako se odločijo, ali želijo ustanoviti svoje
               občine ali ne. V Slovenski ljudski stranki smo že prvič o teh občinah, o teh
               predlogih tudi glasovali, tako kot bomo seveda tudi danes, smo pa resno opozarjali
               takrat, da to, da ti predlogi, da te občine nimajo zdravstvenih domov, da to pa ne
               more biti in ne sme biti razlog, da zgubijo možnost, da se zanje določi referendumsko
               območje. Mnenja ustavnega sodišča, odločbe ustavnega sodišča pravzaprav ne razumem
               toliko kot neko klofuto temu državnemu zboru ali ministrstvu, niti ne toliko kot nek
               popravni izpit. Jaz sem prepričan, da bomo danes glede na mnenje, pa na predhodno
               razpravo prepričan, da bomo ta popravni izpit tudi uspešno naredili. Bolj se mi zdi
               pomembno, da gre pravzaprav za neko opozorilo, neko opozorilo, da je resnično treba
               na spremembi zakona o lokalni samoupravi na tem področju, ko govorijo o ustanavljanju
               občin, nekaj narediti. Predvsem je zelo pomembno, da zakon s pogoji in kriteriji za
               ustanovitev občin mora doseči bistvo lokalne samouprave to je, da naj bi
               zadovoljevala skupne interese ljudi v določenem logično oblikovanem lokalnem okolju.
               Nikakor se ne bi smelo dogajati, in to bi seveda bi bilo treba preprečiti, da bi se
               ustavljale občine, lahko bi rekli, v narekovaju, <q>"na silo"</q> in tudi ni dobro, da
               krajevne skupnosti ali naselja, da bi bile nekako nasilno priključene v neke občine.
               To verjetno ni dobro za počutje tistih občanov in ne nazadnje tudi za razvoj tistega
               območja. Tako danes izražam veselje. Prepričan sem, da bodo tudi iniciativni odbori
               in predlagatelji teh občin, ki bodo danes vendarle dobili zeleno luč, da se na
               referendumu odločijo o svojih občinah, to se pravi skupaj z njimi izražam veselje in
               upam, da bo danes z največjim soglasjem tem občinam dana tudi zelena luč. Hvala lepa.
            </p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Kontiča.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa. V bistvu je bilo povedano že v imenu poslanske skupine, ko sem
               obrazložil, zakaj ne bomo nasprotovali razpisu referendumov na tem območju. Dejansko
               razumem naselja, ki si želijo postati občine, razumem jih, da si želijo postati zato,
               ker niso zadovoljni z obstoječim stanjem v njihovi lokalni skupnosti. To seveda
               pomeni tudi neke vrste nezaupnico sedanji lokalni skupnosti, od katere se želijo
               odcepiti, ker so dejansko ocenili, da bodo, ko bodo odšli na svoje, izboljšali pogoje
               bivanja v svoji novi občini. To je torej težava, ampak zakon o financiranju občin,
               zakon o lokalni samoupravi jim to omogoča. In ko ljudje preračunajo, koliko dobijo
               sedaj iz občinskega proračuna in koliko bodo dobili v prihodnje, se seveda potem zelo
               racionalno odločajo za nove občine. Odlok, v katerem je napisano danes 8
               referendumskih območij oziroma 8 bodočih novih lokalnih skupnosti, imenovanih občine,
               je seveda pravilna odločitev, ki sledi delno odločbi ustavnega sodišča, delno pa
               temu, da so poleg teh petih bodočih občin, ki jih je ustavno sodišče opredelilo kot
               tiste, o katerih mora državni zbor ponovno presojati oziroma odločati, da je odbor
               dodal še tiste tri, ki ravno tako razen zdravstvenega doma ali zdravstvene postaje,
               so izpolnjevale vse pogoje, predpisane z zakonom o lokalni samoupravi, predvsem pa so
               štele več kot 2.000 prebivalcev. Edina razlika je bila ta, da se te tri bodoče nove
               lokalne skupnosti niso pritožile na ustavno sodišče. In ravno zaradi tega, zardi
               arbitrarnosti, ki bi jo dejansko počel državni zbor, če bi tem petim na podlagi
               odločbe ustavnega sodišča omogočal referendum, onim trem, ki se niso pritožile pa so
               v enakem položaju, pa ne, bi zadeva bila spet sporna.</p>
               <p>Kot sem že v uvodu dejal v imenu poslanske skupine, pa seveda pri tem postopku
               drobljenja sedanjih občin na nove občine ne vidim decentralizacije države.
               Decentralizacijo države vidim takrat, ko bodo iz centra moči upravljanja prenesene
               naloge na pokrajine, pa morda tudi na sedaj obstoječe lokalne skupnosti, občine, ki
               bodo sposobne te naloge opravljati. To zakonodaja delno omogoča že danes, ampak kot
               sem dejal, to ni bilo storjeno v preteklosti in bojim se, da tudi zelo hitro to ne bo
               postorjeno, razen če bomo uspeli - in kaže na to, da je možnost - da bi bili uspešni
               pri uvedbi pokrajin, torej regionalizacije, potem bomo lahko govorili o
               decentralizaciji, seveda, odvisno od tega, kaj bodo te pokrajine počele, s kolikšnimi
               sredstvi bodo razpolagale in kaj bo na te pokrajine preneseno, ne iz lokalnih
               skupnosti, ki bodo seveda tudi prenašale določene naloge, ki presegajo njihove
               sposobnosti, ampak predvsem, kaj bo preneseno iz države na nivo pokrajin.</p>
               <p>Jaz v tem postopku nadaljnjega drobljenja občin na manjše občine ne vidim
               decentralizacije. Pomembne so pokrajine, ampak pokrajine, v katerih bo pomembna
               vsebina.</p>
               <p>In ko sem razmišljal o tem, kar piše v 13. členu in kjer so zapisani pogoji za
               ustanovitev občin, in glede na to, da ustavno sodišče ni prvič poseglo na to področje
               lokalne samouprave, se kaj lahko zgodi, da bo ta zadeva v prihodnjem krogu, v
               naslednjem krogu, ko bomo razpravljali ponovno o ustanovitvi novih občin - to nam
               sedaj zakon omogoča, da počnemo kadarkoli skozi mandat in občine ustanavljamo na
               zalogo - zaživele pa bodo z naslednjimi lokalnimi volitvami. In ko gledam ta člen, bi
               na koncu lahko ugotovil, da so v bistvu pogoji, tu zapisani, pogoji, ki jih nekako
               lahko uresničujejo lokalne skupnosti znotraj več lokalnih skupnosti; se pravi,
               sosednje občine. Zapisano imamo 8-letno šolanje, torej popolna osnovna šola, sedaj je
               že to zastarelo, je devetletno šolanje, imamo devetletko. Če je ne bodo imeli v tej
               občini, ki se ustanavlja, bodo to uresničevali v sosednji občini. Primarno
               zdravstveno varstvo, smo že rekli, da ni pomembna institucija, ampak pomembno je, da
               ljudje imajo možnost zdravstvenega varstva pač v sosednji občini. Preskrba z
               življenjskimi potrebščinami - no, trgovine so skoraj povsod in s tem ne bo večjih
               težav. Komunalna opremljenost, oskrba s pitno vodo, odvajanje in čiščenje odpadnih
               voda, saj tega nimajo niti vse sedanje občine urejeno tako, kot je treba. Tudi
               nekatere sedanje občine še nimajo vodovoda do vsake hiše in tudi čiščenja odpadnih
               voda. Oskrba z električno energijo, no, to pa upam, da vsi imajo in ta pogoj vsa
               naselja izpolnjujejo. Poštne storitve - če ne bodo imeli pošte, imajo pač poštarja,
               ki hodi v te bodoče občine; banke - ravno tako, knjižnica - ravno tako, če je nimajo,
               jo ima pač sosednja občina, bodo skupno to urejali. Edini pogoj, ki je verjetno pa
               takšen, ki mora biti izpolnjen, je prostor za upravno dejavnost lokalnih skupnosti,
               tega verjetno ne bodo koristili v drugi lokalni skupnosti. Na koncu bomo skrčili
               zahteve za ustanovitev občine na to, da imajo prostore za lokalno samoupravo. Se
               pravi, zakon je dejansko potreben razmisleka. In v zakon bo treba zapisati kriterije,
               ki bodo trdno stali, na podlagi katerih se bodo ustanavljale nove občine in ne bo
               možna presoja vsakemu, tako kot bo pač mislil, da je prav. Edini kriterij, ki je v
               tem trenutku pri vseh teh izjemah, ki so pod 5.000 prebivalcev, je to, da je zapisano
               2.000 prebivalcev. In to, ko minister opozarja, da je to dejansko zaostren kriterij v
               primerjavi s prejšnjim zakonom, mu delno celo prikimavam. Zato, ker če še tega ne bi
               imeli zapisanega v zakonu, bi danes imeli še več razprav o tem, koliko občin
               ustanovimo.</p>
               <p>Ampak s to svojo razpravo nisem želel nasprotovati tem novim osmim občinam, če se
               bodo ljudje tako odločili. Slediti je pač treba odločbi ustavnega sodišča, zakon
               imamo takšen, kot ga pač imamo, torej ne bom nasprotoval, da se razpiše referendum,
               torej ne bom nasprotoval temu odloku. Nisem pa, za razliko od nekaterih, zelo vesel
               danes, ko to obravnavamo in sprejemamo. Vendar še vedno upam, da temu postopku
               sledijo naslednji koraki in da je lokalna samouprava nekaj več kot zgolj
               ustanavljanje občin. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Sok.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa. Sicer sem že razpravljal, ampak čisto na kratko bom še enkrat poskušal
               obrazložiti, kajti poslanski kolega Džuban je uporabil besedo aroganca in je to
               besedo navezal na dogajanje v zvezi z občino Apače. Še enkrat vam povem, kolegi, če
               bi ti, ki so predlagali, da v Lutvercih ne podprejo samostojne občine Apače,
               predlagali, da se za njih predpiše posebej referendum in se posebej ugotavlja izid
               referenduma, bi jaz kot predlagatelj te občine to tudi storil. Kajti ta vas v ničemer
               ne ogroža nastanka občine Apače, pa tega niso naredili. Sedaj ko je referendum za
               njimi, pa rezultate, da so proti občini, ne morejo spremeniti v rezultat, da so za
               izločitev iz krajevne skupnosti Apače. Takšno vprašanje morajo šele ljudje na
               referendumu izglasovati. In če bodo to hoteli, bom se tudi zavzel, da v novi občini
               Apače do tega pride in da če jim je tako lepo pri Gornji Radgoni, da ostanejo pri
               Gornji Radgoni.</p>
               <p>Še to bi rad rekel, da je gospa Oražmova kazala tukaj nek dopis, ki je prišel v
               parlament 25.10. in ona ni vedela za njega, zelo me čudi. Vedela je, recimo, za vse,
               kar se dogajalo v Apačah, celo to, da so na župnijskem dvorišču kuhali vino, pa da se
               je gospod župnik razveselil nove občine, o vsem tem ne namreč govorila, celo je
               oporekala temu, kot da bi bil župnik drugorazredni državljan in ne bi smel pozdraviti
               odločitve o samostojni občini, celo to mu je oporekala in to se je tudi znašlo v
               medijih in na njeni tiskovni konferenci in tako naprej. Čudno pa je, da ni vedela za
               to pismo, ki ga je napisal gospod Kampuš, ki ni nek član ne vem stranke, iz katere je
               bil predlagatelj, in čudi me, da potem sama ni povzela iniciative in tega predlagala.
               Toliko še enkrat za odgovor na to in prosim, da ne govorite o neki aroganci v zvezi s
               to zadevo, ker je dejansko ni bilo.</p>
               <p>Kar se tiče seveda današnjega tega postopka, bom še enkrat rekel, da strošek za nove
               občine seveda ni nepotreben strošek in res je, kar so mnogi ugotavljali, v malih
               občinah se iz enega tolarja naredi veliko več kot v velikih občinah. Pa ne bi rad
               ponavljal, o kakšnih vseh aferah lahko beremo, ki se pojavljajo v Ljubljani, pa v
               Mariboru, pa v nekaterih velikih občinah. V malih občinah ne morete z milijoni
               manipulirati gor dol, kajti potem je blagajna hitro prazna. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Samo da ne bo nesporazuma, gospod Sok ni drugič razpravljal, ampak je
               prvič govoril, vsaj tako je razvidno iz seznama, ko je še sejo vodil predsednik
               Cukjati, je govoril kot repliko na izvajanja doktorja Slavinca, zdaj je bil na vrsti
               po seznamu. Gospod Džuban ima repliko. Prosim.</p>
            </sp>
            <sp who="SDZ4:DžubanGeza">

               <speaker>GEZA DŽUBAN:</speaker>

               <p>Hvala lepa. Zelo preprosto, mi danes delamo izjemo in ustavno sodišče je reklo 5, mi
               obravnavamo 8 predlogov. In na isti način ste imeli na odboru za lokalno samoupravo
               amandma kolega Slavinca z dodatno nekaterimi podpisi, kjer bi lahko - ker ste
               glasovali o amandmaju in ga niste izglasovali in bi ga z lahkoto potrdili in bi
               zadevo rešili in bi se rešili problemov vi, pa mi, pa Lutverčani, pa radgonska
               občina, pa apaška občina in vsi bi se rešili problemov. In niste hoteli tega storiti,
               zaradi tega sem uporabil izraz, katerega sem uporabil. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Dobro. Če prav razumem, lahko damo besedo še gospodu magistru Štebetu,
               potem bo pa imel besedo minister.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>Hvala lepa, gospod podpredsednik, spoštovane kolegice, kolegi. Demokratičnost
               državnega zbora se bo s temi dodatnimi osmimi referendumi o novih občinah povečala.
               Hvala bogu. S pomočjo ustavnega sodišča, demokratičnost, kajti mi ves čas postavljamo
               neka pravila, ne dovolimo pa neki sredini, ki se odloči, da bo na referendumu
               preizkusila svojo pobudo o ustanovitvi nove občine, da to stori. To omejevanje te
               človečanske pravice, jaz mislim, da je to neka temeljna človečanska pravica, se z
               raznimi omejitvami omejuje. Seveda so nekatere omejitve logične, večina so pa izvor
               strahu pred, tako kot vi pravite, delitvijo, razpadom in ne vem čem. Govorimo pa o
               ustanavljanju novih občin, o decentralizaciji. Gospod Kangler je ves čas svoje
               razprave govoril o decentralizaciji in pravzaprav za to tudi gre, to je tudi ena od
               demokratičnosti, ki naj bi jo uvajali v neki državi. Žal mi v času, ko se komunalne
               občine prelevile v samoupravne lokalne skupnosti, zelo lep izraz, kjer naj bi veljala
               lokalna samouprava, bile naj bi pa to lokalne oblasti, ki urejajo zadeve v neki
               skupnosti, ki ima kot skupnost neke atribute, za katere lahko rečemo, da jo s tem
               lahko tudi nazovemo. Pa to niso samo geografski in neki prostorski kriteriji, ko
               gospod poslanec očita ustavnim sodnikom nestrokovnost, češ pravniki so pa zdaj
               naredili še eno kolobocijo. Sploh niso tega bistvenega vidika upoštevali. Verjetno pa
               so, dobro oni so upoštevali pravne, formalne vidike, gledali so zakon. In v zakonu
               dejansko tisto, kar v resnici drži, je umetno postavljeno tudi z neko logiko oziroma
               razlogom, logike zadaj ni, 2000 prebivalcev. In tukaj je tisto, kjer dejansko ne
               moremo popuščati, dokler se ta zakon ne spremeni.</p>
               <p>Tako, da razne centralnosti in ne vem kakšni razlogi o tem, da bi se občine naj ne
               ustanavljale, se pravi, da manjša občina ni neka smiselna zadeva, ne držijo. Jaz
               mislim, da skupnost je lahko dobra skupnost z 200 ljudmi, lahko je pa slaba skupnost
               z 10.000 ljudi ali celo z 200.000 ljudi. Zato teh kriterijev tako, na ta način ni
               možno postavljati. In v bistvu ni problem v majhnosti - zopet slabšalni izraz, ki je
               neustrezen - v novih občinah, ni bistven problem v novih občinah v njihovem številu,
               velikosti ali njihovi majhnosti, ampak je problem, kako te občine med seboj
               sodelujejo, kar je bilo danes tudi rečeno. In kako država te občine na nek način s
               sistemom korenčka in palice motivira za sodelovanja. Jaz mislim, da jih bo zdaj
               Evropska unija in njena pravila, ki zahtevajo sodelovanje, ki zahtevajo celovito
               reševanje nekaterih problemov, pravzaprav na ta način s temi pravili, ki so dosledna
               in jih moramo tudi mi spoštovati kot članica Evropske zveze, prisilila v tisto
               vsebinsko pravo sodelovanje.</p>
               <p>Meni je bilo zelo žal, ko leta 1994 ni uspelo, takrat ni uspelo ustanoviti pravih
               okrajev ali, če hočete danes, pokrajin, in so ostale neke upravne enote in neke stare
               občine, ustanovile so se pa take ali drugačne dodatne občine. In iz tega tudi izvira
               večina, verjetno, problemov, s katerimi se danes na ta način soočamo. Nikakor pa ni
               primerno in po mojem mnenju ni demokratično govoriti na način, kot nekateri govorijo.
               Jaz jih razumem, da imajo interese, da imajo tudi strahove, da bi se v njihovi
               sredini ustvarila neka skupnost, ki bi bila uspešna kot skupnost. Skupnost pa ima
               seveda kulturne, zgodovinske, družbene in drugačne povezovalne niti, ko jo kot tako
               tudi lahko deklarirajo in ki je lahko kot taka tudi uspešna. Imeli smo veliko občin
               pred vojno, imeli smo jih tudi še veliko nekaj časa po vojni, imamo tudi neke župnije
               itn. V Sloveniji živi veliko skupnosti, ki bi lahko se deklarirale kot skupnosti. Ne
               pa dovoliti taki skupnosti, ki se odloči za to, da bo preizkusila mnenje svojih
               prebivalcev na tem območju, je pa nedemokratično in je v nasprotju s temeljnimi
               človekovimi pravicami. In v tej smeri bo treba delovati tudi v prihodnje in
               izboljševati razmere na tem nivoju. Jaz bom podprl ustanavljanje teh petih oziroma
               osmih občin, ki ustrezajo tem kriterijem, ki so čisto jasni. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Splošno razpravo zaključujemo se z besedo ministra, dr. Žagarja.</p>
            </sp>
            <sp who="SDZ4:ŽagarIvan">

               <speaker>DR. IVAN ŽAGAR:</speaker>

               <p>Hvala za besedo, gospod predsedujoči. Verjetno bom ponovil, kar sem že večkrat in
               tudi že v tem državnem zboru, ker imam občutek, da se ta razprava ob vsakokratni
               razpravi o občinah, tukaj v državnem zboru in sicer tudi ob sprejemanju zakonodaje s
               tega področja, ponavlja.</p>
               <p>Kar zadeva ustanavljanje novih občin, je verjetno možno iskati vzroke v velikem
               številu ali parametru. Nič se ne zgodi čez noč in ne moremo zanemariti in pozabiti
               stvari, ki so se v preteklem obdobju že dogajale, ko so se občine ustanavljale in ko
               so se dejansko ustanavljale popolnoma ali pa v veliki meri, ne bom rekel popolnoma,
               nekonsistentno. Nekatera okolja so dobila občine, druga primerljiva ali pa še mogoče
               pod boljšimi pogoji, takrat teh občin niso dobila in verjamem, da je to tudi eden od
               teh vzrokov, ki vodijo k temu, da nastajajo vedno še določene nove pobude, čeprav pa
               je treba tudi realno oceniti, da je teh pobud manj, kot jih je bilo v preteklem
               obdobju.</p>
               <p>Druga stvar, ki se tukaj pojavlja, je povezano s financiranjem občin in da te stvari
               narekujejo in tovrstna zakonodaja narekuje ustanavljanje novih občin. Treba je zelo
               jasno povedati, da ta paket, ki je sedaj predlagan, ne obremenjuje v globalu dodatno
               državnega proračuna, ker prihaja praktično do prerazporeditev sredstev. Vendar je
               ocena verjetno tudi predlagateljev, da bodo v nekem lokalnem okolju ta sredstva
               bistveno bolj racionalno izrabljena in uporabljena, in tudi dejstvo je, kar zadeva
               oceno uspešnosti občin, da ta velikokrat ni odvisna od velikosti. Imamo zelo velike
               občine, ki ne delujejo učinkovito, in imamo zelo majhne občine, kjer pa delujejo zelo
               učinkovito in so vsaj v nekaterih okoljih kar precej prispevale, predvsem na
               komunalnem področju, kar zadeva razvoj naprej.</p>
               <p>Tudi kar sicer zadeva financiranje, smo seveda lahko popravljali financiranje v danih
               možnostih in okvirih. Je pa v tem trenutku v pripravi nov zakon za sistemsko
               financiranje občin in upam, da bo ta pripeljal tudi te rešitve v to smer, da bodo
               občine v bistveno večji meri neodvisne in bodo lahko v bistveno večji meri vodile
               tudi lastno politiko.</p>
               <p>Kar zadeva spremembo zakonodaje, ki zadeva današnjo tematiko. Mi smo predlagali tiste
               spremembe državnemu zboru, ki so se takrat v tistem trenutku zdele najbolj nujne in
               so ne nazadnje bile tudi tu obravnavane in tudi tu sprejete. Ponavljam pa še enkrat,
               vsekakor smo s temi spremembami - in to sledi tudi praktično iz vseh odločb ustavnega
               sodišča - pogoje za ustanavljanje občin zaostrili, ker sicer bi verjetno danes bila
               lahko razprava še popolnoma drugačna. Praktično edini pogoj, ki je ostal, je ostal ta
               pogoj - govorim o tem, kar sledi celovito iz vseh odločb, ne samo iz te zadnje -, je
               ostal ta pogoj 2.000 prebivalcev. In znotraj tega bo treba iskati pri nadaljnjih
               spremembah zakonodaje tudi ustrezno merilo in doseči nek dogovor ter sprejem v tem
               državnem zboru, saj ta državni zbor o tem odloča. S tem seveda, da se vlada v tem
               primeru ni postavila v vlogo predlagatelja novih občin.</p>
               <p>Kar pa zadeva decentralizacijo, sem že velikokrat povedal, jaz prave decentralizacije
               ne vidim brez ustanavljanja pokrajin v tistem pravem smislu, seveda s prenosom
               pristojnosti, skupaj z nalogami, skupaj s finančnimi viri z državnega nivoja navzdol.
               V tem trenutku je odprta tudi razprava na ustavni komisiji, ki lahko bistveno pospeši
               ta proces. In jaz pričakujem in apeliram tudi v tem primeru na to pozitivno
               naravnanost vseh vas, poslank in poslancev, vseh parlamentarnih skupin, ker je to
               tudi povezano s to tematiko, vsaj delno, ki smo jo danes obravnavali. In verjamem v
               to, da bo ta proces lahko lažje stekel in da bomo tudi ta naslednji korak, kar zadeva
               decentralizacijo, za ustanovitev pokrajin naredili.</p>
               <p>Seveda pa je vsekakor treba tudi v tem primeru imeti v vidu še enkrat na drugi strani
               občine. Občine morajo imeti tisto pozicijo tudi v teh spremembah, da ne bodo te
               spremembe, recimo, še dodatno stimulirale ustanavljanja novih in novih občin,
               kakršnihkoli, zaradi tega, ker lahko lokalni centralizmi pomenijo tudi izjemno veliko
               nevarnost. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, gospod minister. Zaključujem splošno razpravo o predlogu odloka.</p>
               <p>Prehajamo na razpravo o amandmaju. <stage>/Oglašanje iz dvorane./</stage> Proceduralno? <stage>(Ne.)</stage> Potem
               bi pa prosil za malo potrpljenja, da povem, o čem bomo razpravljali.</p>
               <p>Torej, imamo amandma LDS, SLS in SDS k prvemu razdelku 1. točke odloka. K razpravi
               vabim dr. Gantarja, potem pa gospoda Kokalja. Dr. Gantar, beseda je vaša.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa. Imam še malo časa, bom hiter. Poslanski klub LDS je vložil amandma, ki
               predlaga, da se na referendumskem območju za ustanovitev nove občine Poljane na
               območju krajevne skupnosti Javorje ugotavlja referendumski izid ločeno. To
               utemeljujemo predvsem s tem, da dejansko v krajevni skupnosti Javorje, imajo
               odklonilen odnos do ustanovitve ustanovitve nove občine. Vrsta razlogov je, ki
               nakazujejo rivalstvo med obema krajema, in če želimo, da se nam ne ponovi novo
               Trebelno, je potem smiselno ugotavljati referendumski izid tako ločeno v krajevni
               skupnosti Javorje kot v krajevni skupnosti Poljane. Vsekakor predlagam, da ta
               amandma, ki so ga vložili tudi pozneje tudi poslanska skupina Slovenske ljudske
               stranke in poslanska skupina Slovenske demokratske stranke, je povzet na skupnem
               listu, da ga podprete, ker mislim, da na ta način lahko dejansko omogočimo
               prebivalcem, da se res odločijo, ali želijo imeti novo občino Poljane v začrtanem
               referendumskem območju, tako kot je bila predstavljena. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še gospod Kokalj.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Hvala lepa. Meni se postavlja vprašanje v zvezi s prakso, ki se vzpostavlja z ločenim
               ugotavljanjem referendumskih izidov. Namreč, na kakšni podlagi je krajevna skupnost,
               območje, na katerem se ugotavlja ločeno referendumski izid - kaj pa bi bilo v
               občinah, kjer teh krajevnih skupnosti ni? Zanima me, če bi LDS in SDS in SLS vložile
               predlog amandmaja tudi za eno naselje, za eno ulico, za eno gospodinjstvo, za enega
               občana, v končni fazi kriterijev ni. Zato me zanima odgovor na to vprašanje, kje je
               meja in kakšne so podlage za ločeno ugotavljanje izida. Gre pa seveda za to, če
               beremo natančno ustavo, govori o enem območju, na katerem se ustanovi občina in za
               katero se razpiše referendum, o tem govori tudi zakon.</p>
               <p>Sicer iz obrazložitve predlagalcev sledi ena konfuzija, da se predlaga dve
               referendumski območji. To piše v obrazložitvi, ki je sicer prepisana, pri amandmaju
               SDS in SLS, popolnoma ista obrazložitev, kot jo je predlagal poslanski klub. Tukaj se
               tudi vidi, da se na terenu sklepajo drugačne koalicije, kot so v parlamentu. Namreč,
               zelo neobičajno je, da poslanski klub LDS napiše amandma SDS in SLS. Namreč, ločeno
               ugotavljanje izida referendumskega je razlog za to, da so bili prebivalci Rimskih
               Toplic preneseni okoli za svojo občino. Namreč, verjetno so razumeli, da ločeno
               ugotavljanje referendumskega izida na dveh različnih območjih za eno območje, pomeni,
               če bo na njihovem območju izid pozitiven, imajo pravno podlago za ustanovitev občine.
               Tudi sam bi razumel, da je to logična posledica ločenega ugotavljanja referendumskega
               izida. Vendar smo slišali na podlagi obrazložitve zakonodajno-pravne službe, da to ni
               mogoče, ker postopek ni bil v redu. Postopek je pa verjetno bil zgrešen zato, ker je
               bilo referendumsko območje eno.</p>
               <p>Torej, ta predlog seveda pomeni, da se že vnaprej minira ustanovitev - po vsej
               verjetnosti - občine Poljane, kajti če razumem obrazložitev vlade, zakaj ni
               predlagala ustanovitev občine Rimske Toplice, ker je celotnem območju, za katero je
               bil razpisan referendum, referendum bil pozitiven. Potem, se bo zgodilo tudi v tem
               primeru, da če bi v primeru negativnega referendumskega izida na območju krajevne
               skupnosti Javorje prišlo do, bom rekel, negativnega rezultata, kar približno pomeni
               četrtino celotnega območja, bi bil to argument, da se pač ne predlaga ustanovitev
               občine. Sprašujem: Kakšna je to politična in pravna podlaga? Mislim, da tu v tem
               primeru občani oziroma državljani niso pred zakonom enaki.</p>
               <p>Drugače pa sklicevanje na samo voljo te konkretne krajevne skupnosti se mi zdi zelo
               čudno, glede na to, da sem bil sam prisoten na zboru krajanov, ki je bil sklican v
               zvezi s to točko. Nikogar od tistih, ki ste podpisali amandma, ni bilo tam. Približno
               20 ljudi od 400 volivcev v tej krajevni skupnosti je po dolgi in mučni in zelo žolčni
               razprava predvsem župana in tistega, ki je bil nekdaj predsednik krajevne skupnosti
               in seveda ima sedaj znaten delež v eni od investicij, ki je tudi tu navedena, to je
               smučišče Stari vrh, in predsednika krajevne skupnosti po tej mučni razpravi in
               strašenju ljudi, kaj bo, če se ustanovi nova občina, je bilo dano to na glasovanje.
               Ne bi bil rad v koži teh ljudi takrat, kajti, če ti župan pride in predsednik
               krajevne skupnosti, ki seveda odločata o tem, kako bo s komunalno infrastrukturo
               itd., je težko objektivno tu sklepati v zvezi z rezultatom. Pri čemer pa moram
               povedati, da se je od 30-ih ljudi 20 dejansko opredelilo, da so proti temu, da bi se
               ustanavljala občina, 12 se jih je pa vzdržalo pri glasovanju. Tajnega glasovanja pa
               vodstvo ni upalo izpeljati. Toliko v pojasnilo.</p>
               <p>Glede argumentacije, kaj se bo zgodilo z investicijami, če bi bila na tem območju
               nova občina. Kot sem že omenil, tu gre pravzaprav za vlaganja v smučišče Stari vrh,
               kjer očitno gre za, bom rekel, interese nekaterih posameznikov, ki sedaj vodijo
               občino, krajevno skupnosti in seveda tisti privatni del. Zelo neobičajno je, da se tu
               občina izjemno investicijsko angažira, pri čemer je pa hkrati navedeno, da ima namen
               ravno sedaj obnavljati podružnično šolo v tej krajevni skupnosti, začeti po 12-ih
               letih županovanja tega župana gradi telovodnico, ki bi jo lahko že zdavnaj zgradila
               itd. Menim, da je tak pritisk nekorekten in da gre tu dejansko sedaj za pritisk
               političnih strank na terenu. Mene kot predlagatelja ni poklical niti eden prebivalec
               tega območja, da bi nasprotoval ustanavljanju občine, celo nasprotno, v poslanski
               pisarni so se oglasili ljudje, ki so zelo potarnali nad delom občine in tudi nad tem
               projektom, ki je tu naveden, smučarskim centrom Stari vrh, češ da sami občani, sami
               prebivalci od tega nimajo nič, ampak le nekateri posamezniki.</p>
               <p>Tu bi pozval vse politične stranke, ki očitno na terenu spodbujate ljudi in
               podpihujete negativna čustva, da ste pazljivi, ker ljudje sami, kot sem prej omenil,
               na zboru krajanov niso izražali dvoma v občino-javno, glasovanje je pa bilo, kot sem
               rekel, izvedeno pod pritiskom. Ljudje so v glavnem govorili o problemih, ki jih imajo
               z občino, z delovanjem občine in delovanjem krajevne skupnosti. Zato bi opozoril, da
               se mi zdi zelo nekorektno, da se nekatere politične stranke angažirajo s
               podpihovanjem ljudi in strašenjem ljudi na to temo. Mislim, da to ne bo imelo
               predvsem za ljudi dobrega rezultata, zato sem proti temu amandmaju.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Prvi se je javil gospod Prevc, pa opozarjam na omejeni čas, ki ga imate,
               nekaj sekund še, potem pa dr. Gantar.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Res je, žal nimam več veliko časa, mogoče bomo potem še preostanek časa razdelili, pa
               bom potem obrazložil, glede na to, da sem ne nazadnje tudi predlagatelj, to se pravi,
               v imenu stranke, skupaj s SDS, tega amandmaja.</p>
               <p>Rekel bi samo to, da bi pravzaprav bil predlagatelj moral biti vesel in z vsemi štiri
               ta amandma sprejeti, kajti gre za to, da se ne ponovi Trebelno, to, kar smo
               pravzaprav danes že večkrat omenili <gap n="..."/><stage>/Izključen mikrofon./</stage><gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naj samo povem v pojasnilo, da se čas pri razpravi amandmaja ne deli, kar
               ga ostane, ga ostane. Doktor Gantar. A, prosim lepo, samo nimate časa več, replika se
               šteje v čas, tako da vam, žal, ne morem dati replike. Še doktor Gantar.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Zelo kratko. Imam še minuto. Glejte preprosto rečeno, jaz pač povem, sicer nisem
               izvoljen v teh krajih, vendar izhajam iz teh koncev in poznam kraje, vasi in ljudi
               kar dobro pod Starim vrhom in Blegošem. Rečem samo to, kar mi je marsikdo rekel, da
               je čisto zadosti, da hodijo emisarji od drugod in spodbujajo in nagovarjajo ljudi, da
               ustanavljajo nove majhne občine pod Blegošem, da mu je tega počasi dosti in da
               pravzaprav želijo, da se njihova volja neposredno izrazi. Kolega pravi, da kakšna je
               volja, kje je razlog za ločeno izjasnjevanje prebivalcev krajevnih skupnosti Javorje.
               Kje je razlog, da je ne bi bilo, kje je volja, kje je razlog, da bi morali voljo
               prebivalcev v krajevni skupnosti Javorje skriti znotraj volje, recimo, prebivalcev
               Poljan, če se bodo sploh oni odločili za občino, kar tudi ni jasno, kot ni jasno za
               Javorje. To je tisti rezultat, ko je rekel kolega Prevc, in to omogoča, da če bo nova
               občina bo nova občina, brez slabe vesti in brez prevelikih prepirov. In to je razlog,
               da seveda glasujemo za ta amandma. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Še gospod Ziherl.</p>
            </sp>
            <sp who="SDZ4:ZiherlMilenka">

               <speaker>MILENKO ZIHERL:</speaker>

               <p>Hvala za besedo. Sam bi samo dopolnil eno stvar, in sicer poslušali smo okoli žičnice
               Stari vrh. Naj samo pojasnim, da je lastništvo žičničnih sistemov Stari vrh skupna
               last občine Škofja Loka, občine Gorenja vas - Poljane, potem smučarskega društva v
               Škofji Loki in še 10% razno raznih zainteresiranih javnosti, tudi domačinov. Tako
               tudi nova občina ne bi bistveno vplivala ali prispevala k reševanju tega problema.
               Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ugotavljam, da ni več prijavljenih. Zaključujem razpravo. O amandmajih
               bomo v skladu s časovnim potekom seje zbora odločali danes v okviru glasovanj, in
               sicer čez pol ure, bomo zaokrožili na 10 minut čez šesto uro. Torej ob 18.10 uri je
               glasovanje. S tem prekinjam to točko dnevnega reda. Prekinjam sejo zbora, ki jo bomo
               nadaljevali ob 18.10 uri. Hvala lepa.</p>
               <stage type="time">(Seja je bila prekinjena ob 17.43 uri in se je nadaljevala ob 18.11 uri.)</stage>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Spoštovane kolegice in kolegi! Nadaljujemo prekinjeno sejo in začenjamo z
               glasovanjem. Kot običajni napotek, prosim, da preverite, če delujejo glasovalne
               naprave, in sicer mora na desni strani vložene kartice goreti oranžna lučka. In
               gospod Jelinčič Plemeniti ima proceduralno. Prosim lepo.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Jaz bi predlagal, da o prečiščenih besedilih zakonov
               in pa o mandatno-volilnih zadevah glasujemo danes. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, gospod Jelinčič, za vaš predlog, ampak bojim se, da imam zvezane roke,
               kajti odločitev o dnevnem redu in o točkah je stvar kolegija predsednika državnega
               zbora. Takšna odločitev je bila in jo moramo spoštovati.</p>
               <p>Nadaljujemo <title>s prekinjeno 9. točko dnevnega reda - to je z drugo obravnavo
                  predloga zakona o gospodarskih družbah.</title> In prehajamo na odločanje o vloženih
               amandmajih. Prvo k 253. členu, na odločanje o amandmajih poslanskih skupin - bom kar
               prebral kratice SDS, NSi, SLS in DeSUS. Bi želel kdo obrazložiti glas, prvo v imenu
               poslanske skupine? Ne. V svojem imenu? Ne. Glasujemo. Kaj je zdaj to? Gospod Pukšič,
               tehnični problemi. Navzočnost 69 poslank in poslancev, za je 41, proti 24.</p>
               <p><stage>(Za je glasovalo 41.)</stage> <stage>(Proti 24.)</stage></p>
               <p>Amandma je bil sprejet.</p>
               <p>Nadaljujemo z amandmajem poslanske skupine LDS k 273. členu. Želi kdo obrazložiti
               glas v imenu poslanske skupine? Dr. Lahovnik, beseda je vaša. Prosim.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa. Spoštovane poslanke, poslanci, predsedujoči, predstavniki vlade!</p>
               <p>Z našim amandmajem, ki smo ga vložili k 273. členu zakona o gospodarskih družbah,
               želimo doseči, da se zmanjšajo omejitve, ki so predvidene v zakonu o gospodarskih
               družbah, ki zadevajo članstvo v nadzornih svetih. Tako kot je sedaj člen postavljen,
               je to članstvo omejeno na največ tri dovoljenja članstva v nadzornih svetih, kar pa
               seveda povzroča povsem praktične probleme, kadar gre za koncernske družbe; družbe kot
               so Gorenje, Nova Ljubljanska banka, Petrol in Mercator. Predvsem nekatere dobro
               diverzificirane korporacije, ki imajo veliko število tovrstnih hčerinskih družb, se
               lahko soočajo z nepotrebnimi birokratskimi omejitvami. Zato je duh našega amandmaja
               takšne, da določamo, da se v kvoto treh dovoljenih članstev ne šteje do pet članstev
               v hčerinskih družbah. Namreč, naloga menedžerjev v koncernih je tudi obvladovanje
               seveda tistih družb, ki so odvisne od teh koncernov oziroma ki so v njihovi lasti. Ne
               nazadnje sestavljamo tudi konsolidirane bilance in je seveda logično, da ti
               menedžerji sedijo tudi v nadzornih svetih hčerinskih podjetij. Na takšen način jih
               tudi najlažje obvladujejo, najlažje nadzirajo in za svoje ravnanje odgovarjajo tudi
               lastnikom.</p>
               <p>Želim poudariti, da se naš amandma nanaša predvsem oziroma izključno na ta članstva v
               hčerinskih družbah koncernov. Tisto, kar je z mednarodno primerjalnega vidika
               ključno, je, da če pogledamo stanje v drugih državah, vidimo, da v primeru Avstrije,
               Nemčije, Hrvaške je članstvo v nadzornih svetih omejeno do 10 članstev. Če vzamemo
               Francijo, je ta omejitev do 8 članstev, če vzamete Italijo ali Švico, vidite, da
               tovrstnih omejitev ni. Če pa vzamete primer Nizozemske, pa vidite, da je članstvo
               omejeno samo v javnih delniških družbah. Skratka, v Sloveniji se s tem predlogom, ki
               ga trenutno vlada predlaga, zelo restriktivno postavlja ta meja, najbolj na področju
               Evropske unije, za to ni nikakršnih pravih vsebinskih razlogov. Menimo, da se po
               nepotrebnem izvajajo določene administrativne omejitve, želim pa poudariti seveda, da
               imajo tako lastniki vso možnost, da menedžerjem omejijo članstva v nadzornih svetih
               bodisi preko individualnih pogodb ali skozi statute delniških družb.</p>
               <p>Tako na ta način z našim amandmajem samo poskušamo uveljaviti duh zakona, ki je v
               tem, da se zmanjša deregulacija in odpravlja administrativne ovire.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Pukšič, ste želeli razpravljati oziroma obrazložiti glas? Ste vi
               tudi dvignili roko? Ne. Očitno ne. Še kdo? Glasujemo. Hvala lepa. Navzočih je bilo 75
               poslank in poslancev, za je glasovalo 27, proti 47.</p>
               <p><stage>(Za je glasovalo 27.)</stage> <stage>(Proti 47.)</stage></p>
               <p>Kar pomeni, da amandma ni sprejet.</p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k 474.
               členu. Bi želel kdo obrazložiti glas v imenu poslanske skupine, prvo? <stage>(Ne.)</stage> V svojem
               imenu? <stage>(Ne.)</stage> Glasujemo. Navzočih je 70 poslank in poslancev, za je glasovalo 67,
               proti nihče.</p>
               <p><stage>(Za je glasovalo 67.)</stage> <stage>(Proti nihče.)</stage></p>
               <p>Amandma je sprejet.</p>
               <p>Odločamo o amandmaju poslanske skupine Socialnih demokratov k 699. členu. Želi kdo
               obrazložiti glas v imenu poslanske skupine? <stage>(Ne.)</stage> V svojem imenu? <stage>(Ne.)</stage> Glasujemo.
               Navzočih je 75 poslank in poslancev, za je glasovalo 28, proti 44.</p>
               <p><stage>(Za je glasovalo 28.)</stage> <stage>(Proti 44.)</stage></p>
               <p>Amandma ni sprejet.</p>
               <p>Prehajamo na odločanje o prvem amandmaju predlagatelja poslanske skupine Socialnih
               demokratov k 702.a členu. Gospod Kumer, verjetno v imenu poslanske skupine? Prosim.
            </p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. To priložnost bom izkoristil v imenu poslanske, bom za vse tri
               amandmaje, se bom še kasneje oglasil.</p>
               <p>Ker je bilo veliko diskusije o evropskih primerjavah, bom navedel glavno ugotovitev
               najnovejše študije Sigurta Vitosa iz centra za socialne študijev Berlinu, ki ga je
               naročil evropski sindikalni inštitut. In sicer, glavna ugotovitev je: <q>"Najmočnejše
               ekonomije je mogoče najti tam, kjer zaposleni uživajo obsežne pravice glede
               sodelovanja njihovih predstavništev v organih družb"</q>, kar močno nasprotuje velikemu
               delu današnje diskusije, ki je bila danes dopoldan. Da ne bom, lahko to raziskavo pa
               to študijo damo. Rezultati so zelo jasni in morda za mnoge, tudi za predstavnike
               vlade, presenetljivi. Z izjemo ekonomske rasti so se države z obsežnimi pravicami
               participacij zaposlenih izkazale bolje kot države brez teh pravic. Taki rezultati ne
               temeljijo le ne objektivnih ekonomskih indikatorjih, empiričnih podatkih, ampak tudi
               na subjektivnih mnenjih direktorjev. Direktorji v celoti ocenjujejo ekonomske pogoje
               v državah z velikimi pravicami participacije kot boljše od tistih v državah s šibkimi
               ali nikakršnimi pravicami participacije.</p>
               <p>In še za konec. Zaposleni v teh podjetjih sodelujejo v strateškem sprejemanju
               odločitev prek predstavništev na ravni organov družb. Ta participacija pomaga
               prečistiti ekstremne zahteve investitorjev po povečanju kratkoročnih povračil za svoj
               vložek in služi srednje - in dolgoročnim interesom - vzdržljivosti podjetja. Skratka,
               da še enkrat, soodločanje je za Evropo pozitivna institucija, ki ne vpliva negativno
               na uspešnost podjetij, saj povečuje koristnost delavcev. V toliki meri, kot se je
               soodločanje izkazalo za uspešno v mnogih različnih nacionalnih kontekstih, bi se
               moralo razširiti po Evropi. Mi, pri nas v Sloveniji imamo to podlago že iz
               dosedanjega in ne vidimo razloge v naši poslanski skupini, zakaj se tako krčevito
               držimo pravila ali te koalicijske, da rečem, bolezni po iztiskanju delavcev oziroma
               zaposlenih pri soupravljanju in soodločanju, ki je s temi spremembami in dopolnitvami
               speljano na manjši del pravic, kot jih imajo sedaj v dvotirnem sistemu, se pravi,
               samo na enotretjinsko soudeležbo.</p>
               <p>Skratka, še enkrat poudarjam, predlagam, da tu vladajoča koalicija nekako pogleda
               skozi prste in skuša te naše tri amandmaje k 702. členu podpreti.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Glasujemo. Navzočih je 75 poslank in poslancev, za je glasovalo 31, proti 43.</p>
               <p><stage>(Za je glasovalo 31.)</stage> <stage>(Proti 43.)</stage></p>
               <p>Ugotavljam, da amandma ni bil sprejet.</p>
               <p>Prehajamo na odločanje o drugem amandmaju, tokrat predlagateljev poslanskih skupin
               SDS, NSi, SLS in DeSUS k istemu členu, torej 702.a člen. Bi želel kdo obrazložiti
               glas v imenu poslanske skupine? <stage>(Ne.)</stage> V svojem imenu? <stage>(Nihče.)</stage></p>
               <p>Glasujemo. Navzočih je 76 poslank in poslancev, za je glasovalo 45, proti 25.</p>
               <p><stage>(Za je glasovalo 45.)</stage> <stage>(Proti 25.)</stage></p>
               <p>Ugotavljam, da je bil amandma sprejet.</p>
               <p>Prehajamo na odločanje o tretjem amandmaju k istemu členu, tokrat je predlagatelj
               poslanska skupina Socialnih demokratov. Gospod Kumer, želite v imenu poslanske
               skupine? Prosim, beseda je vaša.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Zdaj bom pa v bistvu nadaljeval z dokumentom, ki je slovenski
               dokument izpred zadnjih štirinajst dni, in sicer Partnerstvo za razvoj. Pa bom
               citiral dva odstavka, ki sta vezana na te tri predlagane amandmaje. In sicer, pod
               naslovom Cilji je zapisano: <q>"Glavni cilj razvoja je povečanje človekove blaginje in
               kakovosti življenja. Razvoj družbe mora izboljšati možnosti vsakega človeka za dolgo,
               zdravo in aktivno življenje. Ljudem mora biti zagotovljena dostopnost znanja in
               zdravja kot osnovnih virov, ki omogočata uresničevanje osebnih potencialov, dejavno
               vključevanje v družbeno, politično in gospodarsko življenje ter prevzemanje
               odgovornosti za lastno usodo."</q> To je predvsem ta zadnji konec, ki je po vsej
               verjetnosti vezan tudi na možnost soodločanja, soupravljanja zaposlenih oziroma
               delavcev v gospodarskih družbah. In ko govori ta dokument o vrednotah, je zapisano:
               <q>"Družbene spremembe je potrebno zasnovati in izpeljati na demokratičen način.
               Demokracija ne pomeni le volitev in demokratične ureditve formalnih institucij,
               pomeni tudi odprt javni dialog o pomembnih vprašanjih, posvetovanje z
               zainteresiranimi skupinami civilne družbe, dialog med socialnimi partnerji, lokalno
               samoupravo in regionalno partnerstvo ter,"</q> to pa posebej poudarjam, <q>"neposredno
               odločanje državljanov."</q> In ravno tako smo zopet pri točki, ki pa je vezana na tisto
               študijo, ki sem jo prej citiral. Se pravi, tudi tu s temi določbami, za katere se vi
               zavzemate, ne uresničujete lastnega dokumenta, ki je napisan in iz katerega sem vam
               danes citiral dva odstavka.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še kdo? <stage>(Ne.)</stage> Glasujemo. Hvala lepa. Navzočih je bilo 70 poslank in
               poslancev, za je glasovalo 24, proti 45.</p>
               <p><stage>(Za je glasovalo 24.)</stage> <stage>(Proti 45.)</stage></p>
               <p>Ugotavljam, da amandma ni sprejet.</p>
               <p>Sedaj odločamo o četrtem amandmaju predlagatelja poslanske skupine Socialnih
               demokratov, zopet k istemu členu. Želi kdo obrazložiti glas v imenu poslanske
               skupine? <stage>(Ne.)</stage> V imenu poslanske skupine? Prosim lepo, gospod Kumer.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Ali lahko, ker večina vas pač danes ni<gap n="..."/> Jaz sem mislil na začetku danes dopoldan
               izpostaviti vprašanje, če je sploh razprava legitimna, ker ni bilo kolege Grimsa v
               dvorani cel dan, tudi včeraj pa danes ne, ker je prejšnjikrat to zahteval, ko ni bilo
               LDS-a.</p>
               <p>Ampak pri tem amandmaju bi vas opozoril, ker tako na odboru za gospodarstvo pa tudi v
               tem državnem zboru nobeden ni znal povedati, koliko je delniških družb v Sloveniji,
               koliko je velikih, koliko je malih, koliko je mikro delniških družb in kakšen način
               upravljanja teh družb imajo. In zato vam bom sedaj dal te podatke, da boste videli, o
               čem odločate, da proporce vidite.</p>
               <p>V Sloveniji je ob koncu decembra 2005 bilo 1135 delniških družb, od tega je 183
               majhnih, se pravi od 11 do 50 zaposlenih, in 144 mikro, to je do deset zaposlenih. In
               približno 10 do 45 je delniških družb, ki imajo nad 500 zaposlenih, pri katerih pride
               v poštev dvotirno, po zakonu, upravljanje. Se pravi, naš predlog pri tem amandmaju,
               da ne bi izpustili teh 183 majhnih organizacij, ki imajo do 50, lahko jih imajo 49,
               pa izpadejo, ker nimajo 51. Predlagamo, da izpade le teh 144 mikro, ki imajo do deset
               zaposlenih, da spodje sidro postavimo pri mikro, ne pa pri majhnih podjetjih. Kajti v
               teh 183 majhnih podjetij je po naših podatkih 42 imelo nadzorne svete in upravo. Se
               pravi, so imeli dvotirni sistem upravljanja do sedaj.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Hkrati prosim tako, zaradi nas vseh, kakor tudi zaradi publike na
               tribunah, ki jo pozdravljam, da malce umirite javno razpravljanje in dovolite
               tistemu, ki je na vrsti, da pove svoje mnenje. Bi želel še kdo obrazložiti svoj glas?
               <stage>(Ne.)</stage> Glasujemo. Hvala lepa. Navzočih je 77 poslank in poslancev, za je glasovalo 32,
               proti 44.</p>
               <p><stage>(Za je glasovalo 32.)</stage> <stage>(Proti 44.)</stage></p>
               <p>Ugotavljam, da amandma ni sprejet.</p>
               <p>Besedico dajem predstavnici predlagatelja. Prosim.</p>
            </sp>
            <sp who="SDZ4:StarinaKosemAdrijana">

               <speaker>MAG. ANDRIJANA KOSEM STARINA:</speaker>

               <p>Hvala lepa. Mi predlagamo, da se tretje branje zakona opravi še na tej seji.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ker so bili v drugi obravnavi sprejeti amandmaji k manj kot desetini
               členov dopolnjenega predloga zakona, predlagatelj zakona predlaga, kot smo slišali,
               da zbor na podlagi prvega odstavka 138. člena poslovnika še na tej seji opravi tretjo
               obravnavo predlog zakona. Prehajamo na odločanje o navedenem predlogu. Sklep ne bo
               sprejet, če mu bo nasprotovala več kot tretjina navzočih poslancev. Želi kdo?
               Obrazložitev? Glasujemo. Hvala lepa. Navzočih je bilo 79 poslank in poslancev, za je
               glasovalo 45, proti 30.</p>
               <p><stage>(Za je glasovalo 45.)</stage> <stage>(Proti 30.)</stage></p>
               <p>Pomeni, da je predlog sprejet. Pardon. Se opravičujem, predlog ni bil sprejet. Ker
               predlagani sklep ni bil sprejet, bo zbor tretjo obravnavo predloga zakona opravil na
               naslednji seji zbora. Sprejet seveda ni bil zaradi kvalificirane večine.</p>
               <p>Na podlagi tretjega odstavka 137. člena poslovnika predlagam zboru, da sprejme
               naslednji sklep: <q>"Predlog zakona za tretjo obravnavo pripravi Vlada Republike
               Slovenije."</q> Glasujemo. Hvala lepa. Navzočih je bilo 72 poslank in poslancev, za je 45
               glasovalo, proti 4.</p>
               <p><stage>(Za je glasovalo 45.)</stage> <stage>(Proti 4.)</stage></p>
               <p>Pomeni, da je bil predlog sprejet.</p>
               <p>S tem zaključujem to točko dnevnega reda.</p>
               <p>Nadaljujemo z <title>12. točko.</title> Zbor bo v skladu s 139. členom poslovnika zbora
               glasovanje o <title>zakonu o spremembah in dopolnitvah zakona o tajnih podatkih</title> opravil v petek 3. marca 206 v okviru glasovanj.</p>
               <p>Nadaljujemo s <title>prekinjeno 20. točko dnevnega reda - obravnava predloga zakona o
                  spremembah in dopolnitvah zakona o ustanovitvi občin ter o določitvi njihovih
                  območij, po nujnem postopku.</title> Prehajamo na tretjo obravnavo predloga zakona v
               okviru nujnega postopka. Ker k predlogu zakona matično delovno telo ni sprejelo
               nobenega amandmaja, v tretji obravnavi amandmaje ni možno vlagati, zato prehajamo na
               odločanje o zakonu. Sprašujem, ali bi želel kdo obrazložiti glas v imenu poslanske
               skupine? Ne. V svojem imenu? Ne. Pardon, ja magister Sajovic, prosim lepo, beseda je
               vaša.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa za besedo, gospod podpredsednik, kolegice in kolegi. Seveda se bom pri tem
               zakonu vzdržal, kajti danes je pepelnična sreda. O krivdi za to zbrko za lokalno
               samoupravo in z referendumom, predvsem z občino Mokronog - Trebelno je bilo danes že
               veliko slišati in nekateri so se posipali tudi s pepelom, kar seveda dnevu še kako
               pritiče, me je pa k razpravi in obrazložitvi glasu spodbudil članek v današnjem Delu,
               kjer je predsednik odbora za lokalno samoupravo krajanom Trebelnega izjavil, da so
               zamudili vlak. Že mogoče, vendar takrat, ko so prosili za vstopnico in so odbor in
               predsednika tudi zaprosili in obvestili, in to 14. decembra, tukaj je dokaz in
               izpisek, kjer prosijo, da se to referendumsko mnenje ugotavlja ločeno tako za
               Mokronog kot za Trebelno. Takrat, ko je bil še čas, takrat pa na žalost ni bilo
               odziva. Tukaj piše pač, obveščeni in tudi v vednost gospe poslanki. Mislim, da se
               moramo do teh zadev in do volje lokalnega prebivalstva obnašati trezno in odgovorno.
               Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Rupar.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Torej to je bila zloraba obrazložitve glasu. Jaz bom to zadevo podprl na vsak način,
               seveda se moram zdaj v tem, v tej zlorabi tudi zlorabe poslužiti in demantirati
               <gap n="..."/><stage>/Smeh./</stage><gap n="..."/> Ja, žali bog, oprostite, ker se LDS-ovci umazane igre poslužujete, klin
               se pa s klinom zbija. Moram povedati, da je kolega ne nesramno, ampak ostudno lagal.
               Dopis, ki ga nekdo pošlje predsedniku katerega koli odbora, le-ta ni dolžan pod
               nobenim pogojem razmnoževati, predstavljati ali kakorkoli prevzeti nase. Bi je
               navaden dopis predsednika, ne vem, ali enega občana, zadevo ste pa verjetno dobili
               tudi v drugih strankah, verjetno gospod kolega tudi. In bi takrat lahko sam položil
               amandma, če bi bil seveda do teh ljudi fer in se ne posipal s pepelom. Mu pa
               svetujem, da se ta trenutek pošteno otrese tega pepela, ker je več kot čez glavo
               zakajen in v tem madežu, da ne bom rekel, da je še v kakšnem drugem blatu. Hvala
               lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ampak jaz bi vendarle prosil, da se v tem parlamentu, v tem svečanem
               prostoru izogibamo besed, kot je ostuden in naprej, da jih ne bom ponavljal. Lepo
               prosim. Doktor Gantar.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Jaz bom v skladu s svojimi stališči, ki sem jih
               konsistentno zagovarjal vseskozi, sicer spoštujem voljo, izraženo na referendumu.
               Prav nič ne zamerim in čestitam vsem tem krajanom in krajankam, ki bodo dobili nove
               občine, jim želim veliko uspeha. Vendar iz razlogov, ki sem jih že večkrat danes
               omenil, jaz za ta odlok o ustanovitvi občin ne bom glasoval, se ne bom vzdržal in bom
               proti, ker mislim, da delamo slabo, ker mislimo, da je to slab korak k razvoju tudi
               lokalne samouprave v Sloveniji, čeprav mislim, da tisti, ki so to dobili, pač imajo
               pravico do tega. Sam pa, da ne bom samo nekonstruktiven, ker radi imate tudi
               konstruktivne pripombe in konstruktivno opozicijo, bi predlagal, da v bodoče, ko
               ustanavljamo občine, da funkcijo predsednika odbora za lokalno samoupravo naredimo za
               tajno funkcijo. Tako, da nihče ne bo vedel, kdo je tisti med nami, ki je predsednik
               odbora za lokalno samoupravo, samo na ta način se bo lahko izognil vsem pismom,
               pobudam, ki jih dobiva, in bo lahko nemoteno opravljal svojo funkcijo. Predlagam
               torej, da je ta funkcija tajna in da se tudi ime varuje v skladu s pravilniki Sove in
               tako naprej. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Še kdo? Gospod Juri.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Hvala, podpredsednik. V osebnem imenu naj povem, da potem, ko sem se izognil razpravi
               o tej temi, ker mi je povsem jasno, koliko je ura v tej dvorani, ko o tem govorimo,
               želim povedati, kako bom glasoval. In tudi pri tem ne bo nobenega presenečenja.
               Ostajam zvest svojemu prepričanju, da drobitev občin pomeni tudi drobitev njihovih
               razvojnih potencialov, ki se ne merijo samo po sposobnosti do asfalta na osrednji
               vaški cesti. Je povečevanje javne uprave, je povečevanje javne porabe, torej je
               investicija v neproduktivnost, je simptom, pa ne samo simptom, tudi dokaz vpadanja
               družbene povezanosti in solidarnosti, kar nas mora vse skrbeti in za kar nosi
               odgovornost župani, županje, občinski sveti tistih občin, ki se jim drobitve
               dogajajo. Je priložnost za nekaj izvoljenih in je velika iluzija o boljši prihodnosti
               za vse ostale na prizadetem območju. Zato bom tudi tokrat, tako kot vselej doslej, ko
               smo o tem odločali, ko je šlo bodisi za postopke za ustanovitev občin, bodisi za samo
               ustanovitev teh občin, glasoval tudi tokrat proti. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Jelen.</p>
            </sp>
            <sp who="SDZ4:JelenIvan">

               <speaker>IVAN JELEN:</speaker>

               <p>Hvala za besedo, gospod podpredsednik. Glasoval bom za predlog zakona o spremembah in
               dopolnitvah zakona o ustanovitvi občin ter o določitvi njihovih območij in to zato,
               ker se strinjam z dejstvom večinske volje ljudi, ki so na referendumu izrazili željo
               po svoji lokalni samoupravi, željo po občini v prepričanju, da bodo v novonastalih
               občinah lažje zagotavljali občanom potrebe, zagotavljali boljši infrastrukturo,
               zdravstveno oskrbo, razrešitev problematike na kratek rok, tudi izobraževanje,
               zaposlitev in podobno. V vseh teh krajevnih skupnostih je večinska volja volivcev
               pokazala, da imajo za to interes, pri čemer jih ne smemo ovirati, ampak jih želim
               podpreti z željo perspektivne in učinkovito naravnane lokalne skupnosti ter hitrega
               in uspešnega razvoja. Res je, da večina predlaganih občin izpolnjuje minimalne
               pogoje, kar pa zadostuje pogojem, ki so zahtevani za ustanovitev novih občin. Če
               želim upoštevati voljo volivcev, jim ne morem odreči pravice po samostojnosti.
               Upošteval sem tudi pozitivno mnenje odbora za lokalno samoupravo in regionalni
               razvoj, mnenje volilne komisije, posameznike in skupine, kakor tudi podporo vlade za
               nastanek novih 12 občini v Republiki Sloveniji.</p>
               <p>Menim, da je predlog pozitiven, zato bom glasoval za sprejem.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Mikolič.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala lepa. Jaz bom z zadovoljstvom glasoval za zakon oziroma za ustanovitev 12
               občin, predvsem tudi iz tega razloga, ker bomo danes marsikomu popravili krivico.
               Marsikatera od teh bodočih občin se je borila za to v preteklosti in zaradi določenih
               političnih razlogov in tudi vseh drugih takrat ni bila izglasovana. Zelo sem vesel,
               da bomo danes v tem državnem zboru vsaj nekaterim to krivico popravili. Zato bom tudi
               glasoval za nastanek teh novih občin oziroma za občine. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še kdo? Gospod mag. Žnidaršič, izvolite.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Hvala lepa, predsedujoči. Kolegice in kolegi! Že prej sem povedal, da se bom
               glasovanja v tem primeru vzdržal, ker je prišlo do tega neljubega zapleta v zvezi z
               ustanovitvijo občine Mokronog. Trdno sem prepričan, da se bo stvar v bodoče reševala
               drugače. Hkrati pa želim, da se bodo, kljub temu, da je ta hip razklanost med dvema
               krajevnima skupnostma dokaj huda, stvari uredile in da bodo v bodoče našli strpnejši
               in bolj ustvarjalen način sodelovanja, zlasti zato, da ne bi prišlo do dolgotrajnih
               sporov in nasprotovanj. Mislim, da je to mogoče in z dobro voljo se bo tudi to
               preseglo. Podpreti pa ta hip ne morem, ker je propadel tudi zadnji poskus, da bi
               Trebelno imelo enako število svetnikov v novi občini kot krajevna skupnost Mokronog,
               čeprav je bil tak dogovor in tako zagotovilo, pa se tudi to zadnje ni uresničilo.
               Zato se pač nameravam vzdržati; ker sem se praviloma vedno postavil na stran
               šibkejših, bom to storil tudi to pot. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Ugotavljam, da ni več prijavljenih, zato glasujemo. Hvala. Navzočih je bilo 76
               poslank in poslancev, za je glasovalo 45, proti 8.</p>
               <p><stage>(Za je glasovalo 45.)</stage> <stage>(Proti 8.)</stage></p>
               <p>Ugotavljam, da je predlog sprejet. <gap n="..."/><stage>/Aplavz./</stage><gap n="..."/></p>
               <p>Ne vem, kako se komentira takšen aplavz, zato bom <title>nadaljeval z 20. a točko
                  dnevnega reda - z obravnavo predloga odloka o razpisu referenduma in določitvi
                  referendumskih območij za ustanovitev občin ter za določitev oziroma spremembo
                  njihovih območij.</title> Prosil bi, da kljub slavju, ki vlada na tribuni,
               obiskovalci zavzamejo svoja mesta in sledijo seji.</p>
               <p>Prehajamo na odločanje o vloženem enem amandmaju, in sicer k prvemu razdelku, k 1.
               točki. Vložile so ga tri poslanske skupine, in sicer LDS, SLS in SDS. Sprašujem
               predstavnike predlagateljev, če bi želeli obrazložiti svoj glas. Gospod Prevc, beseda
               je vaša.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Hvala lepa za besedo. Poglejte, mi smo vložili, skupaj s SDS, amandma, in sicer v tej
               smeri, da bi se referendumski izid ugotavljal posebej za naselje na območju krajevne
               skupnosti Javorje. Nismo se pravzaprav tega amandmaja izmislili mi. Ta amandma smo
               napisali na prošnjo in pa na pobudo predstavnikov krajevne skupnosti Javorje, ki
               pravzaprav že od vsega začetka nasprotujejo vključitvi v novonastalo občino Poljane.
               Mi v Slovenski ljudski stranki bomo danes vsekakor podprli ta odlok, ki omogoča med
               drugim tudi tej občini, občini Poljane, da se na referendumu odločijo o samostojni
               občini. Vendar mislim, da je prav, da pravzaprav tudi predlagatelj, ki predlaga to
               občino, nekje podpre ta amandma. Tako kot sem pravzaprav že rekel prej v razpravi,
               kjer je prav predlagatelj nekako jasno povedal, da tega amandmaja ne bo podprl.</p>
               <p>Poglejte, jaz sem prepričan, če je želja, da si nalijemo tu čistega vina, zakaj ne bi
               dali prebivalcem Javorij možnost, da se odločijo, to se pravi, da se njihova volja na
               referendumu ne nazadnje nekako posebej ugotavljala. To ni nič narobe, to je
               pravzaprav samo pot, da se preprečijo pravzaprav podobne zgodbe, o katerih smo danes
               že govorili. Ena takšnih zgodb je Trebelno. Če drži tisto, kar je rekel predlagatelj,
               da pravzaprav se ljudje tega naselja strinjajo z novonastalo občino, vendar da nekdo
               podpihuje nestrpnost in nasprotovanje tej novi občini, potem mislim, da v tem
               trenutku ne bo nasprotoval sprejemu tega amandmaja. Mislim, da bi bilo to pravzaprav
               čudno.</p>
               <p>To se pravi, če se bodo prebivalci krajevne skupnosti Javorje odločili na
               referendumu, da ne gredo v skupno občino s Poljanci, potem te občine ne bo, kajti
               jasno je, da potem občina Poljane ne bo več zadostila osnovnemu pogoju, to je 2 tisoč
               prebivalcev. In mogoče se predlagatelj boji prav to.</p>
               <p>Dajmo si naliti čistega vina, dajmo omogočiti prebivalcem tega naselja, da seveda se
               ločeno nekje<gap n="..."/><stage>/Izklop mikrofona./</stage><gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Prevc, tehnika je zmagala kot običajno. Želi še kdo? Gospod Kokalj. Ne, tu pa
               ni replike. Prosim.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Obrazložil bi glas.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Ja. Če bo replika, bom prisiljen to repliko seveda spremeniti v obrazložitev glasu.
            </p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>No, lahko. Saj, lahko je obrazložitev glasu.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Prosim, lepo.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Še enkrat bi zelo na kratko ponovil, kar sem že. Pobuda za ta amandma, ki jo
               navajate, to se prepisali od ponudnikov, ki so prej vložili amandma, vi ste napisali
               na podlagi tega, kar je krajevna skupnost vložila, smo videli, da gre za enak stik,
               za enak tekst. Povedal sem že, da sem bil na zboru krajno prisoten. Ko se je to
               obravnavalo, nikogar od vas, ki ste vložili ta amandma, tam ni bilo. In sama
               situacija me ni prepričala, da je prav, da se tak amandma podpre.</p>
               <p>Predvsem me pa moti to, da nisem dobil odgovora na vprašanje, kakšni so kriteriji za
               ločeno ugotavljanje izida referenduma. Še vedno ugotavljam, da tam, kjer se ločeno
               ugotavlja, in tam, kjer se ločeno ne ugotavlja za celotno referendumsko območje,
               občani oziroma državljani niso pred zakonom enaki. Mislim, da nihče nima potem
               pravice na podlagi ločenega izida, če sta različna, sklepati, da ni treba
               ustanavljati občine, kar pa se je zgodilo v primeru Rimskih Toplic. Zato bom seveda
               nasprotoval temu amandmaju in tudi razmišljam o ustavni pritožbi, če bo tak odlok
               sprejet.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Dr. Gantar.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa. Tudi poslanski klub LDS je vložil enak amandma, identičen amandma kot
               poslanski skupini SDS in Slovenske ljudske stranke. Prav gotovo je dejstvo, da
               izhajamo pri tem amandmaju iz dejstva, da v tem referendumskem območju, ki je bilo
               določeno, obstajajo v dveh krajevnih skupnostih evidentno različni pogledi na bodočo
               novo občino in da je pravilno, da se v teh dveh krajevnih skupnosti dejansko rezultat
               ugotavlja ločeno, če želimo imeti občino, ki naj bi ji pripadali s srcem, s telesom
               in z davki vsi krajani, ki živijo na tem območju. Zato je edino logično in pravilno
               in žal je, da tega nismo storili že večkrat, da se takšna volja ugotavlja ločeno, ker
               sicer bomo prišli do problemov, ki smo jih danes v tem parlamentu že srečali. To, da
               so različne poslanske skupine vložile podoben amandma in da ta amandma črpa iz pobude
               krajevne skupnosti Javorje, je samo dobro, saj vi sami tudi pravite, da vam nekateri
               krajani v Javorju govorijo, da bi radi imeli občino, torej ni nič narobe, če
               predstavljamo kot amandmaje tudi pobude, v tem primeru krajevne skupnosti. Hkrati se
               tudi vidi, da ta delitev za ali proti bodočih občin ni neka politična delitev desno,
               levo in tako naprej, ampak izhaja iz različnega vrednotenja, kaj naj bi ta občina
               prinesla ali ne. In to prečka to klasično delitev, ki je v tem parlamentu, kar je
               samo za pozdraviti in jaz upam, da bo ta amandma, tako kot je, sprejet, spoštovali
               bomo pa voljo, ki bo izražena in če bo izražena, kakršna pač že bo izražena. Hvala
               lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim mag. Sajovica.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, podpredsednik. Amandma, ki prisluhne ljudem in ki sta ga vložila tako
               pozicija kot opozicija, ni slab in ga bom z veseljem podprl. Če gre pri združitvi
               dveh krajevnih skupnosti in pri odločitvi za novo občino za neke vrste poroko, potem
               rečemo, da je tak uspešen amandma lahko dobra predporočna pogodba. Za dober zakon je
               pa bolj pomembno sodelovanje in sporazumevanje kot uveljavljanje pravice močnejšega.
               Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ne vidim več stegnjenih rok, kar pomeni, da glasujemo. Navzočih je bilo
               73 poslank in poslancev, za je glasovalo 61, proti 8.</p>
               <p><stage>(Za je glasovalo 61.)</stage> <stage>(Proti 8.)</stage></p>
               <p>Amandma je sprejet.</p>
               <p>Sedaj odločamo še o odloku v celoti. O tem vas v skladu z običaji obveščam, da me
               vlada oziroma zakonodajno-pravna služba nista obvestili, da bi bil odlok sistemsko
               neusklajen. Sprašujem, ali želi kdo obrazložiti glas v imenu poslanske skupine? <stage>(Ne.)</stage>
               V svojem imenu? Gospod Brenčič.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa. Če ravno sem prej zagovornik večje kot manjše občine, ker trdim, da je za
               celosten razvoj nekoliko večja kritična masa prej pozitivna kot slaba, pa bom tokrat
               odlok z velikim veseljem podprl. Ko smo v predhodnem času teh 8 predlogov zavračali,
               sem trdil, da je glede vprašanja primarne zdravstvene oskrbe na lokalnem nivoju
               primarni zakon, zakon o zdravstveni dejavnosti, konkretno tudi 9. člen, ki je prej
               navajal občine, da se združujejo glede vprašanja skupnega zdravstvenega doma. Tisti,
               ki pozna občino Cerknico, bo vedel da notranjski zdravstveni dom stoji v Cerknici, da
               je v okolju Rakeka, ki bo nova občina najbolj, oddaljen prebivalec je z osebnim
               vozilom odmaknjen od nje 7 minut in je potem nesmisel takšnega postopanja. Enako
               pravim, da bi se morali tudi zavedati nečesa. Bolje je razumna presoja - tehtanje kot
               limitiranje. Tudi limitiranje na trdo, 2.000 prebivalcev brez izjem, je škoda. Bolje
               bi bilo, jaz sem prepričan, da ta državni zbor kot eden podpre za občino Šentjošt,
               ker bi jih osvobodili, tako kot smo pred slabimi sedmimi leti osvobodili Bloke. In če
               smo lahko kaj za njih naredili, smo naredili to dobro in se razvijajo. Enako je ta
               ubogi Šentjošt kot slepi žep, ki ne gre v polhograjsko občino, še manj v horjulsko,
               ker se ne vzamejo, in jih mučimo že 8 let. Zato pravim, da je treba v ta zakon
               spustiti razumno presojo in tehtanje pobud, ne to trdo limitiranje, ki ni
               življenjsko. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Glasujemo. Spoštovane kolegice in kolegi, ugotavljam, da je bilo
               prisotnih 74 poslank in poslancev, za je glasovalo 62, proti 6.</p>
               <p><stage>(Za je glasovalo 62.)</stage> <stage>(Proti 6.)</stage></p>
               <p>To pomeni, da je odlok v celoti sprejet. S tem zaključujem to točko dnevnega reda.
               Prekinjam 14. sejo državnega zbora Republike Slovenije, ki jo bomo nadaljevali jutri
               ob 10.00 uri. Hkrati vam želim prijeten večer in seveda veliko sreče pri tem, da vam
               kakšno praprotno seme pade za čevlje na pepelnično sredo. Hvala. <stage type="time">(SEJA JE BILA
                  PREKINJENA 1. MARCA 2006 OB 18.59 URI.)</stage>
               </p>
            </sp>
         </div>
      </body>
   </text>
</TEI>