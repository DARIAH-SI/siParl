<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Redna-32-2007-10-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|70CA6692C3BB66FDC1257395004370F7</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=70CA6692C3BB66FDC1257395004370F7</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-32-2007-10-26.DZ" n="32">
               <name>Redna</name>
               <date when="2007-10-26"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-32-2007-10-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 32. seje</stage>
            <stage type="date">(26. oktober 2007)</stage>
            <stage type="chairman">Sejo je vodil mag. Vasja Klavora, podpredsednik Državnega zbora.</stage>
            <stage type="time">Seja se je pričela ob 9.00.</stage>


            <sp xml:id="SDZ4-Redna-32-2007-10-26.sp1">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 32. seje Državnega zbora Republike Slovenije.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: gospod Anton Anderlič, Roberto Battelli, Josip Bajc, Aurelio Juri, Bojan
               Kontič in Franc <stage xml:id="SDZ4-Redna-32-2007-10-26.stage5">(Feri)</stage> Horvat.</p>
               <p>Prehajamo na <title xml:id="SDZ4-Redna-32-2007-10-26.title1">25. TOČKO DNEVNEGA REDA - TRETJA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O OSNOVNI ŠOLI, REDNI POSTOPEK.</title>
               </p>
               <p>Predlog zakona je za tretjo obravnavo pripravila Vlada Republike Slovenije. Besedo
               dajem predstavnici Vlade za dopolnilno obrazložitev. Gospa dr. Alenka Šverc, državna
               sekretarka, izvolite, prosim.</p>
            </sp>
            <sp xml:id="SDZ4-Redna-32-2007-10-26.sp2">

               <speaker>DR. ALENKA ŠVERC:</speaker>

               <p>Spoštovani predsedujoči, spoštovane poslanke in poslanci! Mogoče k tej razpravi samo
               nekaj ključnih poudarkov.</p>
               <p>Zakon o osnovni šoli prinaša nekaj novosti. Ena izmed teh je, da v šolski prostor
               uvaja vzgojni načrt, ki omogoča še bolj sistematično in načrtno povezovanje na
               področju vzgoje v šolskem prostoru, še posebej med starši in učitelji.</p>
               <p>Drug pomemben poudarek, ki gre vsem, posebej še učiteljem, v prid, je, da izloča ZUP
               iz vzgojnih procesov. S tem razbremenjujemo učitelje in odpravljamo administrativne
               ovire.</p>
               <p>Naslednji poudarek je uvajanje drugega tujega jezika kot obveznega v zadnji triadi.
               Z uvajanjem drugega tujega jezika dejansko postajamo primerljivi z ostalimi
               evropskimi državami. Fleksibilni predmetnik pa je tisti, ki povečuje avtonomijo
               šolskemu prostoru in dejansko šolam omogoča, da predmetnik prilagaja glede na prostor
               in glede na kadrovske kapacitete, ki jih imajo posamezne šole.</p>
               <p>Še posebej razveseljivo je v Zakonu o osnovni šoli, da poskrbimo tudi za učence s
               posebnimi potrebami, ki lahko po novem s sprejetjem tega zakona prehajajo tudi med
               različnimi programi. Hvala lepa.</p>
            </sp>
            <sp xml:id="SDZ4-Redna-32-2007-10-26.sp3">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na predstavitev stališč poslanskih skupin. Besedo ima gospa
               mag. Majda Potrata v imenu Poslanske skupine SD. Prosim.</p>
            </sp>
            <sp xml:id="SDZ4-Redna-32-2007-10-26.sp4">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovana državna sekretarka in direktorica,
               spoštovane poslanke in poslanci! Tretja obravnava sprememb in dopolnitev Zakona o
               osnovni šoli poteka v posebnih okoliščinah. Temu zakonu je javnost na videz namenila
               bistveno manj prostora in časa kot dopolnitvam in spremembam zakona o organizaciji in
               financiranju vzgoje in izobraževanja. Pa vendarle imata oba zakona veliko skupnega.
               Oba, zlasti tudi zakon o osnovni šoli prinašata v dopolnitvah in spremembah velike
               konceptualne spremembe. Zdaj že znamenite teze so napovedovale, da je treba v
               slovenski šolski prostor vnesti spremembe, ki bi sledile tudi vsem tistim
               ugotovitvam, povezanim z lizbonsko strategijo, ki jih sledimo ali ki jim sledimo tudi
               v drugih evropskih državah. Namreč, uspešnost vsakega od gospodarstev članic Evropske
               unije in Evrope kot celote je v marsičem odvisna od tega, kako bomo znali odgovoriti
               na številna vprašanja, ki so zvezana z neučinkovitostjo, samozadostnostjo in
               neživljenjskostjo izobraževalnih sistemov; ampak posebej poudarjam, na ta vprašanja
               bi morali odgovarjati v vsakem nacionalnem šolskem sistemu posebej in iz temeljite
               analize dosedanjega stanja, načrtovanih strokovnih podlag za to, ali so korenite
               spremembe potrebne ali ne, in napovedati tudi, kakšni so predvideni učinki. In prav
               tukaj se zadeva že zaustavi. Danes že znamenite teze, ki jih je objavilo Ministrstvo
               za šolstvo in šport, so naletel v strokovni in zainteresirani javnosti, pa tudi v
               politiki, na različen sprejem. In bolj ko so se oglašali tisti, da zahtevajo
               temeljite strokovne podlage, neke vrste novo belo knjigo, manj je bilo
               pripravljenosti tem pripombam prisluhniti. Opravljena javna predstavitev mnenj, ki je
               bila resda umeščena po drugi obravnavi Zakona o osnovni šoli, je odprla nekatera zelo
               pomembna vprašanja, povezana tudi z napovedanimi spremembami in takrat že sprejetimi
               odločitvami na drugi obravnavi na matičnem delovnem telesu.</p>
               <p>In dovolite, da bi ob tej priložnosti znova opozorila na to, da kakorkoli že merimo
               učinkovitost in dolžino javne razprave v zvezi s tem zakonom, nismo dobili odgovora
               na temeljno vprašanje, o katerem bi po mnenju Socialnih demokratov moralo vladati
               skupno družbeno soglasje, to je, kakšno šolo v 21. stoletju potrebujemo in kaj smo za
               to šolo pripravljeni storiti, koliko tudi vanjo vlagati. Kaže, da tudi tretja
               obravnava ne bo prinesla bistvenih odgovorov na bistvena vprašanja, ker je zakon, tak
               kakršen je, odprt samo v dveh členih in vloženi dopolnili ne kažeta na bistvene
               popravke zakona. Socialni demokrati se zavedamo, da je bil koncept devetletke, ki je
               bil sprejet in ki nas je tako po dolžini šolanja kot po času šolanja približal drugim
               evropskim državam, temeljito pripravljen in takšno pripravljenost bi pričakovali tudi
               za napovedane spremembe, kot rečeno. Koncept je temeljil na nujnosti upoštevanja
               individualnih razlik med otroki v razvoju, če naj bi šola omogočala vsakemu
               posamezniku, da se nauči čim več in devetletka je bila sistemsko in vsebinsko
               koncipirana v smer preseganja enotne šole z veliko mero občutljivosti po ohranjanju
               skupne šole. Zato ni čudno, da je velik del pripomb ne samo Socialnih demokratov,
               ampak zlasti tudi strokovne javnosti bil usmerjen na obravnavo izbirnih predmetov, ni
               mogoče sicer reči, da so vse pripombe šle v isto smer, ampak vendarle, izbirnost je
               bila prepoznana kot tista pozitivna sprememba v devetletki, ki bi jo morali samo še
               izboljševati in dopolnjevati. In tu ni mogoče pristati na tezo, da gremo korak
               naprej, če smo samo ukinili dve skupini izbirnih predmetov, iz katerih morajo
               posamezniki izbirati predmet, ki ga bodo obiskovali.</p>
               <p>Temeljni očitek gre, da se izbirnost zaradi obveznega učenja tujega jezika
               pravzaprav zmanjšuje. In tu je šla razprava znova v drugo smer, preslišani so bili
               argumenti za to, da je obvezna vpeljava drugega tujega jezika nepotrebna zaradi tega,
               ker je za tisto majhno število vključenih v osnovnošolsko izobraževanje treba pustiti
               odprta vrat zato, da se za drugi tuji jezik ne odločijo, gre za upoštevanje
               individualnih razlik. Ta opozorila so bila še toliko bolj pomembna zaradi tega, ker
               tudi zagovorniki obveznega učenja drugega tujega jezika priznavajo, da niso
               pripravljeni niti učni načrti niti ne vemo, ali imamo dovolj strokovno usposobljenih
               učiteljev za poučevanje drugega tujega jezika in cela vrsta drugih organizacijskih
               stvari še ni pripravljena. Težko je verjeti, da bi hkrati z obveznim vpeljevanjem
               drugega tujega jezika lahko enako kakovostno vpeljevali tudi poskusno učenje tujega
               jezika v prvem triletju, če bo to učenje, tako kot je bilo mogoče brati, prepuščeno
               razrednemu učitelju. Res je, da so profesorice in profesorji razrednega pouka,
               izobraževani po prenovljenih fakultetnih programih, ampak strokovnjaki, lingvisti,
               posebej poudarjajo, da je za zgodnje učenje tujega jezika treba obvladati pač posebne
               veščine za ta pouk. In tu bi posebej poudarila, da ni odgovorov na vprašanja, ki so
               bila tudi na javni predstavitvi mnenj tehtno zastavljena.</p>
               <p>Druga sprememba, s katero Socialni demokrati ne moremo soglašati, je opustitev
               podaljšanega bivanja v šestem razredu osnovne šole. Lahko bi, ne glede na to, kako je
               bil pripravljavec zakona pripravljen pokrivati stroške za podaljšano bivanje, pustili
               odprta vrata vsaj za možnost organizacije podaljšanega bivanja v šestem razredu.</p>
               <p>Še več strokovnih polemik je sprožila določba o opustitvi splošnega uspeha. Res je,
               da ne moremo biti povsem zadovoljni z doseganjem standardov znanja. Res je, da se
               naši učenci v mednarodnih primerjavah ne odrežejo najbolje. Ampak najslabša od vseh
               možnih rešitev je taka, da ukinemo tisto, kar bi morebiti še kazalo na to, kje je
               treba zastaviti spremembe in ukrepati, in ukinemo splošni uspeh. Kot da bo ukinitev
               splošnega uspeha kaj izboljšala znanje pri posameznih predmetih. Tam bi bilo treba
               zastaviti delo.</p>
               <p>Druga ne tako nepomembna vprašanja, ki bi jih bilo treba dosti bolj občutljivo in
               preudarno razrešiti, so vprašanja, povezana z racionalizacijo. Resda so pripravljavci
               zakona in koalicija kasneje umaknili to kot temeljni cilj sprememb zakona in začeli
               opozarjati na druge spremembe, ampak če se ne bi ta čas spreminjali tudi pravilniki o
               normativih in standardih, potem bi bilo mogoče spregledati to začetno nerodnost, ki
               je pokazala na pravi namen vpeljanih sprememb. Ampak če upoštevamo samo razmerje med
               tistimi šolami, ki se jim je z novimi pravilniki stanje glede števila oddelkov,
               števila vključenih skupin v podaljšano bivanje ali pri pouku v zadnjem triletju,
               stanje poslabšalo, potem je število šol bistveno večje, tudi če upoštevamo šole, pri
               katerih se stanje ni ne izboljšalo ne poslabšalo. 88 šol, kjer je stanje ostalo
               enako, proti 104 šolam, kjer se je stanje izboljšalo, ne more biti več kot blizu 300,
               pravim blizu 300 šol, kjer se je stanje poslabšalo. Enako je zgovoren tudi podatek o
               številu vključenih učencev v število tistih šol, kjer je stanje slabše, v primerjavi
               s tistimi, kjer je boljše. Če torej pogledamo ta dva podatka skupaj, potem res ni
               mogoče prezreti, kam namerne gredo. In zato še toliko bolj skrbi dejstvo, da nas
               koalicija prepričuje, kako ugodne so razmere, v katerih živimo, pri tem pa prvi
               prioriteti, ki bi jo znanje moralo predstavljati za družbo, ki se hoče razvijati, to
               je znanju, ne odmerjamo tudi ustrezne pozornosti in ustreznih finančnih sredstev, ki
               bi za vse to bilo potrebno. In tu se ne moremo Socialni demokrati zadovoljiti samo z
               absolutnimi primerjavami številk, koliko je zdaj na posameznika v izobraževanju
               odmerjenih sredstev, zaradi tega ker treba si je zastaviti vprašanje, ali je to
               dovolj in ali ni treba poiskati še drugih rezerv.</p>
               <p>Res je, da Zakon o osnovni šoli ni doživel zavrnitve na Državnem svetu, da tudi v
               javnosti ta zakon ni zbujal toliko pomislekov kot drugi, o katerem bo danes tekla
               beseda, pa vendarle ne kaže prezreti, da smo Socialni demokrati večkrat ali ob vsaki
               priložnosti, ko je bilo mogoče, povedali, da zakona v takšni obliki, kakršen je
               predlagan, ne nameravamo podpreti in do kraja bomo skušali izkoristiti vse možnosti,
               ki nam ostanejo, da tak zakon ne bi stopil v veljavo. Dejstvo pa je, da na zakon,
               kakršen je v tretji obravnavi, ni več mogoče vplivati, ker je zakon, kot rečeno,
               zaprt. Zato se zastavlja temeljno vprašanje, ali je smiselno pri takšni obravnavi
               sodelovati. In Socialni demokrati menimo, da ne. Hvala.</p>
            </sp>
            <sp xml:id="SDZ4-Redna-32-2007-10-26.sp5">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod dr. Mitja Slavinec v imenu Poslanske skupine LDS. Izvolite,
               prosim.</p>
            </sp>
            <sp xml:id="SDZ4-Redna-32-2007-10-26.sp6">

               <speaker>DR. MITJA SLAVINEC:</speaker>

               <p>Hvala lepa za besedo. Lep pozdrav vsem prisotnim! V LDS zelo obžalujemo, da je
               vladna koalicija v drugi obravnavi tako arogantno preglasovala vsa predlagana
               dopolnila k noveli zakona o osnovni šoli, in to navkljub enemu najširših
               nasprotovanj, tako zainteresirane kot strokovne javnosti, kakor tudi celotne
               opozicije in celo dela koalicijskih poslancev, ne nazadnje kljub grožnji sindikata po
               referendumu. Naše obžalovanje je še toliko večje, ko pomislimo, kaj se bo sedaj s
               šolo zgodilo. Kaj se bo zgodilo zaradi tega zakona, o katerem je govora v tem
               trenutku, in seveda tudi v povezavi z zakonom, ki ga bomo obravnavali kasneje - iz
               šol bo pregnana odličnost, odličnost, ki jo tako radi poudarjamo na vsakem koraku.</p>
               <p>Morebitni pritiski staršev na učitelje, to je bil eden izmed argumentov, zakaj se
               ukinja učni uspeh, se seveda zaradi tega ne bodo nič zmanjšali. Nasprotno! Sedaj
               lahko pričakujemo pritiske, želje, kakorkoli temu rečemo, po povprečni oceni 5,0. In
               dokler učiteljem ne bo zagotovljena večja integriteta, avtonomija in ne nazadnje
               ustreznejše vzgojno-izobraževalne kompetence, se pritiski, s tem ko ukinjamo
               indikator, nikakor ne bodo zmanjšali. Učenci bodo sedaj tudi manj motivirani za
               učenje nekaterih morda nepriljubljenih, njim nekaterih neljubih predmetov, a v
               vsakdanjem življenju seveda zelo pomembnih vsebin. Zmanjšala se bo širina osnovnega
               fundamentalnega znanja, ki jo osnovna šola, to izhaja že iz imena, seveda mora dati.
               Še bolj bo pomembna le številčna ocena, nič več pa vsi drugi učenčevi obšolski,
               izvenšolski uspehi, ki pogosto zelo vplivajo na kasnejšo poklicno odločitev in tudi
               karierno uspešnost posameznikov. Učenci, ne le, da bodo še bolj postali zgolj
               številke, izgubili bodo tudi zunanjo motivacijo, ki jo otrok v tej starosti zelo
               potrebuje. Ne bo več tistih, ki se bodo potrudili za to, mogoče samo malo, da bodo
               odlični, ne bo več tistih, ki so na meji med dobrim in prav dobrim in se bodo potem
               kot zunanja motivacija potrudili, da izboljšajo uspeh. Tega sedaj seveda več ne bo.
               Zakaj? Zaradi tega, kajti nekdo ocenjuje, da bo na ta način zmanjšal pritiske na
               učitelje. Ne bo, ne bo jih zmanjšal!</p>
               <p>Naslednja stvar je uvedba drugega tujega jezika kot obvezno vsebino v osnovnih
               šolah. Prepričan sem, da nihče ne oporeka potrebi po sporazumevanju v tujih jezikih,
               tudi v več tujih jezikih, vendar zelo zelo problematiziramo način, kako se po novem
               drugi tuji jezik uvaja v vaše osnovne šole; uvaja se kot obvezen predmet in predvsem
               je problematično, na račun koga in na kakšen način. Drugi tuji jezik - mimogrede, že
               sedaj si ga je izbrala kot izbirnega več kot polovica učencev, in to so imeli možnost
               na vseh šolah v Sloveniji, razen na petih, torej praktično na vseh šolah - drugi tuji
               jezik bo sedaj obvezen na račun tega, da se zmanjša izbirnost; zmanjša se število ur,
               ki jih bodo učenci lahko namenili izbirnim predmetom. In praksa kaže, da so prav ti
               izbirni predmeti tiste vsebine, ki jih imajo najraje, ki se jim posvečajo z veseljem
               in ki jim dajejo tisto znanje, ki ga pri svoji poklicni usmeritvi najbolj
               potrebujejo. Tudi ta nov koncept izbirnosti sedaj ukinja enakomernejšo porazdelitev,
               ki je bila zagotovljena s tem, da so si učenci izbrali enega izmed sklopov
               naravoslovnih predmetov in enega, vsaj iz sklopa družboslovno-humanističnih. Tudi
               tega sedaj več ni. Je že v redu, da se bo lahko sedaj naš učenec z vrstnikom iz
               Avstrije, Nemčije pogovarjal v nemščini, ki jo ima kot obvezni drugi tuj jezik,
               recimo. Ampak vam povem, da bo tega znanja, v zadnji triadi osnovne šole
               pridobljenega, premalo in bosta zelo hitro spet oba preklopila na angleščino, ki jo
               bo obvladal veliko bolje, saj se jo bo učil kot prvi tuji jezik. In ta uvodni
               pogovor, da se bodo naši ljudje lahko s tujci pogovarjali v njihovem jeziku, ga bo pa
               mogoče stal tega, da ne bo vedel, da elektrika ne pride iz vtičnice, ampak iz
               elektrarne, da ne bo vedel, da so računalniki koristni tudi za marsikaj drugega, ne
               samo za igranje igric, da ne bo dobil drugih vsebin, ki bi jih pri izbirnih predmetih
               lahko.</p>
               <p>Še enkrat poudarjam, da s tem, ko problematiziramo uvedbo drugega tujega jezika v
               osnovne šole, nikakor ne želimo ustvarjati vtisa, da nasprotujemo učenju tujih
               jezikov. Nasprotno, daleč od tega, ampak ne na račun tistih predmetov, ki jih je v
               šoli že tako malo, in ne na račun izbirnosti, ki objektivno, pa kakorkoli Vlada s
               svojim trikom to želi zanikati, sedaj izgubljajo. Izbirni predmeti bodo na slabšem,
               naravoslovno-tehnični predmeti bodo tudi na slabšem.</p>
               <p>Problematičen je bil seveda tudi sam postopek, kako smo prišli do tretje obravnave,
               kako smo prišli s tem zakonom tako daleč, kot sedaj je. Vodenje postopka na seji
               odbora, tam smo zamenjali vrstni red točk dnevnega reda in zato ni bila zagotovljena
               oziroma nasprotovalo je več kot 1/3 prisotnih poslancev in to je v nasprotju s
               pravilnikom. In potem farsa, ki je sledila, javna razprava je bila po drugi obravnavi
               na matičnem delovnem telesu, torej takrat, ko je bilo večino členov že zaprtih in je
               bila ta javna obravnava sama sebi namen. In sledilo je zbiranje podpisov, podpisov
               proti temu zakonu. V Državnem zboru je deponiranih več kot 70 tisoč, skoraj 75 tisoč
               podpisov zainteresirane in strokovne javnosti, ki temu zakonu nasprotujejo, vizavi
               dobrih 600 podpisov, ki ga podpirajo, 70 tisoč proti 600. Vidimo, kakšno razmerje je.
               Na koncu strokovnjaki, ki so spremembe pripravili, jih tudi niso bili pripravljeni
               javno zagovarjati. Gre za fantomsko-strokovni zakon, ki so ga pripravljali
               strokovnjaki, za katere se ne ve kdo so in na kakšni osnovi so ga pripravili. Če nič
               drugega, je to vsaj v nasprotju z obljubami Vlade, da bo delovala transparentno in o
               svojem delu tudi redno obveščala ter vključevala, še pomembneje, javnost.</p>
               <p>Zaradi vsega naštetega in še tistega, kar smo opozarjali že v dosedanjem postopku, v
               Poslanskem klubu LDS ocenjujemo, da se z morebitnim sprejetjem tega zakona našim
               šolam obeta kaj črna prihodnost, zato bomo glasovali proti in enako pozivamo tudi vse
               ostale poslanske skupine. Hvala lepa.</p>
            </sp>
            <sp xml:id="SDZ4-Redna-32-2007-10-26.sp7">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. K besedi vabim gospo Marjetko Uhan, ki bo podala mnenje v imenu Poslanske
               skupine NSi.</p>
            </sp>
            <sp xml:id="SDZ4-Redna-32-2007-10-26.sp8">

               <speaker>MARJETKA UHAN:</speaker>

               <p>Hvala lepa, podpredsednik. Spoštovana državna sekretarka s sodelavci, poslanke in
               poslanci, vsi, ki spremljate to sejo. V Novi Sloveniji smo že ničkolikokrat povedali,
               da se ne zdi, da bi s predlagano novelo zakona o osnovni šoli poteptali ali oskrunili
               šolski sistem, kot nam želijo to nekateri podtakniti. S predlagano novelo stopamo
               previdno na tako imenovano šolsko polje, četudi nas želijo nekateri prikazati kot
               slone v trgovini s porcelanom. Predlagane spremembe sledijo ciljem osnovnošolskega
               izobraževanja. Izboljšati želimo področje vzgoje, pritegniti starše in otroke, skupaj
               z učitelji k oblikovanju vzgojnih načrtov, ob upoštevanju potreb, interesov učencev
               in okolja. Želeli bi ustvariti varno in spodbudno okolje in če bomo z njim odstranili
               vsaj enega varnostnika, paznika na naših šolah ali nemoč učitelja, bo cilj dosežen.</p>
               <p>Nista samo pismenost in znanje dovolj za življenje, temveč tudi sprejemanje
               odločitev in odgovornosti za dejanja. Ne krivimo učitelje, še manj, da bi jim jemali
               občutek varnosti, službo. Zaradi teh sprememb se ni potrebno bati za službe, s čimer
               nekateri grozijo. Starši skupaj z učitelji morajo sodelovati in prevzeti odgovornost
               za vzgojo in izobraževanje otrok, le tako bomo dali vedeti otrokom, kaj smejo in česa
               ne in kakšne so njihove dolžnosti, ne samo pravice. Vzgoja in izobraževanja sta
               enakovredni nalogi in poslanstvo vseh šol. Prepričani smo, da je bilo narejenega v
               preteklosti na vzgojnem segmentu premalo. Preveč je bilo predpisanih ukrepov,
               obrazcev, administracije, premalo moči za reševanje konkretnih težav. Torej, uvajamo
               vzgojne načrte, kjer sodelujejo učenci s starši in učitelji in to pozdravljamo.</p>
               <p>Novela prinaša drugi tuji jezik kot obvezni predmet. Še ena garancija več za
               učiteljevo službo. Prepričana pa sem, da drugi tuji jezik - nad njim niso navdušene
               tiste mame, katerih otroci še en jezik komaj zdelujejo, kaj bodo sedaj reveži z
               drugim tujim jezikom, si mislijo. Še več pa je takšnih mam, ki že v vrtcih forsirajo
               tuji jezik in jih vpisujejo k učenju tujih jezikov, pa potem v osnovni šoli. Res je,
               da tudi večina otrok izbere tuji jezik izmed izbirnih vsebin, kjer to možnost imajo.
               Z uvedbo drugega tujega jezika jim vsaj plačevati ne bo potrebno več.</p>
               <p>V Novi Sloveniji podpiramo postopno uvajanje drugega tujega jezika in podpiramo
               predloge ministrstva, da se bo podajal s primernimi didaktičnimi metodami in pri
               različnih predmetih in le upamo, da ne bo potrebno sedenje pri otroku in neprestano
               spodbujanje; ampak to ni odvisno od predmeta, ampak od otroka, so nas podučili
               učitelji.</p>
               <p>Ukinja se splošni učni uspeh. Tega mnoge evropske države ne poznajo, le Češka,
               Albanija, Grčija še z njim vrednotijo otrokovo znanje. Mi smo se ga res navadili in
               res se nam zdi, da po učnem uspehu ocenjujemo otroke, četudi vemo, da učni uspeh ni
               vedno odraz nadaljnje uspešnosti v življenju. Torej, cilj naj bi bil poudarjati
               otrokova močna področja, njihove talente in smeri, v katere se bo razvijal. S
               povprečjem ocen pa ga še vedno stimuliramo tudi za predmete, ki mu manj ležijo.</p>
               <p>V Novi Sloveniji pozdravljamo tudi to novost, da bo glasbena šola priznana kot
               izbirni predmet.</p>
               <p>In še ena novost novele: izmed izbirnih vsebin in dveh obveznih predmetov lahko
               poseže po obeh iz istih področij in ne tako kot sedaj, ko je moral izbrati enega iz
               družboslovja, drugega iz naravoslovja. Po eni strani se trudimo, da bi imeli otroci
               možnost izbire, da izberejo, kar jim leži, jih veseli, po drugi strani pa ne moremo
               iz svoje kože in jim neprestano predpisujemo, kaj morajo izbrati. Torej, to spremembo
               tudi pozdravljamo.</p>
               <p>Pozdravljamo fleksibilni predmetnik, kajti naj se šolam končno da možnost za nekaj
               predmetov, da jih sami organizirajo v okviru predvidenih ur in učnega leta glede na
               kadrovske in prostorske možnosti.</p>
               <p>Osnovna šola ostaja obvezna za vse otroke, tudi za nekatere starše, ki tega še vedno
               ne jemljejo resno in jih v šolo pošiljajo zgolj občasno. Zakon predvideva kazen za
               neresnosti pri vpisu in kršenju pravil igre.</p>
               <p>Prešolanje otrok zaradi ogrožanja drugih otrok in nespoštovanja generalnih
               zakonitosti bo po strokovnem predlogu in soglasju šol možno tudi brez staršev, ki
               očitno tudi sami niso kos takemu otroku. Če bo to koristno otroku kot drugim in je
               praktično izvedljivo, podpiramo. Upamo pa, da bo to bolj izjema kot pravilo.</p>
               <p>Predlagane spremembe bomo podprli. Predlagane spremembe, po našem mnenju ne bi smele
               nekaterim učiteljem prinesti toliko skrbi. Res pa je, da otroci prinašajo skrbi, v
               tem primeru pa zlasti tisti, ki jih ni. Letno se generacije zmanjšujejo za 6 do 7.000
               otrok. To pa je otrok za nekaj deset oddelkov. In po normativih, ki so se tako
               vztrajno v preteklosti predpisovali, pa je res, da je premalo otrok za vse učitelje.
               Ampak, kot rečeno, ta novela ne zmanjšuje delovnih mest, kvečjemu jih zagotavlja, na
               primer, tudi z uvedbo drugega tujega jezika.</p>
               <p>In še nekaj nas že dolgo skrbi: zastraženost šol z varnostniki. Ne skrbijo nas
               varnostniki, ampak to, da je sistem vzgoje odpovedal, da so potrebni varnostniki, in
               lahko se le sprašujemo, kaj je z naši vzgojo in izobraževanjem narobe. Kje in pri kom
               je odpovedal sistem - verjetno ne pri varnostniku ali zgolj pri njem Poglejmo na
               šole, ki pa tega ne potrebujejo.</p>
               <p>V Novi Sloveniji si ne zatiskamo oči, da bomo s predlaganimi spremembami vse to
               rešili. Želimo pa začeti reševati in usmerjati vzgojo in izobraževanje na pravo pot.
           </p>
            </sp>
            <sp xml:id="SDZ4-Redna-32-2007-10-26.sp9">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Marjan Drofenik v imenu Poslanske skupine SLS.</p>
            </sp>
            <sp xml:id="SDZ4-Redna-32-2007-10-26.sp10">

               <speaker>MARJAN DROFENIK:</speaker>

               <p>Hvala lepa. Spoštovani podpredsednik, državna sekretarka s sodelavci, poslanke in
               poslanci! Predlog zakona podpiramo, ker je po našem mnenju ključna intencija zakona
               šolam omogočiti večjo avtonomijo pri organizaciji in izvedbi vzgojno-izobraževalnega
               dela, da bo s tem šola bolj po meri učencev in njihovih potreb. Šolam se s tem
               zakonom daje možnost, da lahko v večji meri upoštevajo potrebe in posebnosti v svojem
               okolju, v katerem se nahajajo, in to avtonomno urejajo v svojih aktih, torej
               avtonomno odločajo, kako bodo dosegale cilje izobraževanja, ki so enotno zapisani v
               2. členu zakona. Šole bodo lahko uvedle tudi boljšo disciplino in s tem vzgajale
               otroke. Posebno pozornost moramo nameniti podružničnim šolam, ki pomenijo na
               podeželju neko kulturno in družabno središče, gibalo skupnosti.</p>
               <p>Pozorno smo prisluhnili mnenjem na javni predstavitvi mnenj in preučili številne
               pripombe na obe noveli zakona. Spremembe so nadaljevanje že začetih sprememb, ki se
               že uspešno izvajajo: spremembe na področju nivojskega pouka, nacionalno preverjanje
               znanja, dve ocenjevalni obdobji, predvsem pa nova sestava sveta in s tem večji vpliv
               staršev. Pri oblikovanju sprememb, ki so pred nami, so sodelovali tudi številni
               strokovnjaki, zato verjamemo, da so predlagali spremembe pri načinu ocenjevanja in
               napredovanja učencev na podlagi pedagoških izkušenj in analiz stanja.</p>
               <p>Predlog sprememb je nastal tudi zaradi pomanjkljivosti in potrebe po izboljšanju, ki
               so se pokazale v sistemu samem. Po našem mnenju bo fleksibilni predmetnik prispeval
               boljšo organizacijo pouka, glasbena šola se prizna kot izbirni predmet, s tem se
               učenci razbremenijo, v drugi triadi se ukinja opisno ocenjevanje. Po mnenju
               strokovnjakov bo ukinitev splošnega učnega uspeha spodbudila učence, da si bodo
               prizadevali za bolj še ocene pri vseh predmetih, ne bo se vštevalo v splošni učni
               uspeh kot doslej dobre ocene na primer pri telesni vzgoji ali vzgojnih predmetih ali
               izbirnih predmetih. Potrebno pa je vnesti nove vsebine in kakovosti podajanja tudi
               vzgojnih vsebin, saj mora šola vzgajati celostno osebnost otroka. Tudi otroke moramo
               naučiti, da so v vsakdanjem življenju poleg pravic predvsem dolžnosti in odgovornost
               drug do drugega in do samega sebe ter do skupnosti kot do celote.</p>
               <p>V poslanski skupini podpiram tudi ureditev pomoči učenju slovenščine za tuje učence,
               ki se vključujejo v naš sistem. Naj ob zaključku ponovim naše stališče iz prve
               obravnave, da ne sme uvedba obveznega drugega tujega jezika škoditi kvaliteti in
               obsegu učenja slovenskega jezika in bi po našem mnenju drugi tuji jezil lahko ostal
               kot izbirni predmet. Seveda zaradi drugih naštetih pozitivnih sprememb, boljše
               kvalitete izobraževanja, izboljšanja vzgoje in discipline ter večje avtonomije šol
               bomo zakon podprli. Hvala lepa.</p>
            </sp>
            <sp xml:id="SDZ4-Redna-32-2007-10-26.sp11">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Majda Širca v imenu Poslanske skupine Zares.</p>
            </sp>
            <sp xml:id="SDZ4-Redna-32-2007-10-26.sp12">

               <speaker>MAJDA ŠIRCA:</speaker>

               <p>Lep pozdrav vsem prisotnim! Meni je najhuje to, da moram danes ob tretji obravnavi
               ponavljati besede, ki so bile izrečene ob prvi obravnavi. Vmes se je zgodilo
               marsikaj, konec koncev tudi javna predstavitev mnenj, sicer nekoliko farsična ali kar
               farsična, zgodila se je namreč potem, ko je bila druga obravnava že za nami, to se
               pravi, ko so bile ključne rešitve že zaprte ali ko ni ostalo nič tistega manevrskega
               prostora, kjer bi se lahko aplicirale tiste ugotovitve, ki naj bi bile izplen te
               javne obravnave. Po tej javni obravnavi so se na nas številni predstavniki šolajočih
               ali tistih, ki so tako ali drugače povezani s šolstvom, obrnili na nas in na naše
               spletne strani z grozo, kako se je tudi odvijala. Bila je omejena v izvajanjih in
               konec koncev kar večino ali mnogo časa za javno predstavitev mnenj so bili deležni,
               so si zavzeli predstavniki tistih, ki niso stopili v dialog Vlade, ampak tisti, ki so
               branili, brez večjih argumentov sicer, to kar zagovarjajo.</p>
               <p>No, če vas spomnim, kaj smo rekli na prvi obravnavi. Na prvi obravnavi oziroma ob
               začetku, ob samem začetku hitrega pohoda tega zakona smo rekli, da sploh ne gre za
               manjše, temveč za pomembne novosti v šolstvu, v sistemu vzgoje in izobraževanja, in
               ponavljam, da mu nasprotuje ogromno ljudi, da vanj resno dvomi stroka, celo vladni
               strokovni svet in da ne govorim o združenju ravnateljev, uporabnikov in da ne omenjam
               nezadovoljstva sindikata. Ampak kljub temu da je strokovna javnost hotela, želela,
               pozvala, opozarjala, apelirala, da se najprej pripravi konceptualno - ali je to bela
               knjiga ali kaj drugega - konceptualna baza za to, da se iz tega lahko črpajo in tudi
               prediskutirajo spremembe, se to ni zgodilo. Šlo je hitro, brez resnega in treznega
               premisleka, češ da vse skupaj ni potrebno, kajti ne izumljajo se velike reforme,
               ampak gre za nekakšen lifting, ki naj ne bi bil usoden. In to, kar mene boli vsak dan
               - recimo včeraj, ko smo ob tej uri obravnavali neko drugo področje, področje
               humanistike, področje knjige - je prav to, da ni posluha, da mi možnosti sprejeti
               nekih kompromisnih ali pa kakršnihkoli dialoških odločitev za odločitev, ki naj bi
               temeljila na dialogu, ampak da se vse skupaj prevede v na eni strani tako imenovano
               opozicijsko stroko, smo zadnjič slišali pri tem zakonu, na drugi strani nasprotovanje
               kar tako. Ne! Razlogi so veliki in dovolite, da jih ponovim. Še prej pa, da povem to,
               da se v današnjem trenutku, skratka danes, ko se že soočamo s predlogom proračuna za
               šolstvo v letu 2008 in 2009, so upravičeno naše skrbi še večje tudi na tisti točki,
               ko smo se ukvarjali z nesprejemljivostjo tega zakona. Kajti delež denarja, namenjen
               za šolstvo, ki ga, recimo, pokriva minister Zver, se v prihodnjih letih zmanjšuje.
               Prepričana sem, da boste sedaj predstavniki Vlade rekli: "Ne, poglejmo procente!"
               Res, in to namreč ne govori samo minister Zver, tudi drugi ministri, recimo, minister
               za kulturo, ko se ukvarjamo z deležem denarja, namenjenega področju, v tem primeru
               šolstva, za leto 2008 in 2009. Zmanjšuje se v luči deleža bruto domačega prihodka, ki
               bo, po mojem videnju in vedenju, v naslednjih letih padel na tisti nivo, ki je bil v
               letu 1995, 1996 - skratka, sredi 90 let. In to je zaskrbljujoče. Ker če gledamo delež
               posameznega področja znotraj BDP, govorimo pravzaprav o prioritetah, ki jih ima Vlada
               v svojih vizijah dela.</p>
               <p>No, če ponovim nekaj glavnih očitkov osnovnošolskemu zakonu oziroma reformam.</p>
               <p>Kot že večkrat danes rečeno, ne strinjamo se z zmanjševanjem izbirnosti, torej s
               konceptom izbirnih predmetov, ki naj bi pomenili, da se nekje uvaja razšolanje šole,
               skratka, da se z uvedbo možnosti, da se učenec izogne sodelovanju pri izbirnih
               predmetih zaradi obiskovanja glasbene šole. Zanimivo pa je tudi nekaj, da se pri,
               zdaj pravite nekateri, odprtosti možnosti izbirnih predmetov poveča, recimo, ta
               avtonomnost oziroma samoodločitev učenk in učencev. Ja, to da, ampak po drugi strani
               gre za dvoreznost odločitve, kajti enostavno se zapre možnost, da bi se, recimo,
               dosegalo neko določeno ravnotežje med humanističnimi in tako imenovanimi drugimi bolj
               tehnicističnimi vedami.</p>
               <p>Ne strinjamo se z uvajanjem obveznega drugega jezika na račun ur prvega. Naj
               poudarim, da se ta sicer nič sporna namera uvajanja obveznega drugega tujega jezika
               lahko sprevrže v to, da učenci ne bodo imeli na koncu dovolj znanja ne za prvi, ne za
               drugi jezik. Poleg tega na matičnem odboru ni bil dan odgovor tudi o širini izbire in
               o kadrovski zasedbi, zato povsem razumem upravičen strah tistih, ki so se v zadnjem
               času obrnili name zaradi zaskrbljenosti, da bodo v bodoče poučevanje tujega jezika
               lahko izvajali tudi nepedagogi. Veste, da se pripravlja pravilnik, za katerega sicer
               upam, da ne bo sprejet, na način, kot so prihajali predlogi, to se pravi, da bi lahko
               tako rekoč že vsakdo, tudi prevajalci in tako naprej, poučeval tuji jezik. To se
               pravi, da obstaja kadrovski primanjkljaj in da se ta kadrovski primanjkljaj sedaj
               rešuje morebiti tudi na ta način, da se lahko vsi vsepovprek, ne glede na to, ali
               imajo pedagoško znanje ali ne, bodo pač lahko našli v tem poklicu.</p>
               <p>Ne strinjamo tudi z ukinitvijo splošnega uspeha, ki je dopadljiva, všečna, lahko je
               kdo z njo zadovoljen, toda vprašanje, ali je dovolj premišljena. Od samega začetka
               smo dejali, da ni, kajti tukaj je odprto vprašanje o spodbudah za učenje in ne vemo,
               na kakšen način - in to je v bistvu eksperiment. Eksperiment, zaradi katerega bodo
               lahko številne generacije lahko imele slabe posledice, ampak brez projekcij, brez
               razmislekov, se ta eksperiment vrši na nepripravljen način na učencih, ki jim bo
               mogoče to všeč, ni pa nujno, da jim bo to koristilo. In tisto, kar seveda bi morali
               gledati, tisto, čemur bi morali slediti, je njihova korist.</p>
               <p>Vsekakor zakon je za nas nesprejemljiv, tudi nima več možnosti, da bi ga lahko kako
               popravili, da bi lahko vplivali nanj, vemo, da se soočamo sedaj z nekimi, bom rekla,
               zelo minimalnimi in za zakon nepomembnimi popravki, ki jih boste danes skozi
               odločanja o amandmajih obravnavali, ne bodo usodno vplivali, koncepta sprememb ne
               bodo spreminjali in v tem smislu lahko ponovim prvič, drugič, tretjič, tudi danes, da
               je za Poslansko skupino Zares ta oblika zakona nesprejemljiva, ne bomo jo podprli, ne
               bomo sodelovali pri taki obliki zakona, ki nima konsenza, ki jim nasprotujejo
               skorajda vsi relevantni: strokovna javnost ji nasprotuje, uporabniki, in kjer je
               argumentov za njegovo nesprejemljivost po drugi strani oziroma za spodbijanje teh
               argumentov premalo. Hvala.</p>
            </sp>
            <sp xml:id="SDZ4-Redna-32-2007-10-26.sp13">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Barbara Žgajner Tavš v imenu poslanske skupine SNS.</p>
            </sp>
            <sp xml:id="SDZ4-Redna-32-2007-10-26.sp14">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovane kolegice in kolegi, predstavnice oziroma predstavnik
               Ministrstva za šolstvo in šport! Mene čudi, da danes, ko je neke vrste "dan D" za
               slovensko osnovno šolstvo, ni ministra, ključnega človeka, ki stoji za šolsko
               reformo. Slišala sem, da naj bi se minister potikal nekje po Evropi. Veste, tudi to
               je dovolj zgovoren podatek, kakšne so prioritete te Vlade, pa najsibo tega ministra:
               danes, ko spreminjamo sistem javnega osnovnega šolstva v temeljih, danes ministra ni
               z nami. Ja, pa saj boste rekli, ne nazadnje, vladna koalicija je izsilila pravzaprav
               vse, povozila celotno opozicijo, povozila strokovno javnost, v tretji obravnavi pač
               ni mogoče nič več storiti, le zakaj bi bil minister tukaj. Imate prav po svoje. Jaz
               pa pravim, da je to le še pika na i v besedi, ki se ji reče ignoranca vladnega
               početja.</p>
               <p>Od obdobja pred parlamentarnimi počitnicami, ko smo v Državnem zboru Republike
               Slovenije opravili prvo obravnavo obeh šolskih zakonov, pa do danes se, roko na srce,
               ni spremenilo nič, kar se vsebine obeh zakonov tiče. Želim poudariti, da je celotna
               Vlada, vključno s svojim glasovalnim aparatom v parlamentu, na grd način več mesecev
               izigravala ne le poslank in poslancev Državnega zbora, zakonodajne veje oblasti,
               ampak celotno slovensko javnost. Veste, kot da Poslovnik Državnega zbora, neka
               načelna kultura delovanja, vodenja delovnih teles, ne velja za posamezne, ne vem,
               morda celo generale vladne SDS. Veste, celo javna predstavitev stališč - verjamem, da
               se jo boste spomnili, bila je na predlog opozicije - je bila zaradi moči predsednika
               odbora šele po drugi obravnavi na matičnem delovnem telesu; se pravi, takrat, ko
               dejansko ni bilo več mogoče preko javne razprave vplivati na vsebinsko spremembo obeh
               zakonov. Se pravi, tudi ta javna razprava je pravzaprav potekala v tonu poniževanja
               prisotnih, pa bom vnovič poudarila, ne zgolj poslanke in poslance Državnega zbora,
               ampak tudi gostov, tudi širše strokovne javnosti, ki je bila prisotna na javni
               predstavitvi mnenj.</p>
               <p>Rekla bom, delati nepremišljeno reformo, brez analiz, brez študij na področju
               obveznega javnega osnovnega šolstva, ki je podlaga, na kateri se gradi celotno znanje
               družbe, to je podlaga, prvi nivo, če hočete, takšno početje je lahko dolgoročno zelo
               škodljivo. Dovolite, da na začetku demantiram vsakršne namerne špekulacije in
               zavajanja ministra Zvera, pa vnovič poudarjam, da mi je žal, da ga danes ni z nami,
               demantiram izjave ministra Zvera in njegovih somišljenikov. V Sloveniji se nismo
               vprašali, ali hočemo in ali dejansko potrebujemo privatizirano in skomercializirano
               osnovno šolo. Ali hočemo razgraditi sistem tradicije javnega šolstva na način, kot ga
               poznajo Združene države Amerike ali pa ne nazadnje, če se osredotočim na Evropsko
               unijo, Velika Britanija. V teh sistemih je javna osnovna šola dejansko degradirana
               oziroma se opravičujem, getoizirana. Ali ne bi bilo morda bolje naš - zaenkrat vsem
               dostopen - sistem javnega izobraževanja, javnega osnovnega šolstva nadgrajevati z
               novimi dognanji, novimi socialnokvalitetnimi usmeritvami, če hočete, na področju
               vzgoje in izobraževanja, ki jih na primer zelo dobro Finska in ki dajejo zelo dobre
               rezultate? Ali ne bi bilo morda bolje graditi res na brezplačni osnovni šoli? Vi
               veste - upaj vsaj, da veste -, da so finančna sredstva za obstoječo mrežo osnovnega
               šolstva zelo omejena, celo toliko je ta vlada privila "pipico", da so šole začele s
               postopnim odpravljanjem brezplačnih dejavnosti. To je realno, spoštovane kolegice in
               kolegi. Recimo, v času podaljšanega bivanja, kljub temu da se ta Vlada hvali, kako bo
               uvedla brezplačno podaljšano bivanje v petem razredu, ob dejstvu, da ga pa za šesti
               razred ukinjajo. Plačajo se, recimo, fotokopije, plača se na nekaterih osnovnih šolah
               celo WC papir. Tudi brezplačni učbeniki, ki jih obljublja minister, v resnici niso
               brezplačni učbeniki. Še manj pa gre v tem primeru za sistem socialne pravičnosti;
               tisti sistem oziroma tiste socialne pravičnosti, na katero se, denimo, Vlada oziroma
               ministrstvo sklicevalo takrat, ko je nasprotovalo brezplačnim vrtcem. Takrat so se
               sklicevali na to, da bi porušili sistem socialne pravičnosti. Pa smo zopet pri dvojni
               morali.</p>
               <p>In ko je pod vprašajem prepotrebna obnova šole, se Vlada sklicuje na dolžnost
               lokalne skupnosti. Dolžnost lokalnih skupnosti, ki po veliki večini ne zmorejo
               slediti potrebam, kar se tiče financiranja. Velika večina starih šol je bila zgrajena
               s samoprispevkom. Šole so danes dotrajane in tukaj je, spoštovane kolegice in kolegi,
               tako zelo očitna razlika, ki jo Vlada Republike Slovenije uzakonja s šolsko reformo.
               Poleg 100% financiranja s strani države bodo imele zasebne šole še kapitalsko
               injekcijo s strani ustanovitelja, torej zasebnika - pod pogoji, ki jih določa zakon,
               zasebnik ne more biti kdorkoli! Ja, to je res! Ampak privatno šolo lahko ustanovi
               nekdo, ki ima alternativni javnopriznani izobraževalni program. To ni kdorkoli. Te
               pogoje danes izpolnjuje konkretno Cerkev. In hočem vas opozoriti, ker so bile v
               javnosti ničkolikokrat izkrivljene informacije: po obstoječi zakonodaji, tisti, ki
               velja že danes, je možno ustanoviti zasebno šolo s koncesijo ali brez nje. Zato
               tisti, ki hočejo prikazati, da nasprotniki te šolske zakonodaje oziroma reforme
               nasprotujemo ustanavljanju zasebnih šol - veste, to je preprosto zlonamerna
               manipulacija. Problem te zakonodaje - med drugim, kajti slabosti je ogromno - je tudi
               ta, da želi minister Zver na nivoju državnega financiranja izenačiti javni in zasebni
               sektor. To je problem. To je problem, na katerega opozarja opozicija, pa ne nazadnje
               tudi stroka. 72.000 podpisov je prišlo v Državni zbor proti takšnemu arogantnemu
               početju.</p>
               <p>Dejstvo ostaja, spoštovane kolegice in kolegi, da bodo zaradi dvojnega financiranja
               oziroma dvojnega financerja zasebne šole v nadrejenem položaju. To pa ne pomeni nič
               drugega, vsaj po moji oceni, kot postopna razgradnja javnega šolstva na račun
               zasebnega. Minister Zver je pred časom jasno in glasno dejal, te besede si boste
               lahko tudi prebrali, pa verjamem, da ste zasledili črno na belem zapisano, celo
               njegov citat je zapisan v enem izmed slovenskih častnikov: "Vsak zasebnik, ki vstopa
               v šolski sistem, prinaša vanj večmilijonska sredstva." Potem sprašujem, zakaj je
               potrebno takega zasebnika dodatno financirati iz javnih sredstev, ki so omejena že
               danes za javno šolstvo. Ne! Minister Zver, za katerega pravzaprav verjamem, da niti
               ne ve, kaj počne s šolsko reformo, kajti po podatkih, ki jih imam, pa so dokaj
               zanesljivi, so v ozadju ljudje v senci, ki pravzaprav narekujejo absurdne spremembe.
               Ampak minister Zver kljub temu trmasto vztraja pri načrtni razgradnji javnega šolstva
               in v zadnjem času celo zelo agresivno napada vse nasprotnike slabih sprememb. Po moji
               oceni nedopustno za demokratičnega ministra ali pa sposobno vlado je, veste, da
               gibanje civilne družbe minister ozmerja s "političnim aktivizmom". Še bolj
               nesprejemljivo je, da 72.000 zbranih podpisov proti tej reformi javnega šolstva
               označi za manipulacijo. Demokracija, to je državna ureditev, ki naj bi jo imeli,
               pravim, naj bi jo imeli v naši državi, pomeni, da najpomembnejše odločitve sprejme
               ljudstvo in ne vladar po svoji volji. Če kdo manipulira, potem je to nedvomno Vlada
               Republike Slovenije oziroma minister Zver s svojimi pajdaši. Ker me čas preganja in
               verjamem, da bom v okviru drugega zakona, ki je še kako pomembno povezan s tem
               zakonom, saj nenazadnje gre za spremembe šolskega sistema v temeljih, lahko povedala
               več o manipulativnem, destruktivnem ali absurdnem početju Vlade Republike Slovenije
               na področju javnega šolstva.</p>
               <p>Dovolite za konec stavek, ki verjamem, da tistim, ki znajo razmišljati trezno, pove
               veliko. Tistim, ki so zaslepljeni z oblastjo, pa verjamem, ne bo segel do srca.
               Pridobivanje in razvijanje znanja ni mogoče doseči z razrednim šovinizmom, s tako
               pokvarjeno tekmovalnostjo, kot se uzakonja že pri šestletnikih. Veste, da ste
               vztrajali na spodbujanju podjetnosti pri šestletnikih, kot neke temeljne vrednote.
               Jaz pravim, da je to slabo. In pravim, ko bomo resnično družba znanja, ki jo tako
               zelo rad poudarja tudi predsednik Vlade Janez Janša, takrat bomo znanje, znanost in
               inovacije gradili z odprtostjo, sodelovanjem in delitvijo znanja in ne z omejevanjem,
               kar počnemo danes, kar počnemo s to reformo. Ta reforma, tudi zaradi sprememb v
               okviru zakona o osnovni šoli, tudi zaradi odprave ocen, tudi zaradi možnosti
               napredovanja v višji razred z negativno oceno, s številnimi ostalimi slabimi,
               nedodelanimi spremembami, pomeni v nekem smislu degradacijo znanja. To pa je,
               spoštovane kolegice in kolegi, slabo, slabo. In na to opozarjajo tudi strokovnjaki s
               tega področja.</p>
               <p>In veste, kaj se je zgodilo pod ministrovanjem gospoda Zvera? Učitelji tedensko
               dobivajo na šolo nove okrožnice z birokratskimi navodili. Danes za učitelja
               pravzaprav ni več pomembno, na kakšen način in kako bo podajal znanje ter kakšno
               znanje bo podajal, ampak je pomembno to, da bo v neke nove obrazce pravilno vpisal
               minutažo, ki jo ima na šoli oziroma v razredu pri določeni uri. To je absurd.</p>
               <p>V Slovenski nacionalni stranki tovrstnega početja ali teh absurdov preprosto ne
               moremo in ne smemo podpreti.</p>
            </sp>
            <sp xml:id="SDZ4-Redna-32-2007-10-26.sp15">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Ivan Jelen v imenu Poslanske skupine DeSUS.</p>
               <p>Izvolite prosim.</p>
            </sp>
            <sp xml:id="SDZ4-Redna-32-2007-10-26.sp16">

               <speaker>IVAN JELEN:</speaker>

               <p>Hvala za besedo, spoštovani podpredsednik. Kolegice in kolegi, državna sekretarka!
               Dejstvo je, da je naš šolski sistem dokaj razvit in ustrezen, kar dokazuje tudi
               raziskovanje mednarodno priznanih institucij. Zato se ob tej reformi šolskega sistema
               lahko po eni strani upravičeno sprašujemo, zakaj se naše šolstvo zopet prenavlja in
               ali bodo učinki sprememb pozitivno delovali na dvig kakovosti slovenskega šolskega
               prostora. Po drugi strani pa lahko pričakujemo ob morebitnem zastoju nadaljnjega
               reformiranja posledic ob nedoseganju evropskih in mednarodnih ciljev na področju
               šolstva, ki so usmerjeni v večjo avtonomijo strokovnih delavcev in posodabljanje
               šolskih programov v koraku s povečanjem konkurenčnosti, kar naj pozitivno prispeva k
               trajnejšemu znanju šolarjev in spodbujanju vseživljenjskega učenja in to vsekakor
               mora voditi v dviganje izobrazbene stopnje oziroma dosežka družbe. Sicer pa se je
               revolucionarna reforma šolstva že zgodila in za teh nekaj sprememb zakona o osnovni
               šoli tudi ne moremo z zagotovostjo in v naprej trditi, da bodo prispevali v
               izobraževalni in vzgojni sistem zgolj negativne posledice za mladino in starše,
               učitelje in družbo kot celoto. Vse spremembe in dopolnitve so več ali manj naravnane
               v luči izboljšav obstoječe ureditve, za kar se je pokazala potreba po prilagoditvi
               oziroma popravkih pretekle reforme šolskega sistema. Mogoče ni odveč sedaj pripomba
               na očitke strokovne in širše zainteresirane javnosti v smislu njihove ignorance
               oziroma neupoštevanja njihovih pripomb s strani predlagatelja. Spomniti se je treba,
               da je stroka in javnost v želji, da sodeluje pri prenovi šolskega sistema, naletela
               na gluha ušesa tudi v preteklem reformiranju. Glavna problematika v tej noveli se več
               ali manj vrti okoli dodajanja drugega tujega jezika, sprememb glede izbirnosti
               predmetov, fleksibilnosti predmetnika oziroma urnika in ukinitve splošnega učnega
               uspeha.</p>
               <p>V Poslanski skupini DeSUS smo predlagane spremembe in dopolnitve poskušali dojemati
               z obeh vidikov tako pozitivnega kot negativnega. Zelo utopično bi bilo namreč biti
               prepričan v to, da bo to, kar nam bo prinesla neka reforma, imelo zgolj pozitivne ali
               samo negativne učinke. Tako oporekati pozitivnosti učenja tujih jezikov, kar v
               nadaljnjem času malodane pomeni že nujnost zaradi integriranosti v mednarodni
               prostor, ni smiselno. Vendar je potrebno izraziti tudi pomisleke na to, in sicer
               predvsem zaradi možnosti povečanja obremenjenosti učencev, zlasti tistih, ki so imeli
               težave že pri učenju prvega tujega jezika. Seveda pa ne dvomimo v zadostno število
               kvalitetnih, strokovnih delavcev, ki jih čaka z uvedbo obveznega drugega tujega
               jezika trdo in odgovorno delo, saj je dosedanje poučevanje drugih tujih jezikov v
               okviru izbirnosti potekalo verjetno v zelo sproščenem okolju, saj so ga zapolnjevali
               tisti učenci, ki so imeli zanj interes in se ga niso učili pod pritiskom obveze.
               Sodobni šolski sistemi, kamor je potrebno prišteti tudi našega, so nujno podvrženi
               stalnemu posodabljanju in razvoju, s ciljem doseganja trajnostnega razvoja, kajti
               vzgojno-izobraževalni sistem je dinamičen sistem, ki mora v korist družbe prisluhniti
               potrebam časa. Vsekakor pa menimo, da tako občutljivo področje družbenega življenja,
               kot je kreiranje šolske politike in zadeva naše najmlajše generacije, nujno zahteva
               temeljne razmisleke ter vso dolžno odgovornost države do staršev in njihovih otrok,
               ki bodo prvi občutili primernost ali neprimernost predlaganih sprememb in dopolnitev
               osnovnošolskega zakona.</p>
               <p>Vsi poslanci DeSUS-a ne zagovarjamo sprememb v šolstvu kot pozitivne in ne
               verjamemo, da ta novela zakona zagotavlja takšne vzgojno-izobraževalne podlage, da
               bodo šole lahko optimalno izpolnjevale svoje poslanstvo, zato bomo glasovali po svoji
               vesti.</p>
            </sp>
            <sp xml:id="SDZ4-Redna-32-2007-10-26.sp17">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Alenka Jeraj, v imenu Poslanske skupine SDS.</p>
            </sp>
            <sp xml:id="SDZ4-Redna-32-2007-10-26.sp18">

               <speaker>ALENKA JERAJ:</speaker>

               <p>Lep pozdrav vsem! Novela zakona o osnovni šoli prinaša drugi tuj jezik v zadnji
               triadi, ukinitev splošnega učnega uspeha tudi ob zaključku preostalih razredov, ne le
               v prvi triadi, predmetnik, ki določa, katere predmete bomo poučevali v osnovni šoli
               in jih poučujemo že sedaj, čeprav za to nismo imeli zakonske podlage, vzgojni načrt,
               ki ga bodo skupaj pripravili učitelji, šolarji in starši, fleksibilni predmetnik,
               možnost torej, da šole svobodneje razporejajo tedensko število ur posameznih
               predmetov, da se obiskovanje glasbene šole upošteva kot izbirni predmet, zmanjšuje se
               število izbirnih predmetov s tri na dva in pri izbirnih predmetih se daje prosta
               izbira in ne, da so morali učenci izbirati predmete iz različnih sklopov. Po našem
               mnenju bodo vse te novosti prinesle kvalitetnejše in boljše delo v naših šolah, saj
               prinašajo orodja, s katerimi bomo dosegli cilje, ki jih zasledujeta izobraževanje in
               vzgoja v osnovni šoli. In ne gre za reformo, ampak za nujne popravke, ker je praksa
               pokazala na nekatere neustrezne rešitve.</p>
               <p>Ob vseh očitkih o hitrosti sprejemanja, da ni pripravljenih strokovnih podlag, se
               moramo ponovno vprašati, kako je mogoče, da pripravljavci Zakona o osnovni šoli in
               Zakona o financiranju vzgoje in izobraževanja pred dobrim desetletjem niso vedeli
               niti, kaj se bo poučevalo v devetletki, ko so oba zakona napisali, čeprav je bilo
               takrat do uvajanja devetletke slabo leto. Tako smo leta in še danes poučevali
               predmete, ki jih v zakonu ni. Novela zakona tokrat jasno določa, kateri so obvezni
               predmeti. Zakaj je tako, je povedal eden od ravnateljev z besedami: "In kdo je bil
               najslabši med ministri za šolo? Z veliko mero cinizma bi rekel, Slavko Gaber. Zelo
               hitro je postal prevzeten politik, na zunaj sicer deluje prijazno in ljubeznivo, toda
               kot minister je bil trmast in trdoglav. Kar si je zamislil, so morali strokovnjaki
               potrditi."</p>
               <p>Treba je povedati, da tudi pred dobrim desetletjem ni bilo temeljnega soglasja o
               novostih v šolstvu in je bilo veliko strokovnjakov, skupin in posameznikov, ki so
               opozarjali na nedorečenosti v zakonu, nedodelane predloge, v snovanje sprememb in
               izboljšav je bilo vključenih malo praktikov. Pa niso bili slišani. Še več, očitalo se
               jim je nestrokovnost in nepoznavanje. Čeprav so bili po izobrazbi in izkušnjah
               primerljivi s strokovnjaki, ki so spremembe predlagali in uvajali. Tudi takrat je pet
               članov Nacionalnega kurikularnega sveta javno izrazilo nestrinjanje s predmetnikom
               osnovne šole, ki je nastal v okviru kurikularne prenove. Strokovni argumenti
               nekaterih strok so bili popolnoma prezrti. Če bomo brali statistiko, se na ravni
               Slovenije za 6% letno dviguje obisk jezikovnih tečajev. Po podatkih Statističnega
               urada je bilo v letu 2005, 206 izvedenih 4011 jezikovnih tečajev in zabeleženih 27438
               udeležencev. Največ pri učenju angleškega jezika, drugi najpopularnejši jezik je
               nemščina, večje kot v predhodnem letu je bilo zanimanje za učenje francoskega jezika,
               poleg tega se učijo italijanščino, španščino in ruščino, češčino, madžarščino,
               danščino, portugalščino in švedščino, pa tudi japonščino, kitajščino in arabščino.
               Število jezikovnih šol je v zadnjih letih skokovito naraslo, kar kaže na to, da je
               znanje jezikov zelo pomembno in da se državljanke in državljani množično odločajo za
               učenje jezikov. Ob tem so jezikovne šole ponudniki tečajev že v vrtcih in osnovnih
               šolah in mnogi otroci in starši se odločajo za obiskovanje takšnih tečajev. Seveda pa
               to veliko stane, ob tem, da imamo učitelje, ki učijo med izbirnimi predmeti tuje
               jezike.</p>
               <p>Naš izobraževalni sistem mora slediti tem trendom, da se ne bomo čez desetletje
               srečali s težavami. Kot se danes srečujemo s strukturno brezposelnostjo, na primer
               pomanjkanjem zdravnikov, medicinskega osebja, ker nismo pravi čas zaznali trendov in
               vedeli, katerih poklicev bo v določenem času primanjkovalo. Nobenega dokaza ni, da
               splošni učni uspeh bistveno vpliva na motivacijo učenca. Prej prihaja do pritiskov
               nanje, pa tudi na učitelje. Zakaj smo ga sicer ukinili v prvi triadi? Res smo prešli
               na opisno ocenjevanje, še vedno bi lahko imeli splošni učni uspeh, če je to tako
               močan motivacijskih faktor, pa ga nimamo. Ali so zato otroci manj ali bolj motivirani
               v 1., 2. in 3. razredu? Dejstvo je, da je učni uspeh motivacija za dobre učence,
               odlične in prav dobre. Za tiste, ki pa jim vsa leta z učnim uspehom dopovedujemo da
               so dobri, da so le zadostni, pa prav gotovo ni. Tudi če je posameznik pri katerem od
               predmetov blestel, tega ne vemo, ampak je samo dober, povprečen. Informacije, ki mu
               jih s tem dajemo in tako delamo škodo njegovi samopodobi, je, da je povprečen,
               skratka nič posebnega.</p>
               <p>Izbirni predmeti malo drugače, tako kot so predlagali mladi. Izbira naj bo izbira in
               ne prisila. Po mnenju naše poslanske skupine z novelo nadgrajujemo uvedeno
               devetletko, pri kateri se je v vseh teh letih izkazalo, čemu smo namenili premalo
               pozornosti in kaj bi bilo smiselno nadgraditi in še bolj razviti. Danes lahko zmerimo
               vse tisto, kar je bilo dobro, pa tudi vidimo tisto, kar je povzročalo težave in ni
               prineslo želenih in predvidenih rezultatov.</p>
               <p>Od splošne obravnave zakona o osnovni šoli, ki jo je predlagala koalicija, in javne
               razprave, ki smo jo na predlog opozicije podprli, je minilo nekaj mesecev. V tem času
               se je zgodilo zbiranje podpisov, o katerem smo danes že slišali in bomo še slišali.
               Zanima me, ali so podpisniki proti uvedbi drugega tujega jezika v zadnji triadi,
               proti ukinitvi splošnega učnega uspeha tudi ob zaključku preostalih razredov, proti
               predmetniku, ki določa, katere predmete bomo poučevali v osnovni šoli, proti
               vzgojnemu načrtu, proti fleksibilnemu predmetniku, proti, da se obiskovanju glasbene
               šole upošteva kot izbirni predmet, proti zmanjševanju števila izbirnih predmetov s 3
               na 2, proti prosti izbiri pri izbirnih predmetih. Niso, vsaj tisti podpisniki ne, s
               katerim sem sama govorila. In so rekli, da vse to podpirajo in niso proti naštetim
               predlogom zakona o osnovni šoli, ampak jim stvar ni bila tako predstavljena.
               Spoštujem dijake in študente, ki so se pridružili akciji zbiranja podpisov. Zbirali
               so jih po srednjih šolah brez obrazložitve dijakom na klop, tudi s pomočjo učiteljev.
               Ali so jim obrazložili, kaj podpisujejo? Zbirali so celo na študentski areni, kjer
               med kar nekaj tisoč mladimi ni težko zbrati podpise za karkoli. Zanima me, koliko jih
               je prebralo pismo nam poslancem, pod katerega so se podpisali. Mnogi ne, ker ga sploh
               niso videli. Sprašujem dijake in študente, ali so proti uvedbi drugega tujega jezika,
               proti zmanjšanju števila izbirnih vsebin, izbirnih predmetov in proti temu,da je
               obiskovanje glasbene šole, ki jo obiskuje veliko naših otrok, da se upošteva kot
               izbirni predmet. Preseneča me, da so mladi proti spremembam, ki izboljšuje položaj
               šolarjev, manj dijakov, ker govorimo o zakonu o osnovni šoli, čeprav bomo med
               podpisniki našli predvsem dijake in študente. Preseneča nas toliko bolj, ker so na
               otroškem parlamentu podali drugačno stališče tako v zvezi z izbirnimi predmeti kot z
               vzgojnimi predmeti oziroma uvajanjem vzgojnega načrta. Veseli me, da je med
               podpisniki veliko članov društva upokojencev, ker to kaže na njihovo skrb za
               izobrazbo vnukov, pa zaposlenih v premogovnikih Velenje. Zanimivo, da je Sindikat
               vzgoje in izobraževanja ter znanosti tako prisoten ravno med rudarji, med zaposlenimi
               na geodetskem zavodu, v goriškem muzeju, kmetijsko-gozdarskem zavodu in drugih
               organizacijah. Seveda, če so izjavo prebrali in niso bili zavedeni s strani zbiralcev
               podpisov, kaj v resnici podpisujejo. Veste, podpisi so se zbirali tudi leta 1998. Na
               začetku septembra 1998 so učitelji tehnike skupaj z učitelji likovnega pouka na
               pobudo petih kritičnih članov tedanjega nacionalnega kurikularnega sveta začeli z
               zbiranjem podpisov za drugačen model devetletne osnovne šole. V dobrih dveh tednih je
               bilo zbranih več kot 3.000 podpisov staršev in učiteljev. Nato pa je bilo zbiranje
               podpisov grobo zaustavljeno. Kot so javno sporočili likovni pedagogi osnovnih šol, na
               nekaterih osnovnih šolah so bili učitelji, ki so podpise zbirali, ovirani s strani
               ravnateljev, češ, da jim tega ne dovolijo. Vodstvo šole namreč zaradi posredovanj in
               groženj ministrstva za šolstvo grozilo učiteljem tudi z disciplinsko komisijo in
               pozivalo druge učitelje, razrednike, naj ne dajejo zahtev v podpise staršem.</p>
               <p>Novelo zakona o osnovni šoli bomo v Poslanski skupini Slovenske demokratske stranke
               podprli, ker smo prepričani, da bomo naš osnovno šolski sistem s spremembami
               izboljšali in ustvarili prijetno in spodbudno okolje za učence in učitelje.</p>
            </sp>
            <sp xml:id="SDZ4-Redna-32-2007-10-26.sp19">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Sledi razprava o
               predlogu zakona v celoti. Postopkovno, prosim, gospa mag. Majda Potrata.</p>
            </sp>
            <sp xml:id="SDZ4-Redna-32-2007-10-26.sp20">

               <speaker>MAG. MAJDA POTRATA:</speaker>

               <p>V skladu z drugim odstavkom 65. člena Poslovnika napovedujem odsotnost Poslanske
               skupine Socialnih demokratov pri tej točki dnevnega reda. To gre za...</p>
            </sp>
            <sp xml:id="SDZ4-Redna-32-2007-10-26.sp21">

               <speaker>PODPREDSEDNIK MAG. VASJA KLAVORA:</speaker>

               <p>Gospa mag. Potrata, nekaj bi vam rad povedal. Obstrukcijo lahko napove le vodja
               poslanske skupine ali njegov namestnik. Tega podatka, da bi vi bila eno ali drugo,
               nimam. Tako je po poslovniku. Ne vem, kako so ravnali prej, vendar jaz se bom držal
               poslovnika. Prosim, gospod Potrč.</p>
            </sp>
            <sp xml:id="SDZ4-Redna-32-2007-10-26.sp22">

               <speaker>MIRAN POTRČ:</speaker>

               <p>Hvala lepa. Jaz sledim kolegici mag. Majdi Potrati in izjavljam, da so njene besede
               točne in da poslanska skupina napoveduje obstrukcijo pri razpravi in glasovanju o tej
               točki dnevnega reda.</p>
            </sp>
            <sp xml:id="SDZ4-Redna-32-2007-10-26.sp23">

               <speaker>PODPREDSEDNIK MAG. VASJA KLAVORA:</speaker>

               <p>Sprejemam vašo napoved, gospod Potrč, ker vem, da ste vodja poslanske skupine. Hvala
               lepa.</p>
               <p>Besedo ima gospod dr. Mitja Slavinec. Prosim.</p>
            </sp>
            <sp xml:id="SDZ4-Redna-32-2007-10-26.sp24">

               <speaker>DR. MITJA SLAVINEC:</speaker>

               <p>Hvala lepa za besedo. Popolnoma pričakovano in tudi na nek način logično je, da
               večina preglasuje manjšino, torej da koalicija legitimno preglasuje opozicijo. Prav
               tako imajo pravico ne poslušati predlogov, ki smo jih ves čas dajali. Tudi to je
               pravica. Ni pa najbolj pametno početje. Prav gotovo pa je zelo nespametno početje
               tako trmasto nasprotovati širokemu krogu, eni najširših nasprotovanj, zainteresirani
               in strokovni javnosti, saj smo lahko slišali, da so podpise zbirali tako učitelji
               kakor tudi zainteresirani starši, stari starši. In prav gotovo je to zadosten razlog,
               da smo se v Poslanskem klubu LDS odločili, da v tem delu ne bomo sodelovali. Zato v
               skladu z drugim odstavkom...</p>
            </sp>
            <sp xml:id="SDZ4-Redna-32-2007-10-26.sp25">

               <speaker>PODPREDSEDNIK MAG. VASJA KLAVORA:</speaker>

               <p>Gospod dr. Slavinec!</p>
            </sp>
            <sp xml:id="SDZ4-Redna-32-2007-10-26.sp26">

               <speaker>DR. MITJA SLAVINEC:</speaker>

               <p>Imam tudi to obrazložitev</p>
            </sp>
            <sp xml:id="SDZ4-Redna-32-2007-10-26.sp27">

               <speaker>PODPREDSEDNIK MAG. VASJA KLAVORA:</speaker>

               <p>Vašo obrazložitev sem poslušal. Ko ste pa sedaj napovedali obstrukcijo, vam povem,
               tudi vam, da tega vi ne morete storiti, kvečjemu vodja vaše poslanske skupine ali
               njegov namestnik. Ravnam se po poslovniku. Jaz ga spoštujem, spoštujte ga tudi vi.
               Tako je bilo sprejeto.</p>
            </sp>
            <sp xml:id="SDZ4-Redna-32-2007-10-26.sp28">

               <speaker>DR. MITJA SLAVINEC:</speaker>

               <p>Spoštovani predsedujoči, saj še nisem nič napovedal. Samo želim prebrati tisto, kar
               vam pisno bom predal, če dovolite.</p>
            </sp>
            <sp xml:id="SDZ4-Redna-32-2007-10-26.sp29">

               <speaker>PODPREDSEDNIK MAG. VASJA KLAVORA:</speaker>

               <p>Če boste drugače povedali, se vam bom opravičil.</p>
            </sp>
            <sp xml:id="SDZ4-Redna-32-2007-10-26.sp30">

               <speaker>DR. MITJA SLAVINEC:</speaker>

               <p>V skladu z drugim odstavkom 65. člena Poslovnika DZ napovedujem odsotnost vseh
               članov Poslanske skupine PKLDS pri obravnavi 25. točke, to je Predlog zakona o
               spremembah in dopolnitvah zakona o osnovni šoli, tretja obravnava. Podpis, Jožef
               Školč, vodja poslanskega kluba. In vam pisno predajam našo obstrukcijo.</p>
            </sp>
            <sp xml:id="SDZ4-Redna-32-2007-10-26.sp31">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Se vam ne opravičujem, ker je popolnoma jasno. Ne more biti nobenega
               pooblastila, lahko napove samo vodja poslanske skupine ali njegov namestnik. Če daste
               pisno, če bo podpisano, bom sprejel. Hvala lepa, sprejemam. Besedo ima gospa Žgajner
               Tavš. Prosim.</p>
            </sp>
            <sp xml:id="SDZ4-Redna-32-2007-10-26.sp32">

               <speaker>BARBARA ŽGAJNER TAVŠ:</speaker>

               <p>Hvala lepa. Dovolite, gospod predsedujoči, sicer sem hotela dati proceduralni
               predlog, ampak ker ste popravili očitno napako, ki ste jo hoteli storiti, ko ste
               upoštevali pooblastilo, kajti tudi v Slovenski nacionalni stranki bomo, če boste
               nadaljevali s tovrstnim početjem, s pooblastilom napovedali obstrukcijo. Brez
               odkimavanja, spoštovana gospa, ki sodelujete pri vodenju seje.</p>
            </sp>
            <sp xml:id="SDZ4-Redna-32-2007-10-26.sp33">

               <speaker>PODPREDSEDNIK MAG. VASJA KLAVORA:</speaker>

               <p>Ne vem, kakšno karanje prejemam z vašimi besedami, vendar pri tistem, kar sem na
               začetku rekel, bom vztrajal. Ravnal se bom po poslovniku. Ali je to smešno ali ne.
               Hvala lepa. Gospa Majda Širca.</p>
            </sp>
            <sp xml:id="SDZ4-Redna-32-2007-10-26.sp34">

               <speaker>MAJDA ŠIRCA:</speaker>

               <p>Hvala lepa. Kot namestnica vodje Poslanske skupine Zares skladno z drugim odstavkom
               65. člena Poslovnika državnega zbora sporočam, da Poslanska skupina Zares pri
               razpravi in obravnavi Predloga zakona o spremembah in dopolnitvah zakona o osnovni
               šoli ne bo sodelovala. Pozorno smo poslušali predstavitve stališč poslanskih skupin,
               ki sporočajo, da bodo podprle te spremembe, ki jim mi nasprotujemo. Ne nasprotujemo
               jim samo mi, nasprotujejo tudi starši, tudi tisti, ki so zaposleni v rudnikih, v
               goriških muzejih in tako naprej, kot starši, in ki niso na neki črni listi,
               nasprotujejo tudi drugi. Veliko je teh neuslišanih nasprotovanj, in menimo, da brez
               dialoga o tako usodnih spremembah, ki se dotikajo tako rekoč vsakega izmed nas, ki
               ima otroke, ki obiskujejo osnovno šolo, in s spremembami, s katerimi se ne strinja,
               skratka, ne podpiramo zakona in zato tudi o njem ne bomo več razpravljali, ker ga
               bomo zavrnili. Hvala.</p>
            </sp>
            <sp xml:id="SDZ4-Redna-32-2007-10-26.sp35">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Mnenje ste podali oziroma napoved kot namestnica vodje poslanske skupine,
               gospa Širca. Hvala lepa. Gospod dr. Slavko Gaber, nepovezani poslanec.</p>
            </sp>
            <sp xml:id="SDZ4-Redna-32-2007-10-26.sp36">

               <speaker>DR. SLAVKO GABER:</speaker>

               <p>Najlepša hvala, gospod predsednik. V svojem imenu bom - upam, da to pravico imam -
               prav tako obrazložil, zakaj ne nameravam sodelovati pri nadaljevanju te seje.</p>
               <p>Tako pomembni zakoni, kot so ti, ki jih sprejemamo danes, bodo prvič v tem
               parlamentu sprejeti oktroirano, brez da bi sedela tukaj praktično polovica
               parlamenta. Prvič v zgodovini te države se bo, kot kaže, zgodilo tudi to, da bodo
               ljudje na referendumu odločali o tako občutljivi problematiki. V to na vso silo, na
               vso moč vodi politika vladajoče koalicije. Res je, v tej državi so vedno bile
               razprave, in to vroče, ko je šlo za vprašanje šolske zakonodaje. Ni tako samo v
               Sloveniji, tako je v vseh državah. Vendar pa je malo držav, v katerih bi tako trmasto
               ob tako visokem številu podpisov, ob tako enoglasnem nasprotovanju stroke,
               postavljanju pod vprašaj nekaterih temeljnih rešitev, kdorkoli vztrajal in svojo
               peljal do konca. Pri prejšnjih reformah se je na primer tudi za po leto dni s
               predlogom takratne oblasti odmikalo uvajanje reform, da se je stroka lahko poenotila.
               Nekaj takšnega bi potrebovali tudi danes in tukaj. Jaz pričakujem še vedno, da bo
               vladajoča koalicija, podučena tudi s tem, kar se dogaja sedaj tukaj, pred glasovanjem
               razmislila in odmaknila to, kar želi sedaj uvesti na hitro, na kdaj drugič. Ker kot
               sedaj kaže, tega razmisleka še ni opravila, bom s svojo odsotnostjo na tej seji
               poskušal prispevati k temu, da bi do razmisleka prišlo.</p>
               <p>Spoštovane gospe in gospodje, ta država si zasluži in potrebuje dograjevanje
               šolskega sistema, ni perfekten, je pa zadosti dober, da je, njegovo dograjevanje
               vredno dodatnega resnega razmisleka. Hvala.</p>
            </sp>
            <sp xml:id="SDZ4-Redna-32-2007-10-26.sp37">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Barbara Žgajner Tavš. Prosim.</p>
            </sp>
            <sp xml:id="SDZ4-Redna-32-2007-10-26.sp38">

               <speaker>BARBRA ŽGAJNER TAVŠ:</speaker>

               <p>Hvala lepa, gospod podpredsednik za besedo. Dovolite in bi vas resnično prosila v
               prvi vrsti, da se tisti, ki vam pomagajo pri vodenju seje, uskladijo med seboj, kajti
               navodila gospoda Plevelja so jasna in glasna, poslanska skupina lahko s pooblastilom
               napove obstrukcijo. In dovolite, da to storim sedaj.</p>
               <p>V skladu z drugim odstavkom 65. člena Poslovnika Državnega zbora Republike Slovenije
               napovedujemo odsotnost vseh članov Poslanske skupine Slovenske nacionalne stranke pri
               obravnavi 25. točke dnevnega reda 32. seje. Razlogi so bili podani pri predstavitvi
               stališča Poslanske skupine Slovenske nacionalne stranke, ki ga je podala poslanka
               Slovenske nacionalne stranke Barbara Žgajner Tavš, s podpisom vodje poslanske skupine
               SNS, gospodom Zmagom Jelinčičem Plemenitim. Kljub odkimavanju gospe, ki sodeluje pri
               vodenju seje, uradno pa vam predajam dokument sedaj.</p>
            </sp>
            <sp xml:id="SDZ4-Redna-32-2007-10-26.sp39">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Hvala lepa, ker ste me poučili, kako je treba voditi sejo. Sprejemam
               pismeno potrdilo tako kot vi prvo. Hvala lepa. Sledi razprava o predlogu zakona v
               celoti. Nadaljujemo. Besedo ima gospod Martin Mikolič.</p>
            </sp>
            <sp xml:id="SDZ4-Redna-32-2007-10-26.sp40">

               <speaker>MARTIN MIKOLIČ:</speaker>

               <p>Hvala za besedo. Prisrčno pozdravljeni, spoštovane kolegice in kolegi, tisti, ki ste
               še ostali v dvorani, in tudi tisti, ki nas zapuščate, spoštovana sekretarka s
               sodelavci. Moram povedati, da sem tudi sam razočaran, kako nekateri so do sedaj
               razlagali, kako pomembna zakona obravnavamo, sedaj pa zapuščajo dvorano. Podobno kot
               pri sprejemanju pokrajinske zakonodaje. Glede na to, da je pred nami rebalans
               proračuna za leto 2008 in proračun za 2009 in glede na očitke, ki so bili prej
               nakazani, da se za šolstvo namenja manj denarja z vidika bruto družbenega proizvoda,
               bi rad omenil sledeče. Povečuje se proračun za Ministrstvo za šolstvo in šport, kot
               tudi pri ostalih ministrstvih. Če pa merimo z vidika bruto družbenega proizvoda, pa
               moram povedati to, da si ta Vlada prizadeva, da zmanjša primanjkljaj. Če gremo tudi
               ostala resorna ministrstva ocenjevati s tega vidika, potem je pri vseh sorazmerno
               povečanje ali pa zmanjšanje. In če hočemo tisto, kar ravno opozicija nam razlaga, da
               primanjkljaj bi bilo dobro zmanjšati v času dobre gospodarske rasti, potem si jaz to
               ne predstavljam, kako bi lahko to rešili brez tega, da bomo zmanjševali javno porabo.
               Ampak pri tem področje šolstva ni na slabšem. Uvajamo tako imenovano zasebno možnost
               investicij in na tistem področju skupaj s tem se bo dejansko v prihodnje še najmanj
               toliko gradilo, kot do sedaj. Prav gotovo pa na samem programu je več denarja, kot je
               bilo do sedaj.</p>
               <p>Glede sprememb lahko rečem, sem prepričan, da se tudi moji kolegi iz poslanske
               skupine Nove Slovenije strinjajo z menoj, ne vem, zakaj toliko prahu glede teh
               sprememb. Glede teh sprememb, ki v končni fazi sledijo nekim ciljem, da bi pravzaprav
               šolstvo izboljšali. Pa se bom lotil samo dveh področij, dodatno uvajanje drugega
               tujega jezika. Moram reči, da bi jaz podprl ta predlog, pa mi ne bi bilo nikoli
               pomembno, katera vlada bi to predlagala, ker se mi zdi to tako pomembno. Jaz bi
               spoštovane kolegice in kolege, ki ste tukaj, predvsem pa tiste, ki ste zapustili
               dvorano, vprašal, ali kdo pri 40, 50 letih ali pa še kasneje obiskuje kak drug tečaj.
               Vem, da marsikateri poslanec in poslanka obiskujemo sedaj tečaj kakšnega tujega
               jezika, ker ga nujno rabimo. Ali kdo obiskuje kak tečaj matematike ali pa zgodovine;
               saj mogoče bi bilo dobro, da bi šel kdo tudi v kakšen tak tečaj, glede razlage
               proračuna in podobno. Ampak to so dejstva. In nasprotovanje temu, tega pa res ne
               razumem. Jaz bi bil še kako vesel, da smo v tistih mladih letih, ko smo obiskovali
               osnovno šolo ali pa srednjo šolo, imeli to možnost. In mislim, da otrok lahko največ
               absorbira s tega področja ravno v osnovni šoli. Saj zaradi tega pravzaprav, tako kot
               je bilo že prej večkrat povedano, že starši želijo, da bi otrok že v vrtcu naredil
               osnovne korake glede kakšnega tujega jezika.</p>
               <p>Kar se tiče splošnega učnega uspeha, moram povedati, da sem kot župan že do sedaj
               veliko let ob zaključku šolskega leta imel sprejem za odlične učence. Mislim, da je
               bil to lep dogodek, tako za nas, ki smo te učence sprejeli, se pravi, občinsko
               upravo, kot tudi za šolo in te učence. Zdaj se mi bo najbrž zgodilo ob koncu
               naslednjega šolskega leta, da bo prišel kdo na to slovesnost, tudi tisti, ki je
               mogoče v preteklosti bil prikrajšan, tisti, ki mu je samo še mogoče en kamenček v
               mozaiku med temi stotimi ali tisočimi kamenčki manjkal, da ni bil odličen. In
               pravzaprav bo šola oziroma ravnatelji oziroma učitelji bodo naredili seznam tistih,
               ki se naj udeležijo tega sprejema. In bom prav gotovo vesel vseh, ker sem tudi
               večkrat razmišljal, morda smo pa komu naredili krivico.</p>
               <p>O ostalih spremembah tega zakona ne bom razlagal in bi zaključil, da prav gotovo je
               ta zakon potreben, da od tega zakona veliko pričakujejo starši, pa tudi lokalne
               skupnosti. In vsekakor bom ta zakon podprl.</p>
            </sp>
            <sp xml:id="SDZ4-Redna-32-2007-10-26.sp41">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Grims. Prosim.</p>
            </sp>
            <sp xml:id="SDZ4-Redna-32-2007-10-26.sp42">

               <speaker>MAG. BRANKO GRIMS:</speaker>

               <p>Hvala za besedo. Vsem prav lep pozdrav, še posebej gospodu ministru in sodelavcem!
               Lep pozdrav tudi kolegicam in kolegom, ki so v dvorani! Pozdrav tudi vsem tistim, ki
               so v tem trenutku pobegnili pred trenutkom resnice! Jaz popolnoma razumem, zakaj
               zdajle opozicije v dvorani ni. S pomočjo svojega vpliva v medijih, ki ga še vedno
               imajo, s tem, da se občasno malo porogajo na naš račun, so uspeli doseči, da je bila
               razprava o šolski zakonodaji taka, da je bila že kršena pravica vedeti. Ljudje
               preprosto niso imeli možnosti izvedeti, za kaj gre, in so bili celo grobo zavedeni. O
               tem bom govoril kasneje, to sem tudi včeraj napovedal na enem soočanju, na katerem je
               bilo vse splanirano tako, da se tam nihče od takih, ki znajo kaj povedati, ne bi
               pojavil, ampak je bilo za presenečenje poskrbljeno, smo jim pokvarili igro. Tako bom
               pri naslednji točki dnevnega reda, ko bo šlo za zakon o financiranju vzgoje in
               izobraževanja, vse te igre razgalil. Zato tudi razumem, ker oni to vedo, da so
               pobegnili, vem, ker jih je groza tega. Ker ko bodo njihovi volivci videli, da so jih,
               ne samo vlekli za nos, ampak da so se oni delali norca iz svojih lastnih volivcev, da
               so kurili strasti za stvari, ki so jih sami naredili, da so kurili strasti na način,
               ki je razbesnel ljudi, pa se bo razgalilo, da celo, če bi ljudje sledili njihovim
               nasvetom, bo še vedno veljalo tisto, pred čemer so jih svarili. Ker so to oni sami
               naredili, bo to zelo zabavna situacija. Zabavna za nas, za njih pa prav gotovo ne.
               Zato še enkrat lepo pozdravljam vso opozicijo, ki je pred svojim trenutkom resnice
               pobegnila. Bom pa poskrbel, da bo ta trenutek resnice doživela v uvodnem delu
               naslednje točke dnevnega reda, ko bo zakon o financiranju vzgoje in izobraževanja na
               dnevnem redu. Hvala.</p>
            </sp>
            <sp xml:id="SDZ4-Redna-32-2007-10-26.sp43">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Drago Koren.</p>
            </sp>
            <sp xml:id="SDZ4-Redna-32-2007-10-26.sp44">

               <speaker>DRAGO KOREN:</speaker>

               <p>Lep pozdrav vsem poslankam in poslancem, ki ste ostali v dvorani, ministru s
               sodelavci, pa seveda tudi vsej opoziciji, ki verjetno sedaj na skrivaj oziroma v
               drugih prostorih posluša našo razpravo. Upam, da bodo dobro poslušali, da bodo mogoče
               pa vseeno ugotovili kakšno novo stvar, kakšno novo dejstvo.</p>
               <p>Ko sem danes tu poslušal stališča opozicijskih poslanskih skupin, sem se spraševal,
               ja, kakšno Vlado pa imamo mi v Sloveniji, ja, kakšno ministrstvo za šolstvo imamo, ki
               skuša odličen slovenski šolski sistem uničiti. To ni resno, seveda ni resno, kajti
               mislim, da imamo dobro Vlado in dobro ministrstvo in da vsi želimo samo najboljše
               slovenskemu šolstvu.</p>
               <p>Namen zakona je prav gotovo izboljšati naše šolstvo. Osebno sem prepričan, da imamo
               v Sloveniji dobro osnovno šolo, še bolj pa sem prepričan, da lahko to dobro osnovno
               šolo še precej izboljšamo. Se tudi dostikrat sprašujem, v kakšnem stanju je naša
               družba, v kakšnem stanju duha smo Slovenci - kot narod, Slovenija - kot država.</p>
               <p>Sam zelo težko sprejemam, da smo prišli na stopnjo ko moramo v osnovni šoli imeti
               varnostno službo. To dejstvo enostavno zelo, zelo težko sprejemam. Zato se mi zdi ta
               novost, ki jo prinaša ta zakon, namreč uvedba vzgojnega načrta v našo osnovno šolo,
               zelo pomembna. Tu je točka, kjer lahko starši skupaj z učitelji in skupaj s šolarji
               naredimo en program, začrtamo eno pot, ki bo naše šolstvo, pa ne samo šolstvo, ampak
               splošno stanje pripeljalo do tega, da ne bo potrebno v osnovni šoli imeti varnostne
               službe.</p>
               <p>Druga zadeva, drugi tuji jezik. Moram reči, da sem tudi sam bil najprej kar malo
               zadržan nad tem, ker sem mislil, dovolj je če imamo izbirno možnost. Ampak mislim, da
               prav na tem področju, glede na dejstvo, da smo zelo odprta družba, da smo v Evropski
               skupnosti, kjer ni več mej, je ta potreba po znanju tujih jezikov res velika. In s
               tem, sem prepričan, da samo uresničujemo svoje dobre želje po najboljšem za naše
               bodoče ljudi, za naše otroke. Morda je prav, da rečem ob tem zavajanju, ki je bilo
               prav na račun drugega tujega jezika tu, v tej dvorani, malo prej rečeno, da se
               zmanjšuje število ur prvega tujega jezika na račun uvedbe drugega tujega jezika. To
               preprosto ne drži. Število ur prve tujega jezika ostaja...</p>
            </sp>
            <sp xml:id="SDZ4-Redna-32-2007-10-26.sp45">

               <speaker>PODPREDSEDNIK MAG. VASJA KLAVORA:</speaker>

               <p>Oprostite gospod Grims, vas bi lepo prosil. Hvala.</p>
            </sp>
            <sp xml:id="SDZ4-Redna-32-2007-10-26.sp46">

               <speaker>DRAGO KOREN:</speaker>

               <p>... nespremenjeno. Poleg obveznega drugega tujega jezika bodo otroci še vedno imeli
               možnost izbrati tudi tuji jezik kot izbirni predmet. Jaz mislim, da je to ena velika
               zadeva, dodana možnost, ki jo bodo naši otroci lahko izkoristili.</p>
               <p>Jaz bom zaključil s tem, da sem prepričan, da te spremembe zakona, ki jih s tem
               zakonom uvajamo, bodo prav gotovo prinesli predvsem pozitivne stvari za naše šolstvo.
           </p>
            </sp>
            <sp xml:id="SDZ4-Redna-32-2007-10-26.sp47">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Anton Kokalj.</p>
               <p>Izvolite prosim.</p>
            </sp>
            <sp xml:id="SDZ4-Redna-32-2007-10-26.sp48">

               <speaker>ANTON KOKALJ:</speaker>

               <p>Hvala lepa.</p>
               <p>Mogoče samo nekaj pripomb. Bil sem priča, kot župan, uvajanja devetletke, takrat je
               bil minister gospod Gaber, to sem enkrat že javno povedal, občine so bile
               ustanoviteljice, in so še danes, osnovne šole. Postopek je potekal ob popolni
               ignoranci. Zbrali smo podpisov, mislim, da okoli 100 občin, 92 županov, ker smo
               želeli samo aktivno sodelovati pri pripravi tega šolskega cunamija, ki je šel na
               silo, definitivno na silo v tek. In danes še vedno čutimo njegove posledice predvsem
               v tem, da so otroci enormno zaposleni in nimajo časa v nekaterih šolah niti za
               kosilo. Moj sin ta trenutek letos 10 minut v 7. razredu osnovne šole. V šoli je pa
               zjutraj od 7. do 16. ure popoldne. Oprostite, to ni normalno. Ta sistem uničuje
               otroke. In hvala bogu, da je ta Vlada naredila vsaj en majhen korak v tej smeri
               razbremenjevanja. Seveda tisti, ki nimajo otrok ali pa imajo enega ali dva, so polni
               idej, kako bi poučevali naše otroke, tisti, ki pa, pa mogoče kakšnega več. In jaz
               ostro nasprotujem takšnemu pristopu. Kadar me kdo sprašuje v tujini, saj vi v
               Sloveniji pa pravzaprav niste imeli pravega komunizma, mu vedno odgovorim: "Ja, ja,
               navzven ne, imeli smo pa ideološki totalitarizem in ga še vedno imamo in vleče se
               prav skozi šolski sistem." Gospod Gaber ga je, to je moja ocena, zelo močno utrdil,
               pri tem mu pa pomaga na žalost sindikat, ki se ne ukvarja s tem, kar je njegova
               naloga, se pravi z izboljšanjem kvalitete poučevanja, z dobrim počutjem učitelja,
               zmanjševanjem birokratskih ovir, s katerimi se učitelji ukvarjajo, s tem, da bi bilo
               učitelji sposobni obvladovati otroke. Oprostite, upam si trditi, 15 let sem učil,
               najmanj 10% učiteljev ni sposobnih imeti niti osnovnega reda v razredu. Upam si to
               trditi kadarkoli, ampak sindikat se ne ukvarja s tem. Ne ukvarja se s tem, kako
               kvalitetno in korektno nagrajevati učitelja, učitelj je danes nagrajen za to, kar
               počne izven razreda, ne pa za tisto, kar počne z otroki pri pouku in tako naprej, da
               ne bi našteval. Na žalost, ta ideološki totalitarizem se vleče in samo s tega vidika
               si lahko razlagam obstrukcijo, pri, po moji oceni, relativno nepomembnih vsebinskih
               predlogih, ki jih je dala Vlada. Moram reči, da jaz tukaj resnično ne vidim nekih
               gigantskih premikov v sistemu. Jaz bi si želel hitrejših in večjih korakov. Predvsem
               z vidika otrok in kvalitete poučevanja. Otroci danes včasih ne znajo niti brati, ko
               končajo osnovno šolo, ker se je pač pristop menda tako spremenil, da nekaterim ljudem
               pač to ne leži in se ne more od njih pričakovati, da bi po končani osnovni šoli znali
               prebrati pol strani teksta tekoče. Mogoče je to samo ena kratka opomba in jaz mislim,
               da te spremembe, ki so tukaj predlagane, dejansko ne zaslužijo take pozornosti, kot
               se jo sedaj zganja. Se jo pa zganja, bom še enkrat povedal, s tem, da se drži to
               ideološko linijo v precepu. In to na račun naših otrok. Predvsem tistih, ki so tudi
               javno izjavljali pred leti, da več kot enega otroka pa ne. Mislim, da je tukaj treba
               vzeti tudi ta človeški vidik v obzir. Hvala.</p>
            </sp>
            <sp xml:id="SDZ4-Redna-32-2007-10-26.sp49">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jožef Jerovšek. Prosim.</p>
            </sp>
            <sp xml:id="SDZ4-Redna-32-2007-10-26.sp50">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči, spoštovane kolegice in kolegi, spoštovani gospod
               minister s sodelavci. Zelo sem vesel, gospod minister, da ste tako hitro demantirali
               laž, izrečeno s strani kolegice Žgajner Tavševe, da se potikate nekje po Evropi, in
               da ste se tukaj pokazali. Ampak to je bilo rečeno, ne samo slabšalno na račun Evrope,
               ker očitno je vedela, da ste v domovini, ker smo del Evrope, in tudi to je nekaj
               slabšalnega. Tudi ta domovina je slabšalna za nekatere. In ravno to je tudi eden od
               bistvenih vzrokov za vik in krik, za hujskanje in za vse, da te spremembe zakona
               dajejo nekoliko več pomena domovini, da se uvaja tudi kot obvezni predmet domovinska
               vzgoja, državljanska odgovornost. To je za ideološki blok, ki izhaja iz komunističnih
               korenin, nekaj groznega. Pravzaprav je še vse doslej verjetno veljala predvsem ta
               internacionalistična vzgoja in tukaj se jim rušijo temelji. Trdno sem pa prepričan,
               da naši otroci morajo biti vzgojeni v patriatizmu. Da se morajo zavedati, kdo so
               nacionalni junaki, kdo so utemeljitelji te države, kajti če bi bilo karkoli od tega,
               potem se ne bi dogodilo, da nekaj posameznikov, recimo, tudi o rojstnem kraju dr.
               Jožefa Pučnika zganja vik in krik, ko je krajevna skupnost predlagala, da se osnovna
               šola poimenuje po njem. In žal je med njimi tudi nekaj učiteljev. Sramujejo se
               temelja svoje nove države. In kdo mi lahko odgovori, kje v Evropi boste slišali ali
               pa videli kaj takega, da je to sramota se spominjati nacionalnih junakov ali pa
               velikih Slovencev, ki so utemeljili to državo. In zaradi tega, ko je prej kolega
               Mikolič rekel, da mnogi obiskujejo tečaje, ker to potrebujejo, in se spraševal, v
               kakšen tečaj bi še poslanci morali iti, mislim, da bi tem, ki so danes demonstrativno
               zapustili ta zbor, bil zelo potreben tečaj iz državljanske odgovornosti in domovinske
               vzgoje. Niso je imeli očitno, sedaj ji nasprotujejo in čeprav je obstrukcija
               legitimen inštitut, je popolnoma nerazumljivo, da pri sprejemanju zakonodaje, v
               kateri se iskreno vsi, jaz mislim, da vsaj na tej strani, trudimo, da bi peljala v
               smer, da bi bili naši otroci, ko končajo šolanje, usposobljeni za kariero, za to, da
               so uspešni v življenju in usposobljeni v ljubezni do domovine. Še daleč ni res to,
               kar trdijo, s čimer obremenjujejo in hujskajo ljudi, da gre za usodne spremembe. Za
               njih je usodna domovinska vzgoja, državljanska odgovornost in s prav istimi argumenti
               so zbirali podpise. Zbirali so podpise na enak način, kot delajo Socialni demokrati v
               svoji stranki. Oni širijo, kako so demokratični, kako so za novo politiko, novo
               politično obnašanje in na izvesku nad svojim lokalom imajo Boruta Pahorja, ki to na
               nek način pravi. Notranjost pa je popolnoma drugačna, še stalno je ideološko
               totalitarna. In pri tej zadevi je isto. Ljudem so dajali v podpis dokumente in
               strašili ob spremembah, ki jih sploh ni na sporedu v zakonodaji, ki jih ni, ki ne
               obstajajo. In to je klasično zavajanje ljudstva, kot se je zavajalo v tem času
               komunizma. In slučajno, mislim, da manj slučajno pri tem sodelujejo isti ljudje, kot
               so nekoč sodelovali pri zavajanju ljudstva. Zaradi tega, gospodje, tudi tisti, ki
               sedijo na balkonu, izenačite napise pred gostilno in vsebino, ki jo ponujate znotraj.
               Ne ponujajte tistega, česar ne strežete v lokalu. Čeprav ste mojstri tega, zato ste
               se pa šolali v političnih šolah v Kumrovcu. To pa je res, izrazito dobra šola je bila
               kumrovška za zavajanje ljudstva.</p>
               <p>Moram reči, da sem bil vesel, da sem danes poslušal tudi kolegico, ki je predstavila
               v imenu Socialnih demokratov njihove poglede. In moram reči, da je vnesla toliko
               gneva in žolčnosti, da se mi je zdelo, da če bi prišel kdo v tistem trenutku blizu,
               bi lahko tudi spraskala oči komu. In ne vem, zakaj govorjenje s takim gnevom, s tako
               žolčnostjo. In ona je dejala, zakaj nasprotujejo uvedbi drugega jezika. Danes smo že
               večkrat rekli, da je to v sedanjem času za Slovence nujno potrebno. Zato, ker
               sodelujemo s svetom in bomo vsak dan morali sodelovati, svet je vsak dan bolj
               globaliziran. In sedaj že številni starši, ki imajo to možnost, in to so boljše
               situirani praktično vsi, otroke pošiljajo v fakultativni pouk tujega jezika. In to se
               je pokazalo kot potreba. Ampak oni nasprotujejo zaradi tega, da bi bili te bonitete
               deležni tudi otroci tistih staršev, ki niso dovolj situirani. Gre se jim za socialno
               diferenciacijo, da bi lahko bili eni obsojeni na opravljanje manj vrednih poklicev,
               da bi bili fizični delavci na račun tistih, ki so se prebili ne na podlagi
               sposobnosti. In vemo, da je bilo kadrovanje v prejšnjem režimu izrazito na podlagi
               ideoloških predpostavk. In tisti so si ustvarili višji standard in ga še vedno
               uživajo in sedaj si na vse kriplje prizadevajo ohraniti privilegije tudi skozi sistem
               v šoli, da bi ene pa degradiral.</p>
               <p>Drugi ne bi smeli biti deležni drugega tujega jezika v osnovni šoli, ker mi si ga
               tako lahko privoščimo, oni trdijo, drugi pa naj bodo za fizične poklice. In jaz sem
               prepričan, da bodo ljudje na referendumu, s katerim grozijo, spoznali, kako zahrbtne
               so take predpostavke. Gre za veliko zahrbtnost. Ampak značilno, vedno so govorili o
               solidarnosti, o socialni pravičnosti, delali pa popolnoma nasprotno, in to se dela.
               Govoriš eno, misliš drugo. In še nekaj tiste, ki so zapustili ali pa posameznike, ki
               imajo pač zadeve v rokah, močno motivira za takšno ravnanje. V okviru šolstva, v
               okviru izdajanja knjig, učbenikov, so se razvili izjemni lobiji, materialni interesi.
               Tu se niso učbeniki izdajali zaradi potreb šole in učencev, ampak izrazito jasnih
               materialnih interesov. In pri teh interesih služijo tisti, ki so po ideoloških
               kvalifikacijah prišli zraven in bodo storili vse, da se ti privilegiji ohranijo.
               Vodijo jih materialni interesi, ne pa interesi otrok Slovencev in tako naprej.</p>
               <p>Pri teh spremembah bi morda s sedanjim pogledom pravzaprav edino bil iz taktičnih
               razlogov morda, če bi danes svetoval, rekel, da izpustimo opustitev učnega uspeha,
               splošnega uspeha. Jaz vem, da je to v skladu z vsemi standardi in pedagoškimi
               ugotovitvami in bo prav gotovo rodilo v prihodnosti pozitivne uspehe. Otroci se bodo
               počutili bolj svobodne, več motivacije bodo imeli. Vendar je pa res, da zavest in
               vedenje med ljudmi malo zaostaja za stroko in da je v tem trenutku morda Slovence o
               tem težko prepričati, da smo tu različni od Skandinavcev, ki takšne stvari prvi
               uvajajo in od tega tudi imajo očitne koristi v družbenem in gospodarskem razvoju
               svojih držav. Mogoče smo tu Slovenci malo bolj konzervativni in bodo ti gospodje
               sedaj na to lovili Slovence pri referendumu. Čeprav so ravno tisti njihovi strokovci,
               s katerimi so toliko govorili, ravno na tem delali in je iz njihovih laboratorijev
               prišlo, sedaj pa so proti ravno zaradi čistih ideoloških in političnih vzgibov, ker
               to Slovenci malo z zaostankom sprejemamo in smo kritični do novotarij, ki so sicer
               strokovno zelo utemeljene. Če bi se dalo, bi to jaz opustil, ampak tega se danes več
               ne da opustiti.</p>
               <p>Tako pač izražam svoje poglede na spremembe, ki niso radikalne, ki niso usodne, ki
               so nujne, ki so potrebne, ki peljejo v pravo smer in ki bodo tudi, upam, z več
               vzgoje, tako državljanske in domovinske, pa tudi drugačne, spravile šolo ponovno v
               tire, da se bodo lahko šole odpovedale varnostnikom, kar je postala splošna potreba v
               času Gabrovih sprememb in Gabrove vzgoje. Jaz sem trdno prepričan, da bomo s pravimi
               spremembami v šolstvu to enkrat ponovno odpravili. Da bodo šole dihale svobodno, da
               ne bo strahu, da ne bodo šole tudi mesto razpečevanja mamil, kot se je dogajalo v tem
               preteklem obdobju, ki ga tisti, ki zbirajo podpise, hočejo tako podaljševati v
               nedogled in slabe stvari iz tistega obdobja.</p>
               <p>Hvala lepa.</p>
            </sp>
            <sp xml:id="SDZ4-Redna-32-2007-10-26.sp51">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Jožef Horvat. Prosim.</p>
            </sp>
            <sp xml:id="SDZ4-Redna-32-2007-10-26.sp52">

               <speaker>JOŽEF HORVAT:</speaker>

               <p>Hvala lepa, gospod podpredsednik. Spoštovani gospod minister s sodelavko, spoštovane
               kolegice in kolegi.</p>
               <p>Nimam sicer veliko časa, želim pa povedati, da resnično obžalujem, da so večinoma
               sedeži opozicije prazni. Morda je opozicija ocenila, da se jim res ne splača
               sodelovati pri tej zakonodaji, ki resnično ni neka velikanska sprememba, gre za
               relativno majhne spremembe. Morda zato, ker ne želijo pač zaradi narave opozicije
               hvaliti teh zakonskih sprememb oziroma da jim je zmanjkalo argumentov za napadanje
               teh sprememb. Opozicija med drugim tudi topota in rohni zaradi tega, ker bodo šole
               poleg letnega delovnega načrta morale po tej zakonodaji pripraviti tudi vzgojni
               načrt. Sam se bom osredotočil samo na to točko, ki jo posebej pozdravljam v tej
               noveli zakona. In ob tem bom povedal eno svojo grenkih izkušenj, ki je nikoli ne bom
               pozabil.</p>
               <p>Ko sem bil s strani ustanovitelja postavljen v svet zavoda osnovne šole kjer sem
               imel tri otroke, sem poskušal, da bi v statut zavoda zapisali med dejavnosti tudi
               vzgojo - ne boste verjeli, ni šlo. Imeli smo tri kroge, tri seje in na koncu je
               pravnica, ki je svetovala temu svetu zavoda, najvišjemu organu zavoda, rekla: "Takšna
               navodila smo dobili iz Ljubljane." Jaz si grizem ustnice, ker želim biti fer in ne
               želim imenovati imena ...<stage xml:id="SDZ4-Redna-32-2007-10-26.stage6">/Opozorilni znak za konec razprave./</stage>... gospoda, ki je bila
               takrat šolski minister in ga ni tukaj, če pa bi bil tukaj, bi pa to povedal trikrat.
               Dokler ne bodo naši otroci, ki bodo končali osnovno šolo, znali vsaj dva stavka
               povedati o vsakem od slovenskih državnih praznikov, do takrat ne bomo imeli dobre
               osnovne šole. In ko se spominjam resnično teh let nazaj ...<stage xml:id="SDZ4-Redna-32-2007-10-26.stage7">/Opozorilni znak za konec
               razprave./</stage>... , ko nismo smeli napisati v statut, da šola opravlja tudi vzgojno
               dejavnost, potem se res sprašujem, kolegice in kolegi, gospe in gospodje, kje smo mi
               živeli.</p>
               <p>Hvala lepa.</p>
            </sp>
            <sp xml:id="SDZ4-Redna-32-2007-10-26.sp53">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Rudolf Petan.</p>
            </sp>
            <sp xml:id="SDZ4-Redna-32-2007-10-26.sp54">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani minister, državna sekretarka,
               kolegice in kolegi.</p>
               <p>Malce čudno je, da sedimo tu v nekoliko zmanjšanem številu, pa se sprašujem - pred
               čem pa naši kolegi bežijo, česa se bojijo? Mogoče ne želijo pohvaliti česa, ker to ne
               bi bilo v njihovo čast, po drugi strani pa se lahko vprašam, česa se bojijo pri tej
               spremembi zakona. Ali se bojijo drugega tujega jezika? To me zelo preseneča. Mogoče
               me prav tako preseneča, pa bi še mogoče lahko razumel, opustitev splošnega uspeha -
               ali se mogoče bojijo racionalizacije na šolah? Nikakor, nikoli, nikdar ob nobeni uri
               pa ne morem razumeti, zakaj bežijo pred tem, če se uvaja domovinska državljanska
               vzgoja. V to me pa ne boste nikoli prepričali, ne opolnoči, zjutraj, ne ob pol treh
               in tudi ne ob pol devetih. In tudi po tistem, ko začnejo točiti alkohol, me ne boste
               več prepričali, da je kaj narobe z domovinsko državljansko vzgojo. Ali bežite pred
               resnico, ali pred realnostjo, ali pred odgovornostjo; ali bežite pred argumenti ali
               bežite pred raziskavami, ki tudi o šoli govorijo marsikaj? Ne vem - ali se bojite
               odgovornosti, ker ste z lažmi, manipulacijo in pritiski zbirali podpise? To lahko z
               gotovostjo trdim, ker sem vsak dan šel mimo stojnice in sem tudi poslušal, kaj se je
               na tistih stojnicah govorilo. O vsem se je govorilo, samo o vsebini zakona ne. In
               želel bi vam še to povedati, da tisti, ki so podpisovali, niso vedeli, kaj so
               podpisovali, zato ker so jim, oprostite, so jim - tisti, ki so bili tam, tudi sami
               niso poznali zakona in so natvezli, kar jim je bilo povedano. Govorili so jim o
               solinah, o ne vem čem, ampak da ne boste menili in očitali, da govorim na pamet, vam
               bom nekaj prebral. Tudi v poslanskih skupinah sam osebno sem prejemal določene maile,
               pisma in vam bom prebral: "V gimnaziji", je ne bom imenoval, "so učitelji,
               simpatizerji in člani sindikata SVIZ, dijakom kar med poukom na mizo posredovali
               obrazce za pisno podporo, sindikatu za kakovostno javno šolo. Prosim, da poslanci
               nekaj ukrenete."</p>
               <p>Sedaj vas bom pa vprašal - kaj pa je to? V prvem letniku srednje šole na mizo, sedaj
               pa podpiši neko listino za kakovostno javno šolo. Je že to mogoče politizacija? Ali
               je to mogoče kaj v stilu dr. Lukšiča, ki svojim študentom naroča, kako naj nadzirajo
               institucije civilne družbe? Ali se je to sedaj prineslo že tudi na osnovne šole? Še
               ne polnoletne državljane silite, da podpisujejo neke politične deklaracije!</p>
               <p>In sedaj vam bom prebral še konkretno pismo: "V sledečem pismu vas želim seznaniti o
               zelo neljubem dogodku, ki se je zgodil danes na gimnaziji." Ne bom povedal imena, to
               boste kasneje razbrali, za kaj, iz teksta. "V času šolskega pouka" - gre pa za drugo
               gimnazijo, kot sem jo omenil prej - je predstavnica razredne skupnosti lobirala za
               zbiranje podpisov proti novemu šolskemu zakonu. Nekaj prvošolcev je podpisalo
               ponujeno peticijo, nekateri so podpis zavrnili. Mnenja sem, da dijaki ne morejo
               odločati o podpori oziroma nepodpori zakonu samo na osnovi nekih pristransko podanih
               misli. Predstavnica je dijakom namreč podala poenostavljen opis novega zakona, ki ga
               je očitno dobila na seji šolskega parlamenta dan prej. Ko se volilni upravičenci
               odločamo o tem, da bomo dali podpis ali glas katerikoli stvari, moramo imeti za to
               določen čas za premislek, lahko poslušamo eno in drugo stran, v tem primeru pa so
               bili dijaki postavljeni pred dve možnosti: podpisati ali ne podpisati. Ker del
               učiteljskega zbora nasprotuje uvedbi novega zakona, sem zgrožen, ko mislim, kaj se bo
               zgodilo, če spisek pride v roko učiteljev, ki nasprotuje uvedbi novega zakona. Na tem
               spisku seveda niso vsi dijaki, manjkajoče pa bi učitelje lahko začeli šikanirati.
               Zato sem mnenja, da je tak postopek zloraba otrokovih pravic v politične namene, za
               kar je nujno potrebno uvrstiti tudi varuhinjo človekovih pravic. Mogoče bi bilo prav,
               da bi obvestili tudi predsednico komisije za človekove pravice, enake možnosti in
               tako naprej. "Seveda sem mnenja, da se učiteljski zbor lahko opredeli do novega
               zakona, kakor želi, v to pa nikakor ne smejo vpletati naših otrok. Sam sem politično
               precej aktiven, vendar moram poudariti, da v tem trenutku ne poznam dovolj razlogov
               za ali proti novemu zakonu. Če se hočem o tem opredeliti, potrebujem veliko število
               informacij, ki mi bodo osnova za podporo ali nepodporo. Naši otroci pa se morajo
               odločati sami v 5 minutah."</p>
               <p>Torej, to sta dve pisni pripombi ali mnenji ali že kar prošnji, naj se nekaj ukrene
               - kaj se dogaja na naših šolah. In človek se tu resnično vpraša, kaj se s tako ihto
               in tako vnemo brani, da se preprečuje neke spremembe. Ali se branijo privilegiji -
               jaz ne vem, kateri. Ali je to mogoče učbeniški lobi? Očitno mora iti za neko korist,
               kajti drugače ne bi s takšno vnemo in ne bi na kioskih in stojnicah zavajali ljudi,
               naj podpisujejo nekaj, o čemer nima z vsebino - tisto, kar se podpisuje - nobene
               zveze. Ali mogoče nekdo še ne more iz kože usmerjenega izobraževanja, ki je bilo v
               bistvu politično motivirano, ki je bilo politično usmerjeno, strokovno pa popolnoma
               zavoženo? V tistem času smo popolnoma izgubili nekatere stroke, nekatere poklice,
               zato ker smo šli neko generalno politično usmeritev in političnimi predmeti v šole,
               ker so bili najpomembnejši. Enostavno ne razumem in danes se izogibate razpravi,
               izogibate se temu, da bi slišali drugo stran. Vi poznate samo svojo stran, ki jo
               zastopate, mi jo poznamo, vi pa nočete poslušati naših argumentov, zakaj bi bilo
               prav, da bi take spremembe bile. Nočete poslušati, izogibate se, bežite! Tega ne
               razumem in tega me je strah, saj ravno vi in na vaši strani, ki vas danes tu ni, pa
               upam, da poslušate, ste najbolj za nek kulturni dialog, za poslušanje drug drugega,
               za dajanje argumentov na mizo, za strokovne podlage. Res je, da vi govorite o stroki
               - samo o tisti, ki enako misli in enako razmišlja in ima enaka stališča kot vi. Druge
               stroke, ki ima drugačno mnenje, pa vi sploh ne uvrščate med stroko. Spoštovani
               kolegi, tudi druga stran ima argumente, tudi drugi imajo prav, tudi drugi so končali
               šole, tudi drugi imajo znanje, tudi drugi znajo kaj pokazati, drugi znajo kaj
               povedati in so že kaj naredili v življenju, vi pa se izogibate temu, da bi se soočili
               z argumenti. In to je tisto, kar je najhujše. In če je to že prišlo, da je to
               strokovno, da je to stroka, ki beži pred argumenti, ki beži pred realnostjo, ki beži
               pred stvarnostjo, ki beži pred tem, da bi se v šolah izobraževalo za bodočnost, kajti
               naši otroci bodo na trgu dela Evropske skupnosti, na globalnem trgu, ko bodo morali
               sprejemati ali se soočati z izzivi, in drugi bodo pripravljeni, naši pa mogoče ne
               bodo. In vi se izogibate takšnemu dialogu! In zato ne razumem, zakaj ste pobegnili iz
               te dvorane, zato bom te spremembe podprl, ker mislim, da so dobre in edino to nas
               lahko pripelje, da se bodo naši otroci lahko enakopravno soočali z otroki iz drugih
               držav.</p>
               <p>Hvala.</p>
            </sp>
            <sp xml:id="SDZ4-Redna-32-2007-10-26.sp55">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Robert Hrovat. Prosim.</p>
            </sp>
            <sp xml:id="SDZ4-Redna-32-2007-10-26.sp56">

               <speaker>ROBERT HROVAT:</speaker>

               <p>Hvala lepa za besedo, gospod podpredsednik. Spoštovani prisotni, predvsem prisotni,
               lep pozdrav tudi tistim, ki nas poslušajo.</p>
               <p>Razprava o tej šolski zakonodaji je bila po mojem mnenju zelo dolga, nikoli pa ni
               predolga in prav je, da o teh zadevah razpravljamo tudi danes. Žalosti me, da je
               opozicija pač zapustila poslanske klopi. Prepričan sem, da nas sicer poslušajo, ampak
               kar nekako sem v zadregi, komu naj namenim to svojo razpravo.</p>
               <p>Pa bi mogoče, glede na to, da nas državljanke in državljani gledajo, mogoče usmeril
               ta vprašanja, ki jih bom zdaj postavil, na njih. Sprašujem. Ali je to slabo, če ta
               novela daje večjo avtonomijo šolam? Ali je to slabo, da se razbremenjujejo učitelji,
               odpravljajo se administrativne ovire? Ali je slabo, da se uvaja drugi tuji jezik? Ali
               je slabo, da bo poskrbljeno za učence s posebnimi potrebami, da se bodo lažje
               vključevali v redne oddelke? Ali je slabo to, da bodo tisti učenci, ki obiskujejo
               glasbeno šolo, imeli to upoštevano kot izbirni predmet?</p>
               <p>Ukinja se splošni uspeh. Ali so te novosti, ki jih prinaša ta zakonodaja, tako
               slabe, da se o njih nima niti smisla več pogovarjati? Sam mislim, da ne, jaz mislim,
               da so te spremembe nujno potrebne in dobre. Gre predvsem za politizacijo in nič
               drugega. Sam menim, da se s to novo zakonodajo uvajajo sodobni elementi izobraževanja
               v osnovnih šolah. Dejstvo je, da imamo vsak izmed nas drugačen pogled ali svoj pogled
               na to problematiko in splošnega konsenza vseh državljank in državljanov ne bomo
               dosegli nikoli.</p>
               <p>Ključni pripombi, o kateri govorijo največ opozicijski poslanci in del strokovne
               javnosti, sta predvsem na uvajanje drugega tujega jezika in na ukinitev splošnega
               učnega uspeha. Sam menim, da so se časi spremenili in znanje tujega jezika je nujno
               potrebno. Z uvedbo drugega tujega jezika se pravzaprav povečuje možnost izbire in ne
               obratno, kot govorijo opozicijski poslanci. Več možnosti bo za drugi predmet, ker se
               sedaj pač to uvaja kot obveznost. Poglejmo lastne izkušnje iz življenja v prejšnji
               skupni državi, ko smo se učili dveh tujih jezikov, in mislim, da nobenemu ni žal, da
               smo se takrat v tistem času naučili srbohrvaščine, ker nam zdaj prav pride. Zdaj so
               se pa časi spremenili, svet se globalizira, smo v Evropski uniji, več znanja pomeni
               tudi več možnosti.</p>
               <p>Za konec, ker mislim, da kaj več nima smisla, ker pač opozicija noče več sodelovati
               pri tej razpravi, bi rekel samo še to, da je poslanstvo šole v tem, da daje znanje in
               da daje moralne in etične norme. Sam mislim, da ta novela zakona točno to uveljavlja.
           </p>
            </sp>
            <sp xml:id="SDZ4-Redna-32-2007-10-26.sp57">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima še gospa Alenka Jeraj.</p>
            </sp>
            <sp xml:id="SDZ4-Redna-32-2007-10-26.sp58">

               <speaker>ALENKA JERAJ:</speaker>

               <p>Hvala za besedo. Morda ni kaj dosti dodati tistemu, kar sem povedala v uvodni
               razpravi. Na vsak način se najbrž vsi zavedamo, kaj naj bi osnovna šola otrokom dala.
               Na to so opozorili otroci v otroškem parlamentu, da jih šola premalo nauči za
               življenje, da je premalo pogovora med razrednimi urami in da jih šola premalo nauči
               za življenje. Mi smo želeli verjetno v preteklosti stlačiti v osnovno šolo mnogo
               stvari, ampak dejstvo je, da osnovna šola mora mladim dati samozavest, mora jih
               motivirati, da bodo tudi samoiniciativni, da se bodo sami česa lotili. Najbrž pa z
               današnjo osnovno šolo, z redkimi izjemami zelo dobrih učiteljev, ki so se angažirali,
               tega nismo znali na pravi način narediti.</p>
               <p>Kot sem rekla, menim, da z novelo in spremembami, ki jih uvajamo, dajemo boljše
               pogoje ali pa lažje se bodo uresničevali vsi tisti cilji, ki smo jih zapisali v prve
               člene Zakona o osnovni šoli. Naš cilj mora biti motiviran, aktiven, izobražen,
               inovativen državljan, in to najprej pridobijo otroci v osnovni šoli, ker vrtce imamo
               zelo dobre in mislim, da ne nadgradimo stvari potem v osnovni šoli naprej tako, kot
               bi bilo treba.</p>
            </sp>
            <sp xml:id="SDZ4-Redna-32-2007-10-26.sp59">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi besedo še predlagatelj? Prosim, gospod minister.</p>
            </sp>
            <sp xml:id="SDZ4-Redna-32-2007-10-26.sp60">

               <speaker>DR. MILAN ZVER:</speaker>

               <p>Hvala za besedo. Gospod podpredsednik Državnega zbora Republike Slovenije, poslanke
               in poslanci, cenjena javnost! Žal mi je, da ni celotnega Državnega zbora tukaj ob tej
               razpravi o noveli Zakona o osnovni šoli. Še prej bi se pa želel opravičiti, glede na
               to, da sem zjutraj manjkal. Mojo nalogo je dobro opravila državna sekretarka, ki je
               predstavila uvod, kot se spodobi pred vsako razpravo o noveli. Nisem se potikal po
               Evropi, kot je dejala ena izmed poslank v Državnem zboru. Celo službeno potovanje sem
               skrajšal za en dan in iskal vse možne načine, da pridem pravočasno na začetek
               današnje obravnave. Bila je prava odisejada priti nazaj ob tej uri, kot sem prišel,
               pa vendarle mi je uspelo, ne pa čisto, zato se vam opravičujem, tudi slovenski
               javnosti, ampak včasih je težko uskladiti službene stvari.</p>
               <p>Zagotovo že to, kar sem slišal, je bilo veliko dobrih razprav, kjer ste podali
               glavne smotre in cilje novele, ki prinaša ta novela. Verjetno ni potrebno še enkrat
               poudariti, kako pomembno je znanje čim več tujih jezikov dandanes v svetu, ki se
               globalizira. Mi uvajamo samo drugi tuji jezik samo v enem delu osnovnega
               izobraževanja. In to ni nič več, kot smo imeli mi sami na voljo. Tudi v času našega
               osnovnega izobraževanja smo imeli dva tuja jezika in smo se dveh učili. Danes
               nekateri nasprotujejo oziroma odrekajo to možnost otrokom.</p>
               <p>Jaz bi si želel, da bi razumeli, da je ves ta čas - in to je približno eno leto
               odkar traja ta proces sprejemanja te zakonodaje, tega zakona - bil nek proces, kjer
               smo zbliževali stališča z različnimi socialnimi in političnimi partnerji. Ne poznam
               zakona, ki bi terjal tako dolgo razpravo ali predrazpravo, preden so prišle te
               novele, zlasti pa, recimo Zakon o osnovni šoli, ki je zdaj predmet razprave, v uradno
               proceduro. Zelo široke razprave so bile tudi na politični ravni tudi s poslanskimi
               skupinami. Zato me res preseneča, da se vrhunec te razprave, ki bi se moral zgoditi
               danes, ko bi slovenska javnost lahko izvedela za še enkrat argument in protiargumente
               - da tega ne bo deležna.</p>
               <p>Jaz imam zelo čisto vest, kar se tiče priprave tega zakona. Nenehno se je zakon
               pripravljal transparentno, v neposrednem dialogu, veliko smo tudi povzeli predlogov,
               tudi sindikata in tudi drugih socialnih političnih partnerjev. Tako je res to nek
               optimalen kompromis, ki se je lahko zgodil. Ta novela je odsev kompromisa, kljub temu
               da se zavedamo, da ima ta Vlada tudi posebno odgovornost pred slovensko javnostjo z
               nastopom svoje funkcije leta 2004, pa vendarle smo storili vse, da ne bi preglasovali
               s svojimi predlogi drugih, manjšine. Ves čas je bilo korektno sodelovanje - jaz vsaj
               mislim tako - res je bilo tudi veliko hudih besed izrečenih, tudi nekaj nekorektnih
               dejanj socialnih partnerjev, pa vendarle smo poskušali peljati dialog tako, da bi
               izpadel čim manj ideološki, ampak na žalost, kot sem že nekajkrat poudaril, šolsko
               polje je polje, ki je zelo plodno, za ideološke razprave, in žal mi je, da je tako.</p>
               <p>Jaz upam, da boste, spoštovane poslanke in poslanci, to novelo podprli in da bomo
               lažje dosegli cilje, ki smo si jih z njo zastavili. Hvala.</p>
            </sp>
            <sp xml:id="SDZ4-Redna-32-2007-10-26.sp61">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo o predlogu zakona v celoti. Prehajamo na razpravo o
               členu in vloženih amandmajih, ki jo bom vodil na podlagi pregleda vloženih amandmajev
               z dne 25.10.2007. V razpravo dajem 47. člen in amandma poslanske skupine LDS, ter
               amandma poslanskih skupin SDS, NSi, SLS in DeSUS. Želi kdo razpravljati? Ugotavljam,
               da ne, zato zaključujem razpravo. O amandmaju bomo v skladu s časovnim potekom seje
               zbora odločali danes v okviru glasovanj, pol ure po prekinjeni 26. točki dnevnega
               reda. S tem prekinjam to točko dnevnega reda.</p>
               <p>Prehajamo na <title xml:id="SDZ4-Redna-32-2007-10-26.title2">26. TOČKO DNEVNEGA REDA - TO JE NA TRETJO OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O ORGANIZACIJI IN FINANCIRANJU VZGOJE IN
                  IZOBRAŽEVANJA V OKVIRU REDNEGA POSTOPKA.</title> Predlog zakona je za tretjo
               obravnavo pripravila Vlada Republike Slovenije. Besedo dajem predstavniku Vlade za
               dopolnilno obrazložitev. Izvolite, gospod minister, dr. Zver.</p>
            </sp>
            <sp xml:id="SDZ4-Redna-32-2007-10-26.sp62">

               <speaker>DR. MILAN ZVER:</speaker>

               <p>Hvala za besedo, gospod predsedujoči. Spoštovane poslanke in poslanci!</p>
               <p>Dovolite mi še kratek uvod o noveli zakona o organizaciji in financiranju vzgoje in
               izobraževanja. Več ali manj smo splošne cilje in smotre že nekolikokrat poudarili
               tudi v tem hramu, Državnem zboru. Z novelo se poudarjajo novi cilji, dodatni cilji,
               kot je zdravje, vzgoja za trajnostni razvoj, domovinska vzgoja in podobno. Kot veste,
               uvajamo brezplačnost učbenikov v osnovnih šolah. S tem zakonom se prav tako omogoča
               brezplačno podaljšano bivanje v 5. razredu osnovne šole, doslej je bilo določeno, da
               lahko financirajo polovico starši.</p>
               <p>Novela prinaša nekaj tudi zelo pomembnega, določa stopnjo izobrazbe, zelo jasno
               opredeli, kakšno stopnjo izobrazbe morajo doseči učitelji in pa vzgojiteljice,
               recimo. To se mi zdi zelo, zelo pomembno. Ta del novele je praktično nujen in se ga
               mora sprejeti, tudi zaradi celotne reforme, ki poteka po bolonjskih procesih - mislim
               na visokošolsko reformo, ki jo čaka to zakonsko določilo - ima pa še nekatere širše
               implikacije tudi v procesu pogajanja v okviru plačne politike. Zagotovo bo novela
               bistveno prispevala k izboljšanju kakovosti. Dodatno določamo nekatera pravila igre,
               kot so glede samoevalvacije, določamo vlogo in pomen sveta za evalvacijo, kakor tudi
               merila. Sama novela ne vnaša ničesar novega, kar se tiče koncepta zasebnega šolstva.
               To veste, to vprašanje ste v tej hiši rešili sredi 90-ih let, nekateri ste takrat
               sodelovali pri sprejemanju te zakonodaje leta 1996. Sredi 90-ih let je bila sprejeta
               tudi bela knjiga, ki zelo jasno določa koncept zasebnega šolstva. Kar tukaj želimo
               postoriti, je, da omogočimo vstop tudi gospodarskim subjektom v šolski prostor, tudi
               gospodarskim subjektom v šolski prostor. S tem želim zavreči tisto sodbo, ki pravi,
               da želimo zgolj katoliški cerkvi omogočiti lažje življenje v šolskem prostoru. To
               seveda ni res, to seveda ni res. Doslej so bili gospodarski subjekti izključeni iz
               šolskega prostora.</p>
               <p>Kdo bi, recimo, bolje privzgajal in usposobil, dal veščine in kompetence, recimo,
               kakšnemu dijaku, vajencu, tudi kakšno dobro slovensko podjetje, ki se doslej torej ni
               moglo ukvarjati s to dejavnostjo, poslej pa se bo lahko.</p>
               <p>Res je, da odpravljamo tudi diskriminacijo tistih šol in tistih otrok, udeležencev,
               ki so sedaj financirani manj kot nekateri drugi, in uveljavljamo enak način
               financiranja za vse tiste, ki izvajajo javnoveljavne programe. Jasno smo tudi
               povedali, da ni mogoče uvesti šolnin, kar z drugimi besedami pomeni, da želimo
               povečati možnost enakega dostopa do izobraževanja. S tem se tudi rešuje vprašanje
               socialnega razlikovanja.</p>
               <p>Uvajamo možnost centrov. Še enkrat poudarjam, možnost ustanavljanja centrov. To ni
               predpis, ustanovitelj teh šol - pa ni država - bo odločal o tem, skupaj seveda z
               drugimi izvajalci, ali je smotrno in smiselno ustanavljati centre. Tukaj ne gre samo
               za ...<stage xml:id="SDZ4-Redna-32-2007-10-26.stage8">/Opozorilni znak za konec razprave./</stage>... ekonomski učinek, ekonomski efekt,
               ampak gre tudi za druge stvari. Bolj smotrno nadziranje lahko tudi reši kakšno šolo,
               če se priključi kakšnemu centru.</p>
               <p>Novela prinaša tudi bolj jasno opredelitev do pedofilskih zadev. To smo vnesli tudi
               na pobudo nekaterih poslancev, ki sedaj tako ostro nasprotujejo celotnem....<stage xml:id="SDZ4-Redna-32-2007-10-26.stage9">/Izklop
               mikrofona./</stage>...</p>
            </sp>
            <sp xml:id="SDZ4-Redna-32-2007-10-26.sp63">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na predstavitev stališč poslanskih skupin. Besedo ima gospod
               Ljubo Germič v imenu Poslanske skupine LDS.</p>
            </sp>
            <sp xml:id="SDZ4-Redna-32-2007-10-26.sp64">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Spoštovani gospod minister, sodelavke,
               sodelavec! Spoštovane kolegice, spoštovani kolegi! V Poslanskem klubu Liberalne
               demokracije Slovenije smo že od vsega začetka obravnave predlaganih sprememb in
               dopolnitev Zakona o organizaciji in financiranju vzgoje in izobraževanja opozarjali,
               da bi predlagane spremembe in dopolnitve morale temeljite na potrebni analizi in
               oceni sedanjega stanja. Ker smo bili in smo še vedno prepričani, da so nekatere
               spremembe potrebne, smo skupaj z ostalimi opozicijskimi poslanci predlagali pripravo
               nove bele knjige, v okviru njene priprave pa bi se omogočila čim širša strokovna in
               javna razprava o potrebnih spremembah šolske zakonodaje. Ker ta ni bila opravljena,
               nas je na nedorečenost in slabosti zakonskih rešitev v predlaganem zakonu v začetku
               julija opozorilo tudi 13 civilnodružbenih organizacij, vendar je minister tako kot na
               naša opozorila, kot na opozorila civilno družbenih organizacij ostal gluh in tako že
               takrat pokazal svoj odnos do socialnega dialoga.</p>
               <p>V Poslanskem klubu LDS smo menili, da le na nekaj straneh zapisane teze niso dovolj
               za tako pomembne zakonske spremembe, zato smo skupaj z ostalo opozicijo predlagali
               javno predstavitev mnenj v Državnem zboru še pred drugo obravnavo sprememb in
               dopolnitev zakona o organizaciji in financiranju vzgoje in izobraževanja. Vendar pa
               se je ob tem predlogu pokazala vsa aroganca večine v koaliciji, kajti javno
               predstavitev mnenj v Državnem zboru je bilo mogoče opraviti šele po drugi obravnavi
               zakona na matičnem delovnem telesu. Tako je že bil pripravljen dopolnjen predlog
               zakona, večina členov, ki bistveno spreminjajo dosedanje zakonske rešitve je bilo
               zaprtih in jih ni bilo mogoče več spreminjati, z amandmaji. Takšna praksa je
               nenavadna za utrjevanje demokratičnih postopkov sprejemanja zakonskih odločitev ter
               zelo negativno sporočilo za strokovno in zainteresirano civilno javnost, za njeno čim
               večjo vključenost v zakonodajne postopke. Namesto vsebinskih argumentov so
               prevladovali argumenti moči, saj je vladajoča večina zavračala vse pozive strokovne
               in zainteresirane javnosti o nepremišljenosti zakonskih rešitev, vladajoča večina pa
               je zavrnila praktično vse amandmaje opozicije. Zato v Poslanskem klubu LDS z
               zaskrbljenostjo ocenjujemo, da Vlada s svojimi predlogi ne daje temeljnega poudarka
               na izgradnji sistema kakovostnega javnega šolstva, ki bi omogočal dostop do
               kvalitetne izobrazbe čim večjemu številu Slovenk in Slovencev.</p>
               <p>Že v okviru prve obravnave zakonskih sprememb ter z vloženimi amandmaji v drugi
               obravnavi smo opozorili na temeljne pomanjkljivosti predlagane novele. Čeprav se je
               minister zelo trudil, da bi v javnosti predlagane spremembe predstavil kot
               prizadevanje za izboljšanje kakovosti na področju primarnega in sekundarnega
               izobraževanja, pa iz besedila zakona lahko povzamemo predvsem prizadevanja za njeno
               racionalizacijo. V tem duhu razumemo predloge o oblikovanju vzgojno-izobraževalnih
               centrov, ki bi nastali s povezovanjem vrtcev in šol. Ker je to mogoče že po sedaj
               veljavni zakonodaji, seveda ostaja odprto vprašanje, zakaj gredo predlagane spremembe
               v smeri, ki omogoča odvzem pravne subjektivitete v center združenim vrtcem oziroma
               šolam. Prizadevanja za razbremenitev ravnateljev z nepedagoškim delom torej postajajo
               absurdna, saj je omogočena rešitev, ko ravnateljev sploh ne bo več, če bo tako
               opredelil ustanovitveni akt.</p>
               <p>Predlagane spremembe, ki pomenijo racionalizacijo javnega šolstva na primarnem in
               sekundarnem nivoju, dobijo svoj pomen v predlogu sprememb, ki govorijo o
               spremenjenem, torej po novem 100% načinu financiranja zasebnih šol. V Poslanskem
               klubu LDS nasprotujemo predlagani rešitvi, da se financiranje zasebnih šol izenači s
               financiranjem javnih šol, in argumentu ministra, da se s tem odpravlja dosedanja
               slaba ureditev, ki zasebnim šolam zagotavlja financiranje iz proračuna v višini 85%
               sredstev, ki jih dobijo javne šole. Že mednarodna primerjava namreč pove, da je to
               razmeroma visok delež glede na sredstva, ki jih zasebnemu šolstvu namenjajo v Evropi.
               Ob tem ponovno ponavljamo stališče Evropskega sodišča za človekove pravice, ki
               državam nalaga dolžnost, da morajo sistemsko omogočiti ustanavljanje zasebnih šol,
               niso pa jih dolžne financirati. Že dosedanje visoko financiranje zasebnih šol v
               Sloveniji se nam je v Poslanskem klubu LDS zdelo smiselno, saj si vsi želimo
               kakovostnih šol in zagotavljanje kvalitetne izobrazbe vsem šolajočim. Vendar pa pri
               tem ne smemo pozabiti, da bodo ob 100% financiranju zasebnih šol iz proračunskih
               sredstev zasebne šole pridobivale še dodatna sredstva od ustanovitelja. To pa bi
               lahko pomenilo, da bodo zasebne šole imele ugodnejši materialni položaj in posledično
               lahko pričakujemo, da bodo zaradi tega pridobivale boljše učence oziroma dijake.
               Slabše materialne pogoje v javnih šolah lahko pričakujemo tudi na podlagi deleža
               sredstev v družbeno bruto proizvodu za področje šolstva, ki po vrsti let naraščanja
               po letu 2005 ponovno kaže trend upadanja. Obstaja realna nevarnost, da bodo bogatim
               in ideološko primernim na razpolago elitne cerkvene šole, torej zasebne šole, ki jih
               financira država, javno šolstvo, ki se mu sredstva zmanjšujejo, pa bo za manj
               premožne. Zato nam je v Poslanskem klubu LDS nerazumljivo, da ministru ni prva
               prioriteta zagotavljanje čim boljše materialne osnove in kvaliteta javnega šolstva.
               Minister bi svoja prizadevanja moral usmeriti v prizadevanja, da nobena javna šola ne
               bi imela slabšega položaja in pogojev od katerekoli zasebne šole. Žal nas že danes
               realna primerjava prepričuje, da temu ni tako. Od ministra bi pričakovali, da se bo z
               denarjem davkoplačevalcev krepila vloga in pomen javnih šol, namesto da smo priče
               njegovemu intenzivnemu prizadevanju za 100% financiranje zasebnih šol iz javnih
               sredstev. V tem prizadevanju se z zakonskim predlogom odpravlja varovalo, da zasebni
               šoli ne pripadajo proračunska sredstva, če je zaradi vpisa v zasebno šolo ogrožen
               obstoj javne šole v istem šolskem okolišu.</p>
               <p>Pri tem je potrebno opozoriti, da ni jasno število zasebni šol, saj tega ni moč
               razbrati iz finančnih posledic, ki jih zakon predvideva, zato nikakor ni mogoče
               verjeti ministru, da gre le za majhno število zasebnih šol in za majhna sredstva, saj
               si na drugi strani prizadeva za povečanje deleža zasebnega šolstva, ki bi naj v
               prihodnje dosegel evropsko povprečje, pri tem pa ne navede nobenega argumenta,
               študije oziroma analize, zakaj naj bi bilo le evropsko povprečje tisto razmerje med
               zasebnim in javnim šolstvom, ki bo najprimernejše za slovenske razmere. Ker se s
               predvideno spremembo predvsem omogoča izboljšanje financiranje zasebnih šol največje
               verske skupnosti, to je katoliške cerkve, ni mogoče enostavno sprejeti argumenta, da
               so spremembe uvedene zaradi povečanja konkurenčnosti, večje dinamike in zaradi tega
               tudi izboljšane kvalitete izobraževanja. Prepričani smo, da obstajajo drugi razlogi.
               Ali pri tem ni mogoče pritegniti razmišljanjem gospoda Andreja Adama v zadnjih
               Šolskih razgledih, ki izenačitev financiranja javnega in zasebnega šolstva razloži
               kot širjenje zasebne pobude v javno sfero? To postane očitno v primeru katoliškega
               verouka, ki ga poučujejo na katoliških zasebnih šolah. Če bi predmet poučevali v
               javni šoli, bi zaradi ustavne ločnice med državo in verskimi skupnostmi kršili
               ustavo. Zato se logično postavlja vprašanje, ali izenačitev financiranje zasebnega in
               javnega šolstva ne pomeni ob ohranitvi imen javnega in zasebnega vpeljavo verouka v
               sfero javnega pri stranskih vratih? Nemogoče si je namreč razložiti razliko med
               veroukom kot izbirnim predmetom v javnih šolah in 100% sofinanciranjem zasebne šole,
               kjer je ta predmet obvezen del predmetnika. Na nedomišljen zakon smo ministra in
               Vlado ter koalicijo opozarjali v opoziciji, množično se je odzvala tudi civilna
               družbena iniciativa. Vsa opozorila o slabšanju položaja javnih šol, na nedomišljen
               sistem financiranja, na zategovanje pasu javnemu šolstvu in na velikodušen odnos do
               zasebnih, zlasti cerkvenih šol so naletela na gluha ušesa. Od ministrovih obljub za
               zavzemanje drobnih korakov in izboljšav ter da ne misli posegati radikalno v tako
               občutljiv sistem, ni ostalo ničesar. Priče smo nepremišljenemu lomastenju po šolskem
               polju, ki bi nasprotno zahteval pazljivo in strokovno utemeljeno izboljševanje. Zato
               v Poslanskem klubu LDS ponovno opozarjamo, da gre za radikalne spremembe v šolski
               sferi. Na njihove negativne posledice in na neusklajenost s strokovno in
               zainteresirano javnost nas, spoštovane poslanke in spoštovani poslanci, ponovno
               opozarja dopis 16-ih civilnodružbenih organizacij in podpisi več kot 71.000
               državljank in državljanov. Na tako množično zahtevo po zavrnitvi zakona minister ne
               odgovarja z argumenti, temveč z izjavami, ki zavajajo, ki poskušajo celo
               diskreditirati socialne partnerje, predvsem pa kažejo na podcenjujoč odnos do vseh
               71.299 podpisnikov poziva za kakovostno javno šolo. Popolnoma so tudi nesprejemljive
               besede obtožbe nekaterih koalicijskih poslancev, da zaradi nesprejemljivosti zakona
               opozicija odpira polje kulturnega boja. Preusmerjanje razprave stran od vsebine je le
               še potrditev slabih argumentov za utemeljevanje predlaganih zakonskih sprememb.
               Poslanke in poslanci pa lahko danes z zavrnitvijo zakona preprečimo škodo, ki bi jo
               lahko povzročile nedomišljene zakonske rešitve sedanjim in prihodnjim generacijam
               šolajočih se otrok. Z zavrnitvijo zakona se bomo izognili tudi možnosti, da bo to
               prvi zakon s področja šolstva, ki bi lahko doživel svojo presojo tudi na referendumu.
               S tem bomo dokazali, da smo sposobni slišati opozorila strokovne in zainteresirane
               javnosti, da si šolsko polje ne sme dovoliti improvizacije ter da je treba spremembe
               uvajati s čim širšim družbenim soglasjem. V primeru, da pa boste v vladajoči
               koaliciji še naprej vztrajali pri svoji aroganci in silili slovensko družbo v že
               presežene delitve, boste za to morali prevzeti tudi vso odgovornost. Hvala lepa.</p>
            </sp>
            <sp xml:id="SDZ4-Redna-32-2007-10-26.sp65">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Marjetka Uhan v imenu Poslanske skupine NSi. Prosim.</p>
            </sp>
            <sp xml:id="SDZ4-Redna-32-2007-10-26.sp66">

               <speaker>MARJETKA UHAN:</speaker>

               <p>Hvala lepa za besedo, gospod podpredsednik. Spoštovani minister s sodelavci, poslanke
               in poslanci, kot tudi vsi, ki nas spremljate na balkonu ali preko medijev! Še en
               zakon o šolstvu, ki se spreminja, to je novela zakona o financiranju vzgoje in
               izobraževanja. V Novi Sloveniji nam je zelo žal, da se je tako zelo spolitiziralo in
               v slovenski prostor prineslo toliko nemirnega duha med učitelje, s pretvezo, da jim
               ukinjamo delovna mesta, da se bodo šole zapirale, in to zaradi teh sprememb. Ne
               povejo pa, da je vsako leto 6 do 7 tisoč otrok manj, in to je problem. Mnoge lepe
               šolske stavbe, javne, državne, ki so se zgradile v preteklosti, samevajo, stojijo na
               pol prazne v prostoru in ravnatelji nagovarjajo otroke iz sosednjih okolišev, naj jih
               vendarle vpišejo v njihove šole. To je problem. Pa se vrnimo k noveli zakona.</p>
               <p>S to novelo se bo, če bo sprejeta, financiral državno potrjen izobraževalni program,
               ki je obvezen, na vseh šolah enako. Odpravljamo anomalijo, ki je bila sprejeta leta
               1996, in sicer tiste šole, ki so nastale v začetku 90-ih let, imajo 100% financiran
               državno potrjen izobraževalni program, tiste po letu 1996 pa zgolj 85%. Ne gre za
               financiranje šol, zasebnih ali državnih, ampak za prispevke, ki jih morajo
               sofinancirati starši. Torej je to naložba, ki jo bo dala država staršem, in verjamem,
               da se vsi mladi, ki nas spremljajo, prav tako zavzemajo za to, da starši oziroma
               otroci ne bi plačevali šolnin. V Sloveniji smo za različnost, smo proti nestrpnosti,
               ki se širijo do otrok in staršev Walfdorske EU šole ali navsezadnje Škofijske
               gimnazije. To je krivično, nestrpno, nepošteno, tudi zaradi tega, ker so vse te šole
               opravičile svoj obstoj in pripomogle, prepričana sem, tudi k dvigu kakovosti na
               javnih šolah.</p>
               <p>V Novi Sloveniji smo za kakovostno šolo, javno in zasebno, in prav tako smo
               prepričani, da denar, naložen v vzgojo in izobraževanje otrok, učiteljev, je to
               najbolje naložen denar za državo, družino, družbo. V Novi Sloveniji smo proti
               ukinjanju kakršnihkoli šol, zlasti pa podružničnih šol v oddaljenih krajih, na
               demografsko ogroženih območjih. Skratka, smo proti ukinjanju katerekoli šole, četudi
               je tam malo otrok. In prav v tej noveli direktno piše, da mora država zagotoviti v
               šolskem okolišu javno šolo, ne glede na to ali je tam prisotna tudi zasebna šola. Kot
               rečeno, smo za kvalitetno šolo in dopuščamo tudi razvoj zasebnih šol, smo strpni,
               evropsko naravnani in se ne bomo odpovedali tudi takšni razpravi, kot je danes.</p>
               <p>So pa še druge novosti iz zakona. Po tej noveli država omogoča brezplačno podaljšano
               bivanje za otroke od 1. do 5. razreda, prav tako za jutranje varstvo, vendar zgolj za
               1. razred. Moram še enkrat povedati, da smo proti pobiranju prispevkov za otroke, ki
               jim sicer po tem zakonu ni določeno financiranje s strani države. Otrok mora imeti v
               šoli varno varstvo pred poukom in po pouku, dokler ne pridejo ponj starši, ki so
               zaposleni. Naj se šole organizirajo in jim to šole tudi to brezplačno omogočijo, naj
               si bo v obliki dopolnilnih, dodatnih dejavnosti ali navsezadnje zgolj v obliki
               varstva.</p>
               <p>Kar se pa tiče združevanja šol, vrtcev v centre na področju skupnih služb, služb
               vodenja, upravljanja, ki jih predvideva novela, pa je treba to jasno povedati, da to
               ponekod uspešno že poteka in da to ni novost. To je le racionalno obnašanje, hkrati
               pa ravnatelju omogočamo, da bo imel več časa za pedagoško delo, za vzgojo, ne pa da
               se bo ukvarjal z naročanjem hrane, materiala, izbiro voznikov in tako dalje. Če pa te
               volje ni, ni potrebe in to dobro funkcionira tudi v soglasju z ustanoviteljem, pa naj
               ostane tako, kot je. In prav ta člen, ki govori o tem, ne vem kolikokrat napiše
               besedico "lahko", pa naj bo lahko navsezadnje, če je že v kali tak odpor. Kot rečeno,
               pa je to prostovoljno in to po nekod že dobro funkcionira, zlasti na področju
               srednjih šol, zato tu ne odkrivamo tople vode. Novi centri ali pa že sedaj nekatere
               manjše šole, podružnice lažje funkcionirajo, ker so pod okriljem večje šole, ki jim
               nudi dovolj tehničnega kadra.</p>
               <p>V Novi Sloveniji bomo predlagane spremembe podprli tudi zato, ker se nam zdi
               potrebno, da je potrebno usmerjati otroke k državni pripadnosti in domovinski
               identiteti, navsezadnje tudi spoštovanje slovenskih simbolov in praznovanje praznikov
               sodi zraven. Škoda pa je, da moramo prav v ta zakon to napisati zaradi tistih nekaj
               šol, ki se sedaj ne obesijo ob praznikih zastave. In prav je, da ob tej priliki
               povem, da smo v Novi Sloveniji veseli, da se tudi v zakonu napiše, da morajo šole
               nuditi pri organiziranju svetov staršev tehnično podporo, kot to, da se lahko
               organizirajo na lokalnem in državnem nivoju. Mogoče je res zadnji čas, da se tudi
               starši oglasijo, kakšno vzgojo in izobraževanje želijo, v katero šolo bodo vpisali,
               kakšen bo vzgojni načrt šole, ne pa da bo Sindikat vzgoje in izobraževanja neprestano
               govoril v imenu njih.</p>
               <p>Za konec naj še enkrat povem: učitelji bodo učili tam, kjer bodo otroci. Za starše,
               otroke, državo je predvsem pomembno, da imamo kvalitetne šole, vsem dostopne,
               brezplačne, navsezadnje tudi zato, ker nam je ta pravica dana po ustavi. Hvala.</p>
            </sp>
            <sp xml:id="SDZ4-Redna-32-2007-10-26.sp67">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Marjan Drofenik v imenu Poslanske skupine SLS.</p>
            </sp>
            <sp xml:id="SDZ4-Redna-32-2007-10-26.sp68">

               <speaker>MARJAN DROFENIK:</speaker>

               <p>Spoštovani podpredsednik, spoštovani minister s sodelavci, poslanke in poslanci,
               prisotni na galeriji! Podpiramo novelo zakona o organizaciji in financiranju vzgoje
               in izobraževanja, in sicer ker bo prinesla...</p>
            </sp>
            <sp xml:id="SDZ4-Redna-32-2007-10-26.sp69">

               <speaker>PODPREDSEDNIK MAG. VASJA KLAVORA:</speaker>

               <p>Hotel sem ravno opozoriti, prosim vas, če prekinete debato.</p>
            </sp>
            <sp xml:id="SDZ4-Redna-32-2007-10-26.sp70">

               <speaker>MARJAN DROFENIK:</speaker>

               <p>... ker bo prinesla: prvič, povečanje kakovosti izobraževanja s sistemsko
               umestitvijo spremljanja in evalvacije ter ugotavljanja in zagotavljanja kakovosti
               vzgoje in izobraževanja, tako na nacionalni ravni, kar je pristojnost javnih zavodov,
               kot na ravni šol, tako imenovana samoevalvacija, in s čimer dobijo ravnatelji novo
               odgovornost, svet šole pa novo pomembno nalogo. Drugič, prinaša poenotenje
               financiranja programov zasebnih šol, kar po našem mnenju pomeni izenačitev vseh
               otrok, ne glede na to, kje se šolajo.</p>
               <p>Dovolite, da ob tem poudarim dejstvo, da so tudi otroci, ki obiskujejo zasebne šole,
               ki izvajajo javno izobraževanje, tudi naši otroci, tudi naši državljani, tako kot
               njihovi starši, ki prav tako plačujejo davke in so za svoje otroke po pravici, ki jim
               jo daje konec koncev Ustava Republike Slovenije, lahko izbrali popolnoma svobodno,
               tudi najustreznejšo šolo za svoje otroke. Novi zakon prinaša tudi postopno uvajanje
               novega načina financiranja, financiranja na glavo, ki za osnovne šole ne bo veljalo,
               ker smo tudi prepričani, da je tako prav, in pri čemer sprejemamo utemeljitev
               odgovornega ministra, ki trdi, da s financiranjem po glavi učenca manjše šole ne bodo
               utrpele posledic.</p>
               <p>Četrtič. Usklajuje se tudi zahtevana izobrazba za strokovne delavce na področju
               vzgoje in izobraževanja, s spremembami zakona o visokem šolstvu ter z zakonom o
               strokovnih in znanstvenih naslovih. Dopolnjujejo se organizacijske možnosti z
               možnostjo združitve šol v centre, kar bi prispevalo k racionalnejšemu poslovanju, kar
               podpiramo, seveda pa mora ta možnost oblikovanja centrov pomeniti tudi možnost za
               dvig kakovosti dela javnih zavodov oziroma šol, vrtcev. Komisija, ki je pripravljala
               spremembe, je pripravila strokovno utemeljene predloge sprememb, ki so dobro
               premišljene, pripravljale so se sistematično, opravljeni so bili številni posveti in
               razprave. Zdi se nam, da se vnašajo nove vsebine, ki bodo izboljšale kvaliteto in
               splošno izobrazbo. Nujno je, da se v naše izobraževanje vključi tudi domovinska
               vzgoja, razvijanje zavesti o državni pripadnosti in nacionalni identiteti in vedenje
               o zgodovini Slovenije in njeni kulturi, saj je nedopustno, da naši otroci o svoji
               državi in domovini ne vedo veliko in da na šolah ne praznujejo dneva državnosti in
               drugih pomembnih praznikov, ter jih učiti spoštovati tudi simbole naše državnosti.</p>
               <p>Pozorno smo prisluhnili tudi mnenjem v javni predstavitvi mnenj in proučili pripombe
               na obe noveli zakona. Največ razprav se suče v javnosti o financiranju zasebnih šol,
               čeprav gre pri tem za odpravljanje razlike med učenci, torej bodo izenačeni tisti, ki
               se šolajo v zasebnih javnih šolah, in pa tistimi, ki se pravzaprav šolajo v državnih
               javnih šolah. Menimo pa, da gre tudi za tako relativno malo število teh šol, da, bi
               rekel, vsa ta polemika, ki se ob tem pelje, mislim, da ne bi smela imeti tako velike
               medijske odmevnosti.</p>
               <p>V Slovenski ljudski stranki ostajamo trdno prepričani, da morajo imeti vsi otroci
               enake možnosti za izobraževanje, zato podpiramo tako ureditev. Konec koncev se tudi s
               tako določbo uresničuje ustavno določena pravica staršev, da soodločajo o načinu
               izobraževanja svojih otrok, da je dana možnost izbire, tudi poleg državnih javnih
               šol.</p>
               <p>Predlog sprememb zakona o financiranju vzgoje in izobraževanja je nastal na podlagi
               analiz uvedenih reform in stanja v šolstvu, pripravila jih je skupina strokovnjakov,
               opravljene so bile številne razprave in obravnave, zato menimo, da je zakon treba
               sprejeti, predvsem zaradi cilja povečanja kakovosti izobraževanja in tudi izboljšanja
               vzgojne funkcije našega javnega šolstva. Zato ga bomo poslanci SLS podprli. Hvala
               lepa.</p>
            </sp>
            <sp xml:id="SDZ4-Redna-32-2007-10-26.sp71">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima dr. Matej Lahovnik, v imenu Poslanske skupine Zares.
               Prosim.</p>
            </sp>
            <sp xml:id="SDZ4-Redna-32-2007-10-26.sp72">

               <speaker>DR. MATEJ LAHOVNIK:</speaker>

               <p>Hvala lepa, gospod predsedujoči. Spoštovane poslanke in poslanci, predstavniki Vlade!
               V Poslanski skupini Zares tega zakona seveda ne moremo podpreti. Zakon ni bil niti
               ustrezno pripravljen, niti ni bila vključena vsa relevantna javnost v pripravo tega
               zakona. Priprav o zakona ni spremljala bela knjiga, ki bi jo ob tako pomembnih
               sistemskih spremembah pričakovali, čeprav so svoje sodelovanje ponudili tudi
               sindikati, ki se vsakodnevno ukvarjajo s to problematiko, in so jo bili pripravljeni
               tudi sofinancirati. Ministrstvo se na vse te pobude ni odzvalo. V javnosti smo lahko
               v zadnjih mesecih spremljali številna opozorila Združenja ravnateljev, posameznikov
               in stroke, ki so opozarjali, da v pripravo tega zakona, ne samo, da niso bili
               vključeni, ampak da tudi v ničemer niso bile upoštevane njihove pripombe. V Poslanski
               skupini Zares zato obžalujemo, da je prišlo do priprave in vložitve tega zakona na
               takšen način, da se zanemarja pomen stroke in da se ne nazadnje zanemarjajo tudi
               številne civilne iniciative, ki so bile sprožene, da zakon ne bi bil sprejet takšen,
               kakršen je.</p>
               <p>Tisto, kar je treba posebej izpostaviti, je, da zakon uvaja celo vrsto nelogičnih
               rešitev. Večina jih je bila že omenjenih pred mano - nekateri predgovorniki so na to
               opozarjali. Tisto, na kar bi še posebej opozoril, pa je dejstvo, da vsekakor težko
               razumemo, ob dejstvu, da se število otrok je zmanjšalo v zadnjih 20 letih, žal, da se
               je praktično prepolovilo, da je število javnih šol praktično ostalo enako, tudi
               učiteljev v njih, da pa ob vsem tem, ko se zmanjšujejo sredstva za javne šole, se na
               drugi strani uvaja 100% financiranje zasebnih šol. V Poslanski skupini Zares se nam
               zdi primerno, da se spodbuja tudi uvajanje zasebnega šolstva. Konkurenca je vedno
               zdrava, je vedno dobrodošla, seveda pa ni logično, da je na škodo razvoja javnega
               šolstva, ki vendarle mora biti in ostati pomembno v Republiki Sloveniji. Dejstvo je,
               da je sam zakon napisan na več mestih nelogično. Tako sicer govorite, da odpravljate
               dvotirnost financiranja zasebnih šol, 85%, povišujete sredstva na 100%. Seveda
               navedeno denimo ne velja za glasbene šole, ki se jih še naprej sofinancira po starem
               85% za stroške dela in pa materialne stroške, velja pa to za nekatere druge zasebne
               šole. Tisto, kar je zagotovo najbolj zanimivo, je 30. člen tega zakona, kjer minister
               najprej v drugem odstavku v celoti pravi, "mi ne financiramo investicij v zasebne
               šole, te investicije še vedno zagotavlja zasebni kapital, financiramo samo program."
               In tako recimo tudi pravi drugi odstavek 30. člena. Zasebnim šolam ne pripadajo
               sredstva za investicije, investicijsko vzdrževanje in opremo. Potem pa v nadaljevanju
               lepo piše, ne glede na ta drugi odstavek tega člena, zasebne šole lahko sodelujejo v
               programih opremljanja šol v skladu s pravilnikom, ki ga določi minister. To je,
               oprostite, navadno sprenevedanje. Tudi piše, da izpolnjevanje pogojev iz prvega
               odstavka tega člena ugotavlja ministrstvo, pristojno za šolstvo, in je seveda
               popolnoma jasno, ne samo, da ni res, da se odpravlja diskriminacija med zasebnimi
               šolami, ampak se vzpostavlja diskriminacija med zasebnimi šolami na takšen način kot
               je sedaj zastavljeno. Resnično smo v poslanski skupini Zares zaskrbljeni nad tem, da
               ob dejstvu, da je denarja za javno šolstvo vse manj. In to vemo vsi, ki imamo otroke
               v šolah. Poglejte si opremo javnih šol in boste videli, da je še veliko možnosti za
               dodatne investicije. Tako za investicijsko vzdrževanje kot investicije v opremo.
               Denarja ni nikoli dovolj, ampak ob tem, da je omejen in da se zmanjšujejo sredstva za
               javne šole, da se pa sredstva za zasebne šole povečujejo s 85 na 100% financiranja,
               pa se nam to zdi nelogično. To se nam zdi nesprejemljivo in je skregano s samo logiko
               zasebnih šol. Saj vam že ime pove, zasebne šole so zasebne, ker so deloma tudi
               zasebno financirane. Saj v tem je pa smisel, sicer pa, oprostite, zasebne šole so
               pravzaprav javno financirane zasebne šole. Ali so to sploh potem zasebne šole, kot
               take? In oprostite, ob dejstvu, da je denarja za javno šolstvo vsem manj, ob dejstvu,
               da se delež izdatkov za izobraževanje in šolstvo v proračunu zmanjšuje, prvič po letu
               2000 iz 4,8 na 4,3% bruto domačega proizvoda, pa se sredstva za financiranje zasebnih
               šol povečujejo. To je res skregano z vsako logiko. In tukaj noben argument, s katerim
               bi lahko nasprotovali tezi, da gre za razgradnjo javnega šolstva, ne zdrži - lepo
               padejo. Zelo hitro in zelo pregledno se pokaže, da marsikaj od tega, kar piše v
               zakonu oziroma kar minister zagovarja, seveda ne drži.</p>
               <p>V Poslanski skupini Zares smo seveda posebej presenečeni nad tem, da na nek način
               samo ministrstvo ne spoštuje tudi etičnega kodeksa Vlade, ki ga vendarle zavezuje
               tudi k temu, in pa same koalicijske pogodbe, da se pri svoji politiki, pri
               predlaganju tovrstnih zakonov posvetuje z relevantno javnostjo, da upošteva
               relevantne udeležence, ampak da se enostavno te različne skupine enostavno povozi z
               glasovalnim strojem, to oprostite, ni dobro in ni v čast temu Državnemu zboru.</p>
               <p>Zaradi vseh navedenih razlogov, ki sem jih povedal, v Poslanski skupini Zares temu
               zakonu nasprotujemo in ga nikakor ne moremo podpreti in nam je resnično žal, da v
               času, ko se vsi strinjamo, da je znanje ključni dejavnik uspeha, ne samo na
               makroravni, da je ključni konkurenčni dejavnik tako na ravni podjetij kot v družbi,
               da v tem času vendarle ne zmoremo sprejeti takšnega zakona s širokim konsenzom, ki bi
               ga podprla tudi stroka in druga relevantna javnost, ampak da bo prišlo očitno do
               preglasovanja, do nekega koalicijskega valjarja, ki bo zopet povozil vse ostale
               pomisleke, in to resnično ni dobro.</p>
               <p>V Poslanski skupini Zares seveda tega zakona ne bomo podprli.</p>
               <p>Hvala.</p>
            </sp>
            <sp xml:id="SDZ4-Redna-32-2007-10-26.sp73">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospa Barbara Žgajner Tavš bo predstavila stališče Poslanske skupine Slovenske
               nacionalne stranke.</p>
               <p>Prosim.</p>
            </sp>
            <sp xml:id="SDZ4-Redna-32-2007-10-26.sp74">

               <speaker>BARBARA ŽGAJNER TAVŠ:</speaker>

               <p>Hvala lepa še enkrat za besedo.</p>
               <p>Tudi v okviru predstavitve stališča Zakona o financiranju vzgoje in izobraževanja.</p>
               <p>Začela bom tam, kjer je pravzaprav pred menoj eden izmed poslanskih kolegov končal,
               pri Ustavi Republike Slovenije. Ustava Republike Slovenije v 7. členu jasno in glasno
               piše: "Država in verske skupnosti so ločene." Pa ne govorim tega zato, da bi želela
               poudariti, da mogoče otroci, ki izhajajo iz vernih družin, nimajo pravice do
               nenazadnje, če hočete, obiskovanja pouka v zasebni šoli pod pridihom verskih vsebin
               ali pod okriljem ene izmed verskih skupnosti, ki delujejo v naši državi. Ne. Imajo
               pravico in to možnost imajo že danes po obstoječi zakonodaji. Obstoječa zakonodaja,
               še enkrat poudarjam, ne prepoveduje ustanavljanja zasebnih šol, ampak državi nalaga,
               če je takšen interes, daje oziroma omogoči, da se zasebna šola ustanovi. In danes v
               našem prostoru imamo delujoče zasebne šole. Tudi na področju osnovnega šolstva,
               osnovnega izobraževanja, Hočem poudariti na eno drugo dejstvo, ki izhaja iz
               zapisanega 7. člena Ustave Republike Slovenije. Po moji oceni ta člen jasno in glasno
               nakazuje na to, da se naša država ne sme spuščati v enačenje javnega in zasebnega, še
               posebej, ko govorimo o osnovnem šolstvu. In to enačenje ali pa izenačenje bomo
               dosegli ravno s tem zakonom preko 100% financiranja. Iz državnega proračuna bomo po
               novem 100% financirali zasebni sektor, in to, spoštovane kolegice in kolegi, je ne le
               v nasprotju z Ustavo Republike Slovenije, na kar nenazadnje opozarjajo tudi
               strokovnjaki iz številnih drugih držav, kjer poznajo ločenost države in verskih
               skupnosti. Ne le, da je v nasprotju z ustavo, to je, bom rekla, v nasprotju z zdravo
               logiko tistih, ki želimo graditi na šolstvu, ki bo na osnovnem nivoju dostopno vsem
               pod enakimi pogoji. Zakaj? Zato, ker 100% financiranje zasebnega sektorja na račun
               javnega pomeni degradacijo javnega in dvig kakovosti v zasebnem zaradi dvojnega
               financerja, ki ga ta zakon uzakonja. Zasebne šole bodo imele poleg privatnega,
               zasebnega kapitala, tudi dotok, in to v enakem obsegu kot javne šole iz javnih
               sredstev iz državnega proračuna. To je slabo in ta sprememba je nedodelana. analize
               niso bile opravljene in posledice so danes nejasne, verjamem da tudi ministru s svojo
               ekipo.</p>
               <p>Dovolite, da mimogrede omenim, tisti, ki bolj spremljate šolstvo v Evropi v okviru
               Evropske unije, podobne zadeve so se dogajale tudi drugod. Pa bom dala za primer
               zgolj Italijo. Upam, da veste, kaj se je zgodilo v Italiji in na kaj opozarjajo danes
               sosedje - na degradacijo javnega. V prvem delu predstavitve stališč v okviru Zakona o
               osnovni šoli sem omenila, da to pomeni getoizacijo. Ja, tudi s strani strokovnjakov
               ali pa tistih, ki so se imeli mogoče neposredno soočiti, "spoprijateljiti", v
               narekovajih, s sistemom, ki ga imajo v Veliki Britaniji, opozarjajo na getoizacijo,
               da so javne šole postale dostopne ali pa ostale dostopne samo za tiste ljudi s
               socialnega roba, tiste, ki nimajo finančnih sredstev, da bi prišli do nekih zasebnih
               ustanov. To je slabo, kajti zaradi takšnega početja se dejansko v sistemu osnovnega
               šolstva dogajajo razlike oziroma se dogaja neenakost. Zato bom demantirala na tem
               mestu vse tiste, ki pravite, da ta Zverova reforma vodi enakost, enakopravnost.
               Veste, ni res. In tudi avtonomija osnovnih šol, ki jo nekateri tako zelo radi
               poudarjate, vodi v neenakost. Neenakost tiste šole iz Murske Sobote s šolo v
               Ljubljani ali v Kopru, zato ker standardi ne bodo več enaki. In to je po moji oceni
               slabo, da delimo na primarnem nivoju izobraževanja.</p>
               <p>Da v nadaljevanju ne bodo leteli očitki s strani koalicije, da govorimo opozicijski
               poslanci na pamet, da nimamo argumentov. Spoštovane kolegice in kolegi, rekla sem, da
               nekateri iz vladajočih strank zelo dobro manipulirajo z informacijami ali pa z
               besedami, kakorkoli hočete. Konkreten argument, po moji oceni zelo dober pokazatelj
               degradacije javnega, je finančna slika, proračun Republike Slovenije, in finančna
               sredstva, ki so se namenjala v preteklosti za področje izobraževanja, in predvidena
               finančna sredstva, ki se bodo namenjala v bodoče. Kljub temu, da bomo zdaj po novem
               iz iste skrinjice črpali več denarja, se pravi, za javno in zasebno, iz iste
               skrinjice bomo črpali za javno in zasebno, se ta skrinjica prazni oziroma se vanjo
               namenja manj finančnih sredstev. Dovolite konkreten podatek, da ne boste rekli, da
               govorim na pamet. Recimo, v letu 2004 se je v to skrinjico namenjalo 4,71% BDP, v
               letu 2008 4,37%, če gremo v leto 2009, predlog proračuna na področju izobraževanja
               zgolj 4,2%. To je, spoštovane kolegice in kolegi, realnost, to so konkretni podatki,
               na katerih želim graditi svojo predstavitev stališč v imenu Poslanske skupine
               Slovenske nacionalne stranke.</p>
               <p>Če grem naprej, slišala sem kar nekaj pripomb praznih besed, praznih besed s strani
               številnih poslancev, mislim, da jih je bilo 14, v tistem času, ko je opozicija
               napovedala obstrukcijo, zgolj 14, pa vemo, kakšno večino ima koalicija v tem
               parlamentu. 14 prisotnih, pa so več ali manj pljuvali po prejšnjem sistemu, po
               komunizmu, po neki hudi ideologiji, ki naj bi bila še danes vpeljana v naš
               vzgojno-izobraževalni sistem. Slišala sem celo, da naj bi nekateri slovenski poslanci
               v okviru evropskih inštitucij oziroma povezav razlagali v tujini, da imamo ideološki
               totalitarizem v osnovni šoli. Lepo vas prosim, spoštovane kolegice in kolegi, pa saj
               pišemo leto 2007, kolikor razumem. In da nekdo na tak način Slovenijo predstavlja ali
               pljuva po njej v tujini, sramota za tistega poslanca in tisto vlado, ki pošilja
               takšne ljudi v tujino.</p>
               <p>Naši otroci morajo biti vzgajani v patriotizmu, vedeti, kdo so pravi nacionalni
               junaki. "Vau". Težke besede so padale s strani, ne vem, 14-ih oseb, ki so ostale v
               parlamentu ob obstrukciji opozicije. Pa bom rekla, dobro, da sem napovedala
               obstrukcijo Poslanske skupine Slovenske nacionalne stranke, ker bi mi bilo, če bi
               bila prisotna, pošteno nerodno, sram bi me bilo, da sem članica istega parlamenta ali
               pa da sedim v klopeh z istimi ljudmi, ki so sposobni na tak način razmišljati.</p>
               <p>V opoziciji ali pa če se osredotočim samo na Poslansko skupino Slovenske nacionalne
               stranke, nikoli se nismo izogibali razpravi, nikoli, nikoli se nismo izogibali
               argumentom. Celo več, med prvo razpravo, drugo razpravo na matičnem delovnem telesu,
               tudi za državnozborsko sejo, smo sodelovali s konkretnimi predlogi, s konkretnimi
               amandmaji. Predlagali smo celo, da bi predloga obeh zakonov umaknili s tiste seje
               Vlade, kjer se je potem zadeva potrdila v takšni nesprejemljivi obliki. Predlagali,
               prosili smo za dodatna usklajevanja, za dodatne dogovore, pogovore tudi s sindikati,
               tudi z ostalo strokovno javnostjo. Kdo se potemtakem izogiba? Komu primanjkuje
               konkretnih argumentov, spoštovane kolegice in kolegi? Če hočete konkreten argument
               ali pa konkreten podatek, vam bom povedala. Ko je gospa državna sekretarka Šverčeva
               govorila v prvem delu o dosežku v okviru te reforme, pomemben dosežek, vzgojni načrt
               osnovne šole. Da vam povem, kako zelo nedodelan je tudi ta korak v okviru šolske
               zakonodaje, vam lahko pokažem, kakšen zmazek nastane v okviru vzgojnega načrta, ki ga
               predvideva zakon. Takšen zmazek, ki ima v osnovi ali pa v osnovnem cilju zapisano
               discipliniranje. Leta 2007 z vzgojnimi kaznimi disciplinirali otroke v osnovnih šolah
               tako,da jih bomo zamaskirali, smešno oblekli, postavili v kot, da se bodo lahko vsi
               norčevali iz nekega posameznika. To je ena izmed posledic nedodelanih sprememb v
               okviru šolske zakonodaje.</p>
               <p>Druga morda bolj dodelana in verjamem, da tudi z zelo jasnim namenom, je sprememba,
               pod katero je podpisan konkretno minister Zver: Pravilnik o šolskem redu v srednjih
               šolah. Tudi to je ena izmed oblik discipliniranja...</p>
            </sp>
            <sp xml:id="SDZ4-Redna-32-2007-10-26.sp75">

               <speaker>PREDSEDNIK FRANCE CUKJATI:</speaker>

               <p>Gospa Žgajner Tavš, dovolite, da vas prekinem in vas prosim naslednje. Vi ste lahko
               patetična v svojem govoru, to nič ne škodi, to je vse sprejemljivo, samo prosim dve
               stvari: da niste žaljiva in da se držite teme, to pa je zakon.</p>
            </sp>
            <sp xml:id="SDZ4-Redna-32-2007-10-26.sp76">

               <speaker>BARBARA ŽGAJNER TAVŠ:</speaker>

               <p>Hvala lepa, gospod predsednik. Dovolite, če je patetika zakon o financiranju o
               vzgoje in izobraževanju, ki ga je pripravil minister Zver, jaz pač ne morem
               polepševati zadeve. In če je patetika vzgojni načrt, ki ga narekuje zakon, je to
               preprosto dejstvo. Jaz lahko z neko demagogijo polepšam svoje besede, ampak ne bi
               bilo pošteno, kajti v tem parlamentu sedim v vlogi opozicijske poslanke, katera
               naloga je opozarjati na nepravilnosti, na slabosti vladnega početja.</p>
               <p>Dovolite, pa vas bom upoštevala zgolj zato, ker imam samo šest minut in ker
               verjamem, da imajo tudi moji poslanski kolegi še kaj povedati, bom v tem trenutku
               prekinila. Povem pa, da v Slovenski nacionalni stranki temu početju, grdemu,
               patetičnemu vladnemu početju, pač ne bomo prikimali.</p>
            </sp>
            <sp xml:id="SDZ4-Redna-32-2007-10-26.sp77">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Ivan Jelen, ki bo predstavil stališče Poslanske skupine
               Demokratične stranke upokojencev.</p>
            </sp>
            <sp xml:id="SDZ4-Redna-32-2007-10-26.sp78">

               <speaker>IVAN JELEN:</speaker>

               <p>Še enkrat hvala za besedo, gospod predsednik. Poslanke in poslanci, gospod minister.
               Dejstvo je, da zasebništva ne moremo postavljati več pod vprašaj, saj so zasebne šole
               že ustanovljene in delujejo in je tako zadoščeno zahtevam mednarodnih dokumentov, ki
               nam narekujejo dolžnost zagotoviti poleg javnega šolstva tudi zasebne izobraževalne
               ustanove in tako obogatiti ponudbo izobraževalnega sistema. Potrebno je potrditi tudi
               ugotovitvi, da dvotirnost sedanjega financiranja zasebnega šolstva, ki je nastala kot
               posledica časovne različnosti ustanavljanja posameznih zasebnih šol, glede na
               veljavno različnost predpisov, opravičuje predlagano poenotenje višine financiranja,
               ker je različna obravnava sporna z vidika zagotavljanja enake obravnave. Predsodki
               glede zasebništva v vzgojno-izobraževalnem sistemu so povezani z ustanoviteljstvom in
               njihovo ideološko in konfesionalno pripadnostjo. Vendar ti in katerikoli drugi
               predsodki odpadejo, če upoštevamo druga relevantna izhodišča, ki upoštevajo temeljne
               ustavne ter zakonske pravice in dolžnosti. Razmerje med javnim in zasebnim šolstvom
               je potrebno gledati v luči obveznosti osnovnega šolanja, ki zato mora ostati oziroma
               postati brezplačno, pravice in dolžnosti staršev, da otroke vzdržujejo, izobražujejo
               in vzgajajo v skladu s svojim prepričanjem, kakršnokoli pač že je, država pa ima
               dolžnost to zagotoviti vsem in pod enakimi pogoji. Seveda je treba tudi priznati, da
               javno šolstvo ne more biti konkurenčno, konkurenčno v smislu dajanja rezultatov v
               kvaliteti pridobljenega znanja, če nima tekmeca. In tudi bojazni, da bi zaradi
               povečanja števila zasebnih ustanov prišlo do ogrožanja obstoja javne mreže, zaenkrat
               ni pričakovati ob dejstvu, da država ne financira ustanavljanja zasebnih šol, ampak
               samo njihove vzgojno-izobraževalne programe, ki pa tako ali tako morajo biti v skladu
               s priznanimi javnoveljavnimi, ni pa sprejemljiva niti obstoječa, še manj pa morebitna
               prihodnja racionalizacija javnega šolstva, saj se s tem finančno obremenjujejo starši
               in tako država dobesedno sili k ustvarjanju mnenja o tem, da javno šolstvo razpada.
               Upravičeno bi lahko dvomili tudi v to, da predlagano ustanavljanje centrov lahko
               prispeva k racionalnejšemu poslovanju, vendar je glede na to, da je v predlogu zakona
               ustanavljanje takih centrov zasnovano na prostovoljni odločitvi ustanovitelja, ki bo
               seveda lahko odločal o tem, verjetno glede na smotrnost ustanavljanja skupnih služb z
               vidika lokalnih značilnosti, zmožnosti in potreb; rešitev je za nas sprejemljiva,
               zlasti pa je sprejemljiva zaradi tega, ker se pričakuje razbremenitev ravnatelja
               opravljanja vseh tistih zadev, ki nimajo pedagoških vsebin. Prav tako pa smo
               prepričani, da je za zagotavljanje kakovosti poslanstva izobraževalnih institucij
               potrebna in primerna predlagana druga izobrazbena stopnja po bolonjskih programih.</p>
               <p>V naši poslanski skupini DeSUS smo v okviru sprememb in dopolnitev zakona o
               organizaciji in financiranju vzgoje in izobraževanja razpravljali največ v zvezi z
               zasebništvom šolskega sistema in njegovega financiranja. Mnenja so deljena, kar
               spoštujemo, zato bomo tudi tokrat glasovali vsak po svoji vesti. Hvala.</p>
            </sp>
            <sp xml:id="SDZ4-Redna-32-2007-10-26.sp79">

               <speaker>PREDSEDNIK FRANCE CUKJATI:</speaker>

               <p>Hvala. Mag. Branko Grims bo predstavil stališče poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ4-Redna-32-2007-10-26.sp80">

               <speaker>MAG. BRANKO GRIMS:</speaker>

               <p>Spoštovani, vsem zbranim prav lep pozdrav.</p>
               <p>Moram reči, da je bil to trenutek, ki sem se ga veselil. Ponavadi moram reči, da ni
               ravno čisto tako s stvarmi, ampak zgodba, ki smo ji danes priča, je nekaj posebnega.
               Zaradi tega, ker je bilo v zvezi s šolsko zakonodajo izrečenih toliko neresnic in
               tako enostransko v nekaterih medijih o tem poročano, da je že močno grobo kršena
               tista ustavna pravica, ki je temelj vsake demokracije - to je pravica vedeti. Eden
               redkih trenutkov, ko lahko stvari postavimo na pravo mesto, je neposredni prenos. Jaz
               upam, da vsi, ki ste danes tukaj, in ki nas kakorkoli spremljate, bodisi preko
               ozvočenja ali preko televizije, da boste z veseljem prisluhnili. Za vsako trditev, ki
               jo bom povedal, imam tukaj tudi vse ustrezne papirje. Tisti tisti, ki so trdili
               nasprotno, jih nimajo. Tako, če bi bilo potrebno, bom to z veseljem tudi
               dokumentiral. Je pa ta kršitev pravice, vedeti, kot temeljne demokratične pravice v
               danem primeru lahko še toliko bolj usodna, ker se grozi z referendumom. Referendum
               seveda pomeni neposredno odločanje ljudstva, ki pa lahko odloča dejansko le, če so mu
               predstavljeni vsi relevantni podatki. Vsi! To posebej poudarjam, kajti v minulem
               obdobju nekaterih preprosto, enega ključnega do včeraj, v javnem diskursu niste mogli
               srečati.</p>
               <p>Nova šolska zakonodaja, če na kratko povzamem, katere bistven del je ZOFVI, Zakon o
               financiranju vzgoje in izobraževanja prinaša tri pomembne novosti. To je prvič:
               ukinitev vseh šolnin v šolskem sistemu Republike Slovenije, bistveno povečuje vlogo
               staršev v šolstvu tako v vzgojno-izobraževalnem procesu kot tudi sicer pri
               oblikovanju nekaterih temeljnih odločitev in predvsem prvič omogoča staršem dejansko
               povsem neovirano možnost izbire tiste vzgoje in šole za svojega otroka, za katero so
               trdno prepričani, da je skladna z njihovimi vrednotami in da bo tam pridobljeno
               znanje otroku v največjo korist. In to, gospe in gospodje, je njihova ustavna
               pravica. V Ustavi Republike Slovenije, ko gre za te pravice, je zelo pomemben tudi
               15. člen, ki pravi, da te pravice ni dopustno omejevati z ničemer, niti z izgovorom,
               da je ta ustava ne dopušča v večjem obsegu. To je zelo pomembno zaradi točk, o
               katerih bomo govorili še nekaj kasneje.</p>
               <p>Vse spremembe obeh šolskih zakonov so torej izrazito v korist staršev in otrok.
               Starši bodo lahko sami oblikovali, sooblikovali vzgojni načrt, pri njem sodelovali,
               oblikovali bodo lahko tudi svoja reprezentativna združenja. Za starše je, kot sem že
               poudaril, zagotovo najpomembnejša ukinitev vseh šolnin, kar pa v praksi pomeni, da s
               to novo zakonodajo ne samo, da ne povečujemo socialnih razlik, kot so nekateri pri
               izbiranju podpisov javno trdili, pa tudi v minulih mesecih, saj to ste lahko
               zasledili tudi v sredstvih javnega obveščanja. Ravno nasprotno, mi s tem, ko ukinjamo
               vse šolnine v šolskem sistemu Republike Slovenije, ukinjamo tudi tisto socialno
               neenakost, ki izvira iz dosedanje neustrezne, očitno neustrezne v času ministra Gabra
               sprejete, zakonodaje, ki je stara že nekaj več kot desetletje. Prav to, da ukinjamo
               vse šolnine, pa v praksi tudi pomeni, da bodo starši lahko dejansko sami neovirano
               izbirali vzgojo in pa tudi šolo za svoje otroke.</p>
               <p>Sedaj pa tisto, zaradi česar sem naredil prvi uvod. Najbolj skrivan in pred
               javnostjo ves čas zatajevan podatek, ob vseh tistih, ki so v tem času burkali javno
               mnenje, je pa naslednji. Obema največjima zasebnima šolama z ozadjem slovenske
               katoliške cerkve je bilo v resnici 100% financiranje njihovih programov dano že v
               času minulih vlad. Uzakonjeno pred dobrim desetletjem, v času vladavin vlad LDS in
               SD, pred tem pa so imeli to pravico podeljeno s posebno koncesijo. Zakon, ki je potem
               posebej določil, da sta dve kategoriji, ena, ki je že imela koncesijo in pri kateri
               gre za 100% financiranje programa zasebnega šolstva, in tisti, ki še pridejo, ki bo
               imel 85% financiranje, je bil sprejet v začetku leta 1996. Člen, o katerem govori, pa
               pravi, da tisti, ki že imajo koncesijo, da se financirajo skladno z določili
               koncesijske pogodbe. Iz tega sledi, da se financirajo 100%. In kar je tukaj ključno,
               tukaj gresta zraven tudi obe katoliški, če hočete, cerkveni, kot jim nekateri
               popularno rečete, dejansko pa zasebni šoli, ki imata vrednostno ozadje slovenske
               katoliške cerkve, vključno s tisto največjo, šentviško.</p>
               <p>In sedaj poglejte, sedaj bom pa za hip obrnil retoriko, ki jo uporabljajo naši
               spoštovani kolegi v opoziciji, pa bom z njihovimi besedami se opredelil do tega. Jaz
               tega ne vrednotim, samo njihove besede bom uporabil. Ko se je napovedala možnost
               referenduma, se je kot najbolj sporno navedlo, gospod Potrč je bil konkretno na
               tiskovni konferenci, 100% financiranje cerkvenih šol. In pri tem je posebej bila še
               izpostavljena vprašljiva ločenost cerkve od države. Ker kot smo že ugotovili, to
               seveda ni stvar nove zakonodaje, ampak je bilo to že pred desetletjem sprejeto, zdaj
               jaz sprašujem gospoda Potrča, kako je bila pred 10 leti vprašljiva ločenost Cerkve od
               države, ker ga bodo sigurno to isto vprašali tudi njegovi volivci. Kajti prav
               gospodje iz SD so tudi glasovali za ta zakon, recimo, dr. Dušan Bavdek, Janez
               Kocijančič, dr. Mateja Kožuh Novak, gospa Jadranka Šturm Kocjan, dr. Ciril Ribičič.
               In če kdo ne verjame, tole je danes pridobljen uraden izpisek glasovanja ob
               sprejemanju Zakona o financiranju vzgoje in izobraževanja v začetku leta 1996. Če
               želi kdo delati referendum, prosim, naj ga dela proti gospodom iz SD, ki so to
               uzakonili. Mi pa smo pač to situacijo za njimi podedovali. Seveda so bili za tudi
               številni drugi, ki so danes v opoziciji, jasno, vsa LDS, od Anderliča do Školča.
               Lahko tudi tole razdelim, bom zaprosil predsedujočega, naj vam posreduje ta izpisek,
               tako da se boste vsi lahko o tem prepričali. Mislim, da je tudi eden od poslancev SNS
               glasoval za, tako da ne bi komu naredil krivice. Tako da če je to osnova za
               referendum, kot rečeno, kolegi, boste najprej morali svojim volivcem pojasniti, kako
               ste takrat sami ravnali z vidika ločenosti Cerkve od države. Pa potem je še bolj
               zabavna stvar.</p>
               <p>Svojim volivcem, če boste šli na referendum, boste morali objasniti tudi naslednjo
               zgodbo, ki se bo zgodila. Celo, če bi vam oni sledili, pa mislim, da niso toliko
               ovce, da bodo razumeli, da ste jih vlekli za nos in ste pač samo predvolilno kurili
               strasti, kar je, mimogrede, protiustavno po slovenski ustavi. Ampak to, mislim, da
               vas nič ne moti. In boste morali pač pojasniti, kako se bo potem zgodilo. Če bi vaši
               volivci na referendumu, s katerim grozite in s katerim ste obarvali to razpravo in je
               ključni del te razprave, gospe in gospodje, ki zdajle protestirate, jim boste morali
               pač pojasniti, kako je potem možno, da vi predlagate referendum o 100% financiranju
               zasebnih šol s cerkvenim ozadjem, če ste to sami uzakonili - lahko še enkrat preberem
               vaša imena in priimke - in predvsem, če bi vam sledili in bi celo zavrnili novo
               šolsko zakonodajo, kako da bodo potem še vedno te največje cerkvene šole 100%
               financirane iz javnih sredstev za program, ker ste vi to uzakonili. Najbrž vam je
               jasno, da jim boste to zelo, zelo težko razložili. Mislim pa, da bo tudi javnosti
               jasno, za kaj v resnici pri vsej tej zgodbi gre. Gre seveda za netenje kulturnega
               boja, in to z uporabo sovražne govorice, saj, če ne spoštuješ niti lastnih volivcev,
               kar sem vam ravnokar dokazal, to pomeni nespoštovanje sogovornika, kar je en del,
               ključen element sovražnega govora. Drugi pa je seveda netenje negativnega naboja,
               negativnih strasti, kar ste vi v danem primeru proti verujočim tudi storili. Tisto,
               česar niste uspeli zlorabiti pri šolski zakonodaji, ste pa preko podpredsednika SD
               poslali pač svoje študente kot "špiclje", da so šli nadzorovat institucije civilne
               družbe, ki si jih nikoli v preteklosti niste mogli podrediti.</p>
               <p>Zakaj se pravzaprav tako grobo zavaja javnost, zakaj se je tako grobo manipuliralo?
               Ta odgovor, mislim, da ni čisto enoznačen. Prvo je najbrž nek star ideološki strah
               pred zasebnim. To je seveda potem neevropsko početje, ker to je ključno za
               razumevanje tega zakona. To, da bi se dalo večji poudarek zasebnemu šolstvu in se na
               ta način poskušalo pridobiti tudi dodatne investitorje v šolski sistem, če ga gledamo
               kot celoto, kar bi šolski sistem obogatilo - to ni naša ideja, to je bil predlog
               evropskih institucij, ki so nam večkrat, ne samo enkrat, predlagale, da naj uporabimo
               to možnost, ker je tukaj še največja neizkoriščena rezerva, ki se kaže v tem, da je
               pri nas zasebni del šolstva praktično nepomemben. V financiranju, okrog katerega ste
               se nekateri spotikali, gre 99,2 in še nekaj odstotka za javno šolstvo in 0,8% samo za
               zasebno šolstvo. Pri tem mimogrede, kot zanimivost, ves čas ste navajali, kaj bo, če
               se ustanovi tudi neka nova šola. Tukaj je spet treba ločiti dosedanjo zakonodajo, ki
               ste jo vi sprejeli, in to, kar bi prinesla nova, kajti govorimo zdaj samo o tisti, ki
               jo prinese nova, ampak za razumevanje je treba osvetliti oboje.</p>
               <p>To se pravi, če bi dejansko, pa mislim, da je ta številka pretirana, stala
               ustanovitev ene nove zasebne šole milijon evrov, potem je treba povedati, da gre na
               vaš račun 850 tisoč evrov, ker 85% financiranje ste določili v zakonu že vi. In to,
               tudi če bi bil referendum, sploh ni predmet referendumskega odločanja. In preostane
               samo tisti preostanek, o katerem bi se eventualno odločalo na referendumu. Kakšno
               sprenevedanje pa je to, pa pove podatek, da bi samo stroški neto glasovanja na
               referendumu zadoščali za tiste uboge 3 preostale zasebne šole, ki so manjše, ki so v
               resnici v tem trenutku 85% financirane, za njihovo 12-letno financiranje. Samo
               stroški enega glasovanja. Celo če bi se število teh novih šol podvojilo, kar nekateri
               strašite, jaz osebno mislim, da bi morali biti, če bi bili normalna družba, tega
               veseli, ampak če bi se ponovilo, kot rečeno gre na vaš račun 85%. To sploh ne more
               biti predmet te razprave niti ne bi bil v nobenem primeru predmet referendumskega
               odločanja. Ampak samo 15%. Kar pomeni, da bi se dejansko podvojila ta številka, kar
               pomeni, da bi to zadoščalo za pol krajše obdobje. Še vedno bi, v primeru, da bi se
               podvojilo število zasebnih šol, pa jih ni na vidiku, vsaj kolikor je meni znano ne v
               takšnem obsegu, bi to še vedno samo stroški referenduma, s katerim tiščite, zadoščali
               za 6 letno financiranje v tistem delu, ki ga v resnici določa ta nova zakonodaja. In
               jaz mislim, da je sramotno, da bi na neevropski način, protievropsko na ta način
               zapravljali denar za nekaj, kar bi lahko sicer obogatilo naš šolski sistem. In sedaj
               se vrnem nazaj na to, kaj ima to kot učinek. Kaj je bil pravzaprav naš namen? Sedaj,
               ko smo enkrat jasno definirali, da ste stoodstotno financiranje zasebnih šol s
               cerkvenim ozadjem uzakonili že pred desetletjem vi, in takrat seveda ni bilo nobene
               razprave o tem, da je to karkoli narobe z vidika vprašljivosti ločenosti cerkve od
               države, saj ste za to celo glasovali, in pa seveda tudi ne o vsem drugem, kar ste o
               teh dneh govorili javno in zavajali svoje lastne volivce, ki so vam slepo verjeli.
               No, sedaj ko smo to definirali, pa poglejmo, kaj bi bil v resnici učinek za tiste tri
               šole, ki so v resnici še zasebne in so se ustanovile kasneje in so 85% financirane,
               kaj v praksi ta sistem pomeni. Trdim, da očitno protiustavno neenakost pred zakonom
               proti tistim, o katerih smo prej govorili in za katere ste sami uzakonili ta boljša
               merila. To se pravi, se čudim, vam odkrito povem, da se zelo čudim, da nobenemu od
               staršev še ni prišlo na misel v teh šolah, da bi šel pred Ustavno sodišče izpodbijati
               to določbo in zahteval tudi zase 100% financiranje. In jaz si težko predstavljam, da
               bi Ustavno sodišče dosodilo karkoli drugega kot to, da je tu dejansko očitna
               neenakost in da je to treba urediti. In to je v resnici tisto, kar smo mi hoteli
               urediti s to zakonodajo. Odpraviti to očitno ustavno neenakost, kajti starši tistih
               treh šol, in dve od teh zanesljivo nimata nobene zveze z nobeno cerkveno skupnostjo
               ali pa z ne vem čem, vsaj dve, so v neenakovrednem položaju proti drugim. Ti otroci,
               ki hodijo tja, so dejansko diskriminirani na ta način in diskriminirani so njihovi
               starši. Ampak to očitno naše opozicije ne zanima. Koliko smo slišali o socialni
               neenakosti, o pomenu socialnega v zadnjih dneh z ene in z druge strani. Ko pa
               ponudimo zakon, ki odpravlja socialno neenakost, se ga pa napade z lažmi. Ja, seveda,
               ker bi sicer morali povedati, da so točno oni s svojim glasovanjem pred 10 leti
               povzročili to socialno neenakost. Pa veste, da bodo rajši vrgli skozi okno denar, 3
               milijone evrov za referendum, kot da bi to javno povedali. Ampak bomo pa povedali mi
               in verjemite, da bomo našli način, da pride ta novica, kaj ste naredili in kako se
               norca delate iz svojih lastnih volivcev, v vsako slovensko hišo. Toliko pa tudi mi
               znamo natisniti kakšen letak in ga kam poslati. Mimogrede, potem boste dvakrat v
               težavah. Prvič zato, ker boste morali pojasnjevati svojim volivcem, in drugič zato,
               ker se bližajo volitve, pa dobro pretehtajte to, kar počnete.</p>
               <p>Zakaj je pravzaprav vse to? En razlog sem že povedal. To je ta ideološki strah pred
               zasebnim, verjetno. Jaz pač ljudem ne morem brati misli. Ampak zagotovo, in to sem
               trdno prepričan, ker sem enkrat že omenil kot možnost, pa sem tudi videl, kakšna je
               bila reakcija, je še en drug razlog, zaradi katerega se dela tak nepopisen cirkus, ko
               gre za zakon, katerega vsebina nič drugega kot to, da daje večjo vlogo staršem, da
               jim omogoča polno uresničevanje ustavne pravice do izbire in ki ukinja vse šolnine.
               Zakaj je potem takšno nasprotovanje? Ja, veste, najbrž je največja nočna mora
               današnje opozicije, da bi imeli generacijo otrok, ki bi podrobno poznala dogajanje v
               času slovenske osamosvojitve in bi recimo znala pravilno odgovoriti na vprašanje, kdo
               je tisti človek, ki je, bil je zelo visok funkcionar, ki je samo nekaj mesecev pred
               osamosvojitvijo Slovenije grmel, da nekateri res sanjajo o nekakšni samostojni
               Sloveniji, a jim tega nikoli ne bomo dovolili, ker je naša edina domovina
               Jugoslavija. Ker kolikor je meni znano, o tej osebi vrednostno v šoli precej drugače
               učijo, kot pa če bi vedeli ta podatek. In seveda tukaj gre za eno posebno znanje, za
               neko dodatno znanje, za nek drugačen, če želite, tudi vrednosti zorni kot. Vse to pa
               so prednosti, so dopolnila, ki jih daje prav zasebno šolstvo. Ob tem je še ena
               zanimivost, najbolj glasen nasprotnik zasebnega šolstva, mimogrede, živi s hčerko
               avtorja te izjave, je svojo družino šolal na zasebnih šolah. Ali ni to zanimiv
               podatek? Zdaj, ko bi pa vsi imeli možnost svoje otroke tudi dati v zasebno ali pa v
               javno šolo, za katero ocenijo, da je boljša, prosta izbira, in to brez vsakih ovir,
               brez šolnine, ko bi bilo to posebno znanje, ki so ga očitno na ta način pridobili,
               dostopno vsem, je pa proti. Ja, lepo vas prosim, no, to je pa že res vrhunec vsega!
               In zdaj je to tako. Kot rečeno, s pomočjo sovražne govorice se tukaj netijo negativne
               strasti in predsodki, jaz tega enostavno ne morem razumeti drugače kot v kontekstu
               aktualnega političnega dogajanja. In morda zdaj, ko bo drugi krog glasovanja na
               predsedniških volitvah, da bo vendarle razum prevladal, da bo prevladal človeški
               odnos do teh otrok, ki so žrtve vaše, pred desetletjem z dvojnimi merili sprejete,
               zakonodaje, da se jim omogoči, da hodijo v šolo pod enakimi pogoji kot tisti, recimo,
               v obeh največjih cerkvenih šolah, ki ste jim vi določili 100% financiranje njihovih
               programov in ga uzakonili leta 1996. Lahko še enkrat preberem vaša imena in priimke,
               če jih je kdo pozabil. In v tem kontekstu tudi razumem izjavo novega vodje na
               tranzicijski levici, ki je govoril v svojem govoru o popolni mobilizaciji in
               vzpostavitvi jasnih poveljniških verig, zelo militanten, moram reči, besednjak, ki ga
               ne bi od predsednika SD pričakoval, ampak če je kdo na njega pozabil tudi o tem imam
               tukaj magnetogram. Tako, da ni nobenega problema in zato me tudi ne čudi, da je menda
               tudi on podprl to, da bi bilo treba</p>
            </sp>
            <sp xml:id="SDZ4-Redna-32-2007-10-26.sp81">

               <speaker>PREDSEDNIK FRANCE CUKJATI:</speaker>

               <p>Gospod Grims, prosim, tudi za vas velja, da se držite....</p>
            </sp>
            <sp xml:id="SDZ4-Redna-32-2007-10-26.sp82">

               <speaker>MAG. BRANKO GRIMS:</speaker>

               <p>Govorim o usodi zakona, ki se tukaj napoveduje. Saj danes je vse pod tem vtisom
               napovedi referenduma. Ampak zato je treba ljubem tudi povedati, kaj je dejanska
               vsebina, kaj so dejanske okoliščine in o čem bi v takem primeru odločali. V takem
               primeru, ko gre za očitno samo hlastanje za oblast za vsako ceno, pa verjamem, da za
               interese otrok in njihovih staršev, za ukinitev šolnin in dosledno uresničevanje
               ustavnih pravic, na primer ustavne pravice do vzgoje svojega otroka skladno s svojimi
               vrednotami, ni prostora. S tega vidika je ta vaša beseda o napovedi referenduma sicer
               logična, ampak toliko bolj neevropska, in če vam direktno povem, toliko bolj sramotna
               poteza. Upam, da boste to svojo odločitev ponovno pretehtali. Hvala in srečno.</p>
            </sp>
            <sp xml:id="SDZ4-Redna-32-2007-10-26.sp83">

               <speaker>PREDSEDNIK FRANCE CUKJATI:</speaker>

               <p>Hvala. Neke roke so se dvignile. Imate proceduralni predlog? Gospa Potrata, ste vi...
               Imate proceduralni predlog. Izvolite. Gospod Peče.</p>
            </sp>
            <sp xml:id="SDZ4-Redna-32-2007-10-26.sp84">

               <speaker>SAŠO PEČE:</speaker>

               <p>Poslanka Potrata, se opravičujem, da sem pred vami, pred vašo predstavitvijo
               stališča. To, kar počne Državni zbor ali pa to, kar počnemo danes, pretekle dnevne,
               to enostavno ni prav. Tukaj notri se ne poslušamo, tukaj notri govori vsak tisto, kar
               hoče povedati, ni pa pripravljen se poslušati. V tem parlamentu smo prišli do tistega
               momenta in dogodki zadnjih mesecev nakazujejo to, da daleč od tega, da bi kdorkoli
               med nami sledil tisto, da bi poslušali se povezati in brezno zmanjšati, ga namenoma
               samo povezujemo.</p>
               <p>Moram reči tudi v okviru proceduralnega predloga, da tudi ocenjujemo, da selektivno
               vodenje sej Državnega zbora, čemur smo bili ravnokar priče pri izjavah kolega Grimsa,
               ne gre v smeri povezovanja. Gospodje in gospe, veste, da na tej točki šolske
               zakonodaje se poskuša ustvarjati po našem trdnem prepričanju krivica do velikega
               sloja ljudi oziroma krivica javnosti. In kljub temu, da veste, da če vam bo uspelo na
               tak način skozi proceduralno oziroma parlamentarno proceduro speljati omenjeni zakon,
               je tukaj še Državni svet in je tukaj referendum. In vemo, da ne bomo naredili tega
               koraka naprej. Kolega Grims ima v eni zadevi celo prav, ko reče, ja, referendum bo
               nekaj stal. Ampak po drugi strani ta referendum zasleduje mnogo več. In zato iz tega
               naslova, preden napovem obstrukcijo, ker v taki debati nočemo sodelovati, ker ne
               zasledujemo tistega cilja za kar smo mi vsi skupaj izbrani, ampak eden drugega, tudi
               mi vas, vi nas, izključno samo žalite. In ker nočete pristopiti k vsaj neke vrste
               dialogu, gospod minister, vi bi morali to doseči, saj vam ne sme biti v ponos, da bo
               skozi Državni zbor šel zakon ob obstrukciji nekaterih strank, ob striktnem
               nasprotovanju omenjenemu zakonu, ko veste, da se boste čez dva meseca srečali z
               referendumom. Saj morate biti vi toliko modri, da je v vašem interesu, da Državni
               zbor naredi zakon, ki ne bo v sramoto, ampak v ponos državi. Ampak ne na ta način,
               kot ga poskušate uveljaviti. Pa so bile pred časom v okviru Državnega zbora javne
               razprave pod kolegom Grimsom - katastrofalno! S tega mesta, ker nočemo sodelovati pri
               taki debati, napovedujem obstrukcijo Nacionalne stranke, ampak žal mi je, ker jo
               povzročate vi. Zasledujemo vendar druge cilje, predvsem gre na vse prihodnje
               govornike, ki bodo o tem govorili. S tega mesta, gospod predsednik, prosim, da na
               podlagi drugega odstavka 65. člena Poslovnika Državnega zbora štejete moje besede kot
               napoved obstrukcije pri glasovanju o omenjeni zakonski materiji. Hvala.</p>
            </sp>
            <sp xml:id="SDZ4-Redna-32-2007-10-26.sp85">

               <speaker>PREDSEDNIK FRANCE CUKJATI:</speaker>

               <p>Gospod Peče, v nekoliko nerodni situaciji sem, ker vi niste vodja poslanske skupine.
               Po poslovniku pa, dobro veste... Ampak mislim, da lahko smatramo to kot mnenje
               celotne poslanske skupine, in sprejemam na znanje, da bo celotna poslanska skupina
               obstruirala to točko. Prav.</p>
               <p>Glede razprave in očitkov pa naslednje. Ponovno naj poudarim dve stvari. Prvič,
               razprave so lahko živahne, polemične, patetične, vse mogoče. Tudi vedno znova se
               ponavlja, vi ste to, vi ste ono, vi ste rekli to, vi ste ono, vi ste to povzročili,
               tudi to je sprejemljivo. Žalitve pa niso sprejemljive. In mislim, da če bi prišlo do
               očitnih žalitev tudi pri gospodu Grimsu, bi ga v tem smislu opozoril. Opozoril sem ga
               samo, da se drži točke dnevnega reda.</p>
               <p>Torej, gospod Peče, sprejemamo vaše stališče, da obstruirate to točko dnevnega reda.</p>
               <p>Še vedno smo pri predstavitvi stališč poslanskih skupin, in sicer, besedo ima mag.
               Majda Potrata, ki bo predstavila stališče Poslanske skupine Socialnih demokratov.
               Prosim.</p>
            </sp>
            <sp xml:id="SDZ4-Redna-32-2007-10-26.sp86">

               <speaker>MAG. MAJDA POTRATA:</speaker>

               <p>Hvala za besedo, gospod predsednik Državnega zbora. Spoštovani gospod minister! Vse
               druge sem pozdravila že ob prvem nastopu.</p>
               <p>Naj izrazim svojo zadrego, ko bom morala predstavljati stališče Poslanske skupine
               Socialnih demokratov po tako prijaznem, osebnoizpovednem in resnicoljubnem nastopu
               gospoda Branka Grimsa. Ampak mimo tega sem se namenila za uvod svoji predstavitvi
               parafrazirati neko znano reklo: Je čas govorjenja in je čas poslušanja. Ko sem še
               učila, smo vedeli, da je za poučevanje bistvenega pomena še dvoje dejavnosti: branje
               in pisanje, ampak nalašč sem se zaustavila samo pri govorjenju in poslušanju. Ko
               govorimo o dveh zakonih, ki sta v zadnjih mesecih bila v središču pozornosti
               marsikoga v tej državi, sta govorjenje in poslušanje bistvena. Če ne opravljamo teh
               dveh dejavnosti dovolj zavzeto, lahko pride do šuma. In občutek imam, da je tak
               komunikacijski ali sporazumevalni šum nastajal in se razplamtel do te mere, da smo
               zdaj v stanju oziroma v položaju, ko pred tretjo obravnavo zakona o organizaciji in
               financiranju vzgoje in izobraževanja opozicija praktično nima več nobene možnosti
               vplivati na končno podobo zakonov, odprta sta namreč samo dva člena, opozicijskih
               dopolnil običajno koalicija ne potrdi in ne sprejme, pa tudi na zakon, o katerem je
               govora, bistveno ta dopolnila ne bi mogla več vplivati.</p>
               <p>Javnomnenjske raziskave kažejo v slovensko šolo veliko zaupanje, ki je od začetka
               90-ih let postopoma raslo, zdaj pa se je nekoliko znižalo. Ker ima vsak tudi svojo
               izkušnjo z izobraževanjem, ki odločilno zaznamuje odnos do znanja in izobraževalnega
               sistema, je naloga politika, da javnosti ne zaobide, ko vpeljuje spremembe. Zaradi
               pomena, ki ga ima znanje za vsakega posameznika in za razvoj družbe, bi morale
               spremembe, ki zadevajo izobraževanje, preseči strankarsko, ideološko in vsakršno
               prestižno merjenje moči. Znanje ne sme izgubiti statusa javnega dobra. Dostopnost,
               utemeljena na enakosti, bi morala biti temelj naše sedanjosti in prihodnosti. Skupaj
               bi morali poiskati odgovor na vprašanje, kakšno šolo hočemo in potrebujemo, da bo
               družba kos izzivom časa in da bomo dosegli visoko zastavljene cilje. O tem bi morali
               doseči družbeno soglasje. Zdajšnja koalicija si je v koalicijski pogodbi zastavila
               cilje, ki jih z večino v Državnem zboru zlahka izpeljuje. In čeprav je minister za
               šolstvo in šport ob izvolitvi napovedoval, da bo šolski sistem dograjeval in
               popravljal, kjer bo to potrebno, sploh pa, da bo pri tem upošteval mnenje strokovne
               in zainteresirane javnosti, tega v tretjem letu mandata te Vlade ni mogoče potrditi.
               Ko smo ugotovili, da vse tisto, čemur smo priča, niso samo spremembe in dograjevanje,
               ampak da gre za reformo, smo bili okrcani, da se bojimo in da zagovarjamo stanje,
               kakršno je, šolski sistem pa je nekaj gibljivega, sprejemljivega in se zato mora
               spreminjati. In ko smo odgovorili, da spremembam ne nasprotujemo, pač pa da so
               spremembe celo potrebne, le ustrezne strokovne podlage zanje morajo biti, morajo biti
               pripravljene simulacije učinkov, moramo poznati analize in strokovnjake, ki so te
               osnove pripravljali, smo pa seveda slišali, da v bistvu gre za reformo.</p>
               <p>V Državnem zboru smo doslej obravnavali 20 šolskih zakonov, pri čemer je bila Vlada
               predlagateljica 15, drugih 5 smo pripravili opozicijski poslanci in poslanke oziroma
               civilna iniciativa. Da je bila ta četrtina zakonov gladko zavrnjena je znano dejstvo.
               Prav tako so podobno usodo doživljali predlogi dopolnil, ki jih je najpogosteje
               zaustavila že obravnava na Odboru za šolstvo in šport. Da se koalicija najpogosteje
               ni ukvarjala z argumentacijo svojih stališč, je pa to zato toliko bolj intenzivno
               opravljala opozicija, je prav tako znano dejstvo. Tudi ni mogoče reči, da je
               nepričakovano. Zato se sprašujem, zakaj koalicijo kar naenkrat moti, če je opozicija
               sklenila izstopiti iz tega komunikacijskega šuma.</p>
               <p>Sodelovanje pri pripravi zakonodaje je torej nujna sestavina demokratičnih
               postopkov. Socialni demokrati smo zagovorniki socialnega dialoga. In ker spremembe
               šolske zakonodaje, zlasti pa zakona o organizaciji in financiranju vzgoje in
               izobraževanja, zadevajo tudi zaposlene v tej dejavnosti, smo pričakovali, da bo vse
               tisto, kar imajo socialni partnerji povedati v zvezi s tem, naletelo na večje
               razumevanje. Kako so zgodbe odvijale, je znano dejstvo. Toliko bolj neprijetno pa je,
               če je treba poslušati očitke o tem, da tisti, ki delujejo v šolstvu ne znajo
               pojasnjevati sprememb, ne znajo pridobivati ljudi za svoje predloge. In tisti, ki smo
               kdaj v šolstvu delali, vemo, da so odgovori vedno posledica vprašanj. Kakršno je
               vprašanje, takšen je odgovor. In ker je bilo kar nekaj špekulacij, da ne rečem
               manipulacij s tem, kako so si nekateri pridobivali informacije o tem, kaj so
               podpisniki vedeli in česa niso vedeli, kaj so jim znali tisti, ki so zbirali podpise
               pojasniti, in česa ne, potem naj odgovore, ki so jih dobili, pač pripišejo svojim
               vprašanjem. Verodostojnosti nekaj čez 70 tisoč zbranih podpisov pa to dejstvo niti
               malo ne zmanjša.</p>
               <p>Za Socialne demokrate je dostopnost do storitev in izobraževanja temeljna vrednota
               in na dostopnost izobraževanja se sklicujejo mednarodne konvencije. Zato se bomo
               vselej zavzemali za ohranjanje mreže javnih šol. Kakšna bo ta po uveljavitvi sprememb
               zakona, kaj se sploh dogaja z mrežo javnih šol, natančnih podatkov od ministrstva
               kljub vztrajanju pri tej zahtevi nismo dobili. Znano dejstvo je, da govorimo o
               ustanavljanju novih šol, in po drugi strani je znano dejstvo, da v nekaterih okoljih
               šole zapirajo. Pravijo, da se populacija poseda. Kako potem razumeti, kakšen velik
               prihranek bo ustanavljanje zasebnih šol za javnofinančna sredstva, ko je glede na
               gibanje populacij pač težko misliti, da so v tem trenutku prostori bistveni element.
               Verjetno bi bilo treba več sredstev usmeriti v kakovost, v kakovost na vseh ravneh,
               tako opremljenosti obstoječih šol, tako financiranja tistih dejavnosti, ki jih zdaj
               morajo v praviloma brezplačni šoli plačevati starši. Dobro bi bilo še kakšno stvar
               dodati, da bi bili mladi rodovi bolje pripravljeni za izzive prihodnosti. Mi pa
               poslušamo zgodbe o odpravi šolnin tako, kot da bi imeli na splošno v osnovnem in
               srednjem šolstvu šolnine vpeljane kot splošno veljavno dejstvo. Tu je veliko
               zavajanje. Če je to edini dosežek tega zakona, potem naj opozorim še na neko drugo
               nelogičnost v zakonodaji, ki jo sprejemamo. Ko je bil predložen Državnemu zboru
               popravek zakona o dohodnini, v katerem je bilo mogoče donirati sredstva tudi javnim
               zavodom, tega koalicija ni podprla. Le kje je bil takrat občutek za pravičnost?!</p>
               <p>Ni naključje, da se večina pripomb, ki jim sledimo suče okrog razmerja
               zasebno:javno. Tudi v okviru pojasnjevanj tega razmerja je nekaj spretnih
               manipulacij, ampak dovolite, da še enkrat poudarim: ustanavljanje zasebnih šol je
               možno po že veljavni zakonodaji. Z letom 1996 je bilo postavljeno financiranje na
               meji, s katero je takrat večina soglašala, to je 85%. Pred letom 1996 so bile
               ustanovljene tri zasebne šole, ki so iz javnih sredstev za javno veljavni program
               financirane 100%. Zakaj ta razlika? Sklicujete se na primerljivost z evropskim
               prostorom, ampak nikoli ne poveste, da je Evropsko sodišče za človekove pravice
               povedalo, da je država dolžna zagotoviti možnosti za ustanavljanje zasebnih šol, se
               pravi, zagotoviti zakonsko osnovo za ustanavljanje zasebnih šol, nič pa ji ne nalaga
               financirati zasebne šole. In vzorci financiranja zasebnih šol so v evropskem prostoru
               zelo različni, različni so tudi odstotki financiranja znotraj ene države, tako da
               govoriti o diskriminatornosti je to malo tvegan posel, posebej še, če ga povežemo s
               šolninami, kajti tudi tiste šole, ki so 100% financirane iz javnih sredstev, od
               svojih dijakov pobirajo prispevke, ki jim lahko rečemo šolnine. Tu bo treba le imeti
               malo več občutka za realnost.</p>
               <p>Poudarila sem, da je vprašanje, o katerem sem ravnokar govorila, najpogostejše
               vprašanje, ko se v javnosti ljudje odločajo, ali bi tej noveli - če bo sprejeta v
               takšni obliki, kot je predložena in nič ne kaže, da ne bi bila sprejeta -
               nasprotovali. Nasprotujejo ravno zaradi tega, ker poudarjajo ni problem v obstoju
               zasebnih šol, problem je v financiranju! Dajte to, končno, predlagatelji uvideti!</p>
               <p>Res je, da so se ob razmerju zasebno:javno odpirala ob predlaganem zakonu še
               številna druga vprašanja. Jaz bi opozorila samo še na eno, ki je tudi bilo deležno
               številnih pomislekov, to je predvsem organizacija posamičnih pravnih subjektov v
               večje organizacijske enote, to je v šolske center. V zakonu je zapisano, da v tako
               organiziranih centrih posamezne enote izgubijo svojo pravno subjektiviteto. Važno je
               to dejstvo, da tisti, ki tako organizacijsko obliko prevzamejo, izgubijo pravno
               subjektiviteto. Drugo vprašanje pa je, na kakšno soglasje ali pripravljenost
               povezovanja v centre bodo posamezni pravni subjekti s področja vzgoje in
               izobraževanja v svojem okolju naleteli. In če sledimo duhu časa, ki pravi, da je
               treba tudi šolsko polje urejati v skladu s podjetniškimi načeli, pri katerih je pa
               racionalnost najpomembnejša - mislim na to dejstvo z vloženimi sredstvi ustvariti čim
               več dobička -, potem je popolnoma jasno, v katero smer bodo posamezna okolja raje
               pogledala - ali v smer tistih razlag, ki vidijo uspešnost in kakovost delovanja šol v
               manjših šolah, tam med 300 in 500 učenci, odvisno od tega, za kako velike in katero
               stopnjo izobraževanja gre, ali bodo gledali raje v smer prihranka finančnih sredstev
               in obvladovanja vodenja šole z direktorjem, pa mogoče izločanjem izvajalcev
               izobraževalne dejavnosti iz možnosti soupravljanja šolskega polja.</p>
               <p>Ko se sklicujemo na vpliv ali povečan vpliv staršev v šolski dejavnosti, potem bi
               morala reči, da se je povečan vpliv staršev izvršil že z nekaterimi poprejšnjimi
               spremembami šolske zakonodaje. In Socialnim demokratom se zdi prav, da imajo starši
               pomemben vpliv na dogajanje v vzgoji in izobraževanju. Samo ta ne sme iti na račun
               kakovosti vzgojno-izobraževalnega dela. Po našem mnenju pa vse, kar se nam obeta s to
               novelo zakona, gre v smer siromašenja javnega šolskega sistema in zavestnega
               ustvarjanja elitnega zasebnega šolskega polja, za katerega so posamezniki verjetno
               zelo, zelo zainteresirani, ni pa to v duhu enakosti, dostopnosti in takih načel, ki
               jim v socialni demokraciji pripisujemo bistveno vlogo. Žal smo v teh mesecih v zvezi
               s šolsko zakonodajo Socialni demokrati veliko govorili, koliko so nas poslušali, je
               pa drugo vprašanje. Danes kaže, da nima več smisla govoriti, ker nekateri ne znajo in
               nočejo poslušati. Hvala.</p>
            </sp>
            <sp xml:id="SDZ4-Redna-32-2007-10-26.sp87">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Sledi razprava o
               predlogu zakona v celoti. Besedo ima gospa Jeraj. Imate proceduralni predlog?
               Izvolite, gospod Germič.</p>
            </sp>
            <sp xml:id="SDZ4-Redna-32-2007-10-26.sp88">

               <speaker>LJUBO GERMIČ:</speaker>

               <p>Hvala lepa, gospod predsednik. V Poslanskem klubu LDS šolskemu polju vedno namenjamo
               izredno pozornost. In prepričani smo, da je za tako pomembno področje, preden
               izvajamo določene spremembe, potrebno opraviti določene analize, študije, ki realno
               ocenijo obstoječe stanje. Na podlagi te ocene je potrebno zastaviti jasne cilje, v
               smeri katerih naj gredo tudi spremembe. Menimo, da pri tej zakonski noveli to ni bilo
               narejeno. Vsa opozorila, ki smo jih posredovali kot opozicija, vsa opozorila, ki so
               bila na predlagatelja, na vladajočo koalicijo posredovana s stani zainteresirane in
               strokovne javnosti, so bila preslišana. Danes smo v tretjem branju in v tretji
               obravnavi tega zakona. Slišali smo, da bi moralo biti spoštovano načelo: pravica
               vedeti. Sprašujem to koalicijo, to Vlado, ali nismo mi ravno s postopkom obravnave
               tega zakona jasno pokazali, da nam ni za to! Kako drugače razumeti koalicijo, da sama
               sebi ne dovoli tega načela spoštovati in da je javno predstavitev mnenj omogočila
               zainteresirani javnosti šele po drugi obravnavi?</p>
               <p>Ker nam je dovolj te dvoličnosti, dovolj zanikanja brez argumentov, argumentirane
               pripombe, seveda ne želimo v nadaljevanju prevzemati odgovornost za sprejemanje
               takšnih zakonov. Zato, spoštovani gospod predsednik, mi dovolite, da v imenu
               Poslanskega kluba LDS napovem odsotnost vseh članov Poslanskega kluba LDS, pri
               obravnavi 26. točke 32. seje Državnega zbora Republike Slovenije. To bi vam tudi
               pisno izročil, glede na to, da lahko to predlaga samo vodja ali namestnik o
               Poslanskega kluba. Tukaj imam pisno to napoved, podpisano s strani gospoda Jožefa
               Školča, vodjo Poslanskega kluba LDS.</p>
            </sp>
            <sp xml:id="SDZ4-Redna-32-2007-10-26.sp89">

               <speaker>PREDSEDNIK FRANCE CUKJATI:</speaker>

               <p>Hvala. In prosim res, da pisno potem tudi daste.</p>
               <p>Naslednji ima besedo, proceduralni predlog gospod Lahovnik.</p>
            </sp>
            <sp xml:id="SDZ4-Redna-32-2007-10-26.sp90">

               <speaker>DR. MATEJ LAHOVNIK:</speaker>

               <p>Hvala lepa, gospod predsednik. Skladno z drugim odstavkom 65. člena Poslovnika
               napovedujem obstrukcijo Poslanske skupine Zares. Razlogi so, da pri tako pomembnem
               zakonu ni bila upoštevana strokovna javnost, niso bile upoštevane pripombe stroke in
               tudi ni bila pripravljena niti bela knjiga o tako pomembni spremembi zakonodaje.
               Glede na to, da je prišlo do sistematičnega zanemarjanja vseh pripomb v zadnjih nekaj
               mesecih in da očitno tudi pripombe in dopolnila opozicije v ničemer niso zalegla in
               bila upoštevana, v Poslanski skupini Zares ocenjujemo, da ne moremo več sodelovati
               pri obravnavi teh zakonov. Hvala.</p>
            </sp>
            <sp xml:id="SDZ4-Redna-32-2007-10-26.sp91">

               <speaker>PREDSEDNIK FRANCE CUKJATI:</speaker>

               <p>Hvala. Gospod Potrč.</p>
            </sp>
            <sp xml:id="SDZ4-Redna-32-2007-10-26.sp92">

               <speaker>MIRAN POTRČ:</speaker>

               <p>Hvala lepa. Da ne bo proceduralnih zagat, gospod predsednik, kot vodja poslanske
               skupine sporočam, da Poslanska skupina Socialnih demokratov ne bo sodelovala pri
               nadaljnji obravnavi in odločanju o Zakonu o financiranju vzgoje in izobraževanja. S
               to svojo odločitvijo bi radi sporočili, da je naše nestrinjanje s postopkom in
               vsebino - vsebina je gotovo še pomembnejša od postopka - pripravljenega zakona
               tolikšno, da ne želimo sprejeti s svojim sodelovanjem odgovornosti za to, če se bo
               večina kljub temu odločila, da ga sprejme.</p>
               <p>Kot drugo, radi bi vam sporočili, da imamo resen namen, da opozorimo ministra,
               pristojnega za šolstvo, in večino v Državnem zboru, da naj še enkrat razmislijo, ali
               se takšna vsebina zakona, s katerim ne soglaša polovica ali pa skoraj polovica
               Državnega zbora in pomemben del strokovne in politične javnosti, sprejme in s tem
               spodbudi potrebo, ki smo jo že nakazali, da se o posledicah sprejetega zakona odloča
               tudi na referendumu. Mi te namere, ki seveda še ni odločitev, ne skrivamo in bi jo
               radi tudi na ta način sporočili, da ne bo začudenja, kaj se je po eventualni
               odločitvi v Državnem zboru dogodilo. Vemo, da se gospod minister in koalicija tega
               zavedata, vemo, da se iz tega razloga, da bi nam lahko očitali stroške izvedbe
               referenduma, tudi niste odločili, da bi tretja obravnava zakona bila opravljena že na
               prejšnji seji, kar je običaj in je tudi vaše ministrstvo mnogokrat doslej storilo, ni
               pa to nujno, da bi storilo, vendar to ne more biti izgovor za to, da ni bilo mogoče o
               tem odločati.</p>
               <p>Kar pa zadeva vsebino naših stališč in naših pojasnil, če bo zaradi vaše ignorance
               še naprej potrebno, da se o tem pogovarjamo tudi z javnostjo, bomo to seveda z
               veseljem naredili. Vsebina in posledice pa so takšne, da smo trdno prepričani, da o
               takšnem zakonu ne more odločati samo pičla koalicijska večina iz svojih političnih
               interesov. Mi zapuščamo sejo. Hvala.</p>
            </sp>
            <sp xml:id="SDZ4-Redna-32-2007-10-26.sp93">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gaber.</p>
            </sp>
            <sp xml:id="SDZ4-Redna-32-2007-10-26.sp94">

               <speaker>DR. SLAVKO GABER:</speaker>

               <p>Najlepša hvala, gospod predsednik.</p>
               <p>Dovolite mi, da sam samo v osebnem imenu obrazložim, zakaj tudi sam menim, da ne
               morem sodelovati več na tej seji Državnega zbora pri tej točki. Prepričan sem, da je
               čas, ki ga živimo, čas, ki bi ga bilo treba nameniti temeljitemu premisleku o tem,
               kako povečati kakovost javnega šolstva v tej državi; kako oblikovati mrežo šol ob
               manjši populaciji; kako delež sredstev, ki ga država namenja, ohraniti in kako ga
               obrniti v kakovost javnih šol, predvsem. Mi bi se morali vprašati, kako doseči
               zmanjšanje skupin pri pouku ključnih predmetov, zato da bi dosegli več. Morali bi se
               vprašati, kako bi lahko dosegli vendarle uvedbo toplega obroka v šoli, kako poskrbeti
               za individualno obravnavo otrok, ki so sicer problematični in delajo težave razredom
               v celoti. Morali bi se vprašati, kako deregulirati sistem in kako usmeriti sredstva v
               uspeh šibkih in pa tudi tistih najmočnejših. Mi namesto tega, s tem ko uvajamo centre
               od vrtca pa do višje šole, ob tem ko uvajamo financiranje po dijaku in ob tem ko
               centriramo celotno pozornost na 100% financiranje zasebnih šol, počnemo prav
               nasprotno. V te ukrepe dvomi daleč pretežni del strokovne javnosti. V te ukrepe dvomi
               učiteljstvo v šolah po Sloveniji. 71 tisoč podpisov nas opozarja na to, naj tega ne
               počnemo.</p>
               <p>Jaz bi želel, da bi prej, preden Državni zbor požene državljane in državljanke na
               referendum, posebej minister, posebej Vlada razmisli o tem, ali si tega res želi.
               ...<stage xml:id="SDZ4-Redna-32-2007-10-26.stage10">/Opozorilni znak za konec razprave./</stage>... Naj povem, da razumem, da so te odločitve
               težke. Sam sem bil svoj čas pred odločitvijo, ko je bilo potrebno iti v parlament
               popraviti zakon zato, da se ne bi zgodilo kaj podobnega. Takratna vlada se je
               odločila priti v parlament in predlagati enoletno odločitev in razmislek. Sam toplo
               priporočam tovrsten razmislek, verjamem, da ga boste brez opozicije lažje opravili.</p>
               <p>Hvala.</p>
            </sp>
            <sp xml:id="SDZ4-Redna-32-2007-10-26.sp95">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Sledi razprava o predlogu zakona v celoti.</p>
               <p>Besedo ima gospod Sok.</p>
            </sp>
            <sp xml:id="SDZ4-Redna-32-2007-10-26.sp96">

               <speaker>ALOJZ SOK:</speaker>

               <p>Hvala za besedo. Spoštovani minister s sodelavci! Spoštovane kolegice poslanke in
               poslanci!</p>
               <p>Lahko bi začel s tem in bi rekel, da ta orkestralni, ideološki nastop in sedaj že na
               nek način obredno odhajanje opozicije iz te dvorane, ima za seboj samo en cilj, samo
               en cilj: te spremembe, ki so predlagane na področju šolstva, spolitizirati do konca.
               Zdaj smo slišali še za en cilj, se pravi, zastraševanje že vnaprej z nekim
               referendumom o nekih spremembah, ki so seveda daleč od tega, da bi zahtevale
               obstrukcijo opozicije, kaj šele, da bi državljanke in državljane silili, da o tem
               razpravljajo in odločajo na referendumu. Tako majhne so te spremembe, da po mojem
               razmišljanju nič kaj velikega ne prinašajo na področje organizacije slovenskega
               šolstva.</p>
               <p>Toda moramo zapisati nekatere stvari, ta prvi amandma, ki je vložen na 1. člen s
               strani LDS-a, jasno kaže, za kaj pravzaprav gre pri vsem skupaj, da moramo zapisati,
               da se da večji poudarek domovinski vzgoji - saj to je pravzaprav na nek način res
               škandalozno. Jaz se spomnim leta 2000, ko je za časa Bajukove vlade takratni šolski
               minister Šturm z odlokom ali pa uredbo, ne vem, kako se je imenoval sam akt, naložil
               šolam, da ob koncu leta oziroma v začetku leta to isto storijo - kakšen revolt je bil
               takrat sprožen s strani nekaterih ravnateljev, šolnikov in tako naprej.</p>
               <p>Če se dotaknem še enega področja, ki je danes bilo velikokrat izpostavljeno, to je
               podpis peticije in pa omenjanje teh 71 tisoč podpisov. Jaz sem si šel ogledati te
               podpisnike in sem ugotovil, da je med temi podpisniki peticije ogromno število
               dijakov. In res se sprašujem, ali ne gre pri tej zadevi, tako kot je danes že -
               mislim, da gospod Petan - razpravljal, za zlorabo na tem področju. Ne samo za
               politizacijo, ampak zlorabo otrok v namene dosegati nek učinek. Ko sem listal po teh
               listih peticije, sem našel notri sporočilo, spoštovani gospod Štrukelj, nismo mogli,
               ker ste nam dali premalo časa, nismo mogli zbrati več podpisov, sicer bi lahko zbrali
               več. To se je zbiralo s strani teh članov sindikata in podpisniki so, recimo, vrtci,
               cela vrsta vrtcev. Vemo, da v glavnem se straši s tem, da bo manj denarja za osnovno
               šolstvo. Kaj imajo vrtci, zaposleni v vrtcih s tem, če pa so plačani s strani občin?
               Nič. Država ne financira vrtcev, ampak so notri podpisani vsi vzgojitelji in
               vzgojiteljice. Ne vem, če vseh vrtcev, ampak ogromno. Potem so tu učitelji glasbenih
               šol, čeprav na tem področju je velika sprememba prav v smeri pozitivnih sprememb
               glede izbirnih predmetov vizavi glasbenega pouka. Se pravi, teh sprememb bi se lahko
               veselili, ne pa da so podpisniki proti. Potem so tu ti, ki so po raznih zavodih,
               potem celo društva upokojencev so podpisniki. Da ne omenjam potem vseh osnovnih šol,
               sem gledal malo za naše, tudi tisti hišniki, pa tisti, ki jih občina plačuje, so se
               podpisali. Se pravi, to je res eno veliko politično zavajanje, ne vem, kaj so jim
               povedali, zakaj naj to podpišejo, ampak sedaj se tukaj lahko govori o teh 71.000
               podpisov. Dobro, če bodo šli na referendum, bodo morali zbrati 40.000 podpisov, tisto
               bo pa nekaj drugega, ko morajo ljudje iti na upravno enoto overiti podpis in s tem
               biti seznanjeni, kot pa, da nekomu daš list papirja in mu rečeš, tu se podpiši, če pa
               se ne boš, pa bo kakšna "pretnja". Ravnatelji so se podpisali - ne vem, so tudi
               ravnatelji člani sindikata? Če je sindikat zbiral. Očitno gre za nek orekstralni
               nastop opozicije, neko ideološko gonjo, takšno kot smo ji bili priča včeraj ob
               razpravi, kako zaključiti postopek denacionalizacije, ki traja že več kot eno
               desetletje. Čisto ista zgodba se ponavlja, enaka je bila zgodba z obstrukcijo pri
               pokrajinah - in s em zaključujem - obstrukcija je težak element, ki ga lahko
               uporablja opozicija v delu neke parlamentarne demokracije. Ampak če se jo uporablja
               tako pogosto, kot to počne naša opozicija, potem se morajo državljanke in državljani
               vprašati, če ni z njimi nekaj narobe. Tudi sam sem bil štiri leta v opoziciji in to v
               maloštevilni opoziciji, niti za eno tretjino nas ni bilo v opoziciji, ampak smo se
               zelo redko odločili uporabiti inštrument obstrukcije. Zelo redko, ker smo smatrali,da
               je naše delo v parlamentu določeno s strani volivk in volivcev in da tam moramo
               vztrajati tudi, če pač s svojimi argumenti ne moremo vedno 100% uspeti. Tu pa se ta
               inštrument obstrukcije, kljub temu da so naši kolegi plačani tako kot mi s strani
               davkoplačevalcev, uporablja ob vsaki priliki in ob vsaki priložnosti. Mislim, da to
               ni dobro in ne vodi do nekih dobrih rešitev, in obžalujem, da naša opozicija, ki je
               številčno precej močna, včasih ji pomaga še kakšen del vladne koalicije, da to na nek
               način izrablja in prepogosto uporablja. Hvala lepa.</p>
            </sp>
            <sp xml:id="SDZ4-Redna-32-2007-10-26.sp97">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Koren.</p>
            </sp>
            <sp xml:id="SDZ4-Redna-32-2007-10-26.sp98">

               <speaker>DRAGO KOREN:</speaker>

               <p>Še enkrat lep pozdrav! Zakon, ki ga obravnavamo, prinaša kar nekaj zelo dobrih
               pozitivnih lastnosti: od brezplačnih učbenikov, do brezplačnega predšolskega varstva,
               do možnosti ustanavljanja šolskih centrov in tako naprej. V svoji razpravi želim
               poudariti samo eno stvar. Dragi kolegi in kolegice v opoziciji, ne se bati zasebnega
               šolstva. Zasebne šole so zelo dobre, na zasebnih šolah so dijaki izpostavljeni dobrim
               razmeram, nič slabega se jim tam ne godi, zasebne šole ne ogrožajo javnega šolstva,
               kot govorite vi.</p>
               <p>Iz svoje izkušnje, iz izkušnje svojih otrok v zasebnih šolah, lahko povem, da so te
               šole res zelo zelo kvalitetne, da poleg znanja prinašajo veliko tega drugega
               pomembnega elementa, to pa je vzgoja, vzgoja tudi za državljanske vrednote, za
               občečloveške vrednote, vzgoja, ki je tako pomembna za oblikovanje mlade osebnosti v
               odraslo osebnost. Slovenci in Slovenke, samo veseli bi morali biti, če bi bilo v
               Sloveniji čim več tako dobrih šol, kot so trenutno naše zasebne šole v Sloveniji.
               Hvala lepa.</p>
            </sp>
            <sp xml:id="SDZ4-Redna-32-2007-10-26.sp99">

               <speaker>PREDSEDNIK FRANCE CUKJATI:</speaker>

               <p>Hvala. Gospod Petan.</p>
            </sp>
            <sp xml:id="SDZ4-Redna-32-2007-10-26.sp100">

               <speaker>RUDOLF PETAN:</speaker>

               <p>Hvala za besedo. Spoštovani! S strani opozicije smo lahko slišali nekatere kritike,
               ki letijo na sistem, na zidove, na dogovarjanje - o vsem drugem, samo o tistem ne,
               kar je najpomembnejši sistem ali najpomembnejši element v šolstvu, to so pa učenci.
               Nihče od opozicije ni govoril o učencih. Učenci bodo imeli največ v tem sistemu ali
               bodo lahko največ pridobili - nihče ni omenil tega o vsem drugem ste govorili, na
               učence ste očitno pozabili, zato ker to vam v opoziciji očitno ni mar. Slišali smo
               lahko tudi kritiko, da nekateri nočemo ali nočete, ne želite poslušati. Spoštovani iz
               opozicije - kdo noče poslušati, koga ni tu, kdo se je umaknil iz te dvorane, kdo ne
               želi slišati argumentov, kdo ne želi slišati druge strani, kdo se ni sposoben soočiti
               z drugačnim mnenjem? Ampak, to pomeni, da delate eno, govorite pa drugo. To se pravi,
               da zavajate. Ampak na tem primeru ste ostali na čistini. Govorite o dialogu - zdaj
               greste ven. Govorite, da se moramo poslušati - pa ste šli vi ven. To se pravi, v tem
               primeru ste se razgalili. Res pa je, da vam drugje uspe, da bolj prefinjeno zavajate,
               tu vam pa seveda to ni uspelo. In tudi to je dokaz, kako delate. Zato ne sprejemam
               argumentov opozicije in podpiram ta osnovni zakon. Hvala.</p>
            </sp>
            <sp xml:id="SDZ4-Redna-32-2007-10-26.sp101">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Kokalj.</p>
            </sp>
            <sp xml:id="SDZ4-Redna-32-2007-10-26.sp102">

               <speaker>ANTON KOKALJ:</speaker>

               <p>Jaz bi tudi na začetku komentiral tole obstrukcijo. Moram reči, da zadeva izgleda
               zelo otročja - če ni vse po naše, potem pa ne bomo razpravljali. Na cel zakon ima LDS
               eno samo pripombo in gre zato ven, SD pa tudi eno samo pripombo in gre zato ven. Jaz
               ne razumem, kakšna zrelost teh poslancev je to.</p>
               <p>Bi pa samo citiral pobudo za pravično in kakovostno šolstvo, ki sem jo sam tudi
               podpisal. Dve zadevi sta bili danes že omenjeni, ki sta se podpisovali, ena za
               kakovostno javno šolo, kjer pravzaprav ni nobenega pozitivnega sporočila, ampak eno
               samo nasprotovanje iz principa. Tule pa piše sledeče: "Na osnovi 41. in 57. člena
               Ustave Republike Slovenije, ki govorita o pravici do svobodne izbire izobraževanja s
               strani otrok in njihovih staršev, ter uresničevanja 26. člena Splošne deklaracije
               človekovih pravic, kjer je govora o pravici do izobrazbe in vlogi staršev pri izbiri
               vrste izobrazbe za svoje otroke, sprejemamo sledeča stališča..." od desetih bom
               prebral samo eno, "...starši imajo pravico do izbire vzgoje in izobraževanja svojih
               otrok. Država je dolžna tej pravici ustvariti konkretne, v praksi uresničljive
               pogoje. Od pristojnih državnih oblasti pričakujemo, da bodo vztrajali pri
               vzpostavljanju vedno boljših pogojev za šolstvo v celoti in da bodo ustvarili vse
               pogoje za uveljavljanje pluralizacije pedagoških metod v Sloveniji, še posebej
               spodbujajoč tiste, ki so že mednarodno preizkušene..." Tu je naštetih vsaj pet metod.
               Ta deklaracija je nekoliko daljša, in mislim, da je skrajni čas, da se pove javnosti,
               kaj pravzaprav hočemo. Govorim sedaj kot poslanec in eden od podpisnikov in oče
               štirih otrok. "Ne moremo se strinjati z nasprotniki omenjenega stoodstotnega
               financiranja najprej zato, ker se nam zdi nesprejemljiv dosedanji neenakopraven
               položaj staršev in učencev, ki morajo za dosego javno priznane izobrazbe v zasebnem
               šolstvu prispevati 15% več kot starši, ki imajo svoje otroke v javnih šolah." Sam
               imam enega otroka v javni, enega v zasebni šoli.</p>
            </sp>
            <sp xml:id="SDZ4-Redna-32-2007-10-26.sp103">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Jožef Horvat.</p>
            </sp>
            <sp xml:id="SDZ4-Redna-32-2007-10-26.sp104">

               <speaker>JOŽEF HORVAT:</speaker>

               <p>Hvala, gospod predsednik. Še enkrat lep pozdrav ministru s sodelavci, vam, kolegice
               in kolegi! Vlaganje države v privatno šolstvo posledično krepi tudi javno, saj bo to,
               če se bo hotelo v konkurenčnem boju izkazati, moralo biti boljše. Konkurenca pa je
               naravni zakon ali, bolje, zakon iz narave in na takšne zakone ni veta. Sofinanciranje
               zasebnega šolstva je tudi prizadevanje, da bi javno šolstvo bilo boljše. Dokler
               morajo javne šole marsikje imeti skoraj režim, ki spominja na zapore, tu mislim na
               varnostnike oziroma paznike, ne moremo govoriti o dobrem javnem šolstvu, ampak o
               njegovi nemoči.</p>
               <p>Ko govorimo o 100% sofinanciranju programov vseh šol, povejmo še tako imenovane
               finančne posledice, ki jih ta zakon prinaša. Recimo, za leto 2008 - gre za povečanje
               proračunskih sredstev v višini cene avtomobila višjega cenovnega razreda. O tem danes
               govorimo. Pa boste rekli ali pa opozicija bo rekla: "Pa povej še, koliko to pomeni v
               naslednjih letih bistveno več!" Res je, več, v letu 2009 približno štiri takšne
               avtomobile. Povedal pa bom še več, referendum pa stane čez 40 takšnih avtomobilov in
               ker dobite količinski popust, lahko zaokrožimo na 50 takšnih avtomobilov.</p>
               <p>Javno šolstvo se je izčrpalo in zaspalo, ker je bilo negovano kot edino zagotovilo,
               da bodo otroci postali pismeni. Izčrpalo se je kaj učitelj sme oziroma ne sme
               zahtevati od učenca in kaj starši pričakujejo od učitelja. V javnem šolstvu niso
               dobro opravili svojega dela ne učitelji, ne starši, otroci pa so pogosto žrtve, ker
               jim sploh ni bilo treba vedeti, kaj je prav in kaj narobe, kaj morajo in česa ne
               smejo. Tu ne gre za vprašanje, ali kdo česa ni hotel narediti, gre za vprašanje, da
               nekaterih stvari preprosto ni bilo mogoče narediti, pa bi jih bilo treba, nekatere pa
               so se zgodile, pa se ne bi smele. Odpovedal je sistem dolžnosti in pravic učiteljev,
               staršev in učencev. V tem šolskem polju se sindikalist gospod Branimir Štrukelj
               postavlja, kot da ima za seboj več 10 tisoč glavo množico učiteljev, ki ne marajo
               nobene spremembe. Težko pa pridejo do besede tisti učitelji, ki si želijo drugačnega
               šolskega okolja, kjer bodo lahko pokazali svojo strokovnost in moralno avtoriteto. Te
               dni me kličejo mnogi učitelji in pravijo, da so bili izsiljevani, da so morali dati
               podpis na tako imenovano Štrukljevo peticijo.</p>
               <p>Gospe in gospodje, sprašujem se, koga ali kaj brani Branimir Štrukelj, predsednik
               Sindikata vzgoje in izobraževanja. No, pa sem šel pogledati Slovar slovenskega
               knjižnega jezika, ni ga pisala ta koalicija, ki je vsega kriva in piše, da sindikat
               pomeni "družbena organizacija delavskega razreda, ki si prizadeva za uresničevanje
               socialističnih samoupravnih odnosov in za varstvo gospodarskih, družbenih, pravnih
               interesov delovnih ljudi." Po logiki gospoda Branimirja Štruklja bi se moral torej
               tudi, recimo, sindikat tekstilnih delavcev ukvarjati s tem, kateri sukanec je pravi
               za šivanje obleke. S takšnim delovanjem, gospe in gospodje, gospoda Štruklja bodo
               mnogim slovenskim šolajočim mladim generacijam uničene in poteptane marsikatere
               sanje, mi pa upamo in verjamemo, da bo jutri nov dan, lepši in vedrejši za slovensko
               šolajočo se mladino in za slovenski narod nasploh.</p>
               <p>Hvala lepa.</p>
            </sp>
            <sp xml:id="SDZ4-Redna-32-2007-10-26.sp105">

               <speaker>PREDSEDNIK FRANCE CUKJATI:</speaker>

               <p>Hvala. Gospa Jeraj.</p>
            </sp>
            <sp xml:id="SDZ4-Redna-32-2007-10-26.sp106">

               <speaker>ALENKA JERAJ:</speaker>

               <p>Hvala lepa. V začetku med predstavitvami stališč poslanskih skupin smo slišali s
               strani nekaterih naših kolegov, da je vsa stroka proti, celo javnost; skratka, vsi so
               proti temu, kar danes želimo sprejeti. Jaz sem bila na javni predstavitvi mnenj 21.
               septembra in sem dobila drugačen vtis, vsi smo tudi dobili nagovore oziroma razprave
               udeležencev javne predstavitve mnenj. Prijavljeni razpravljavci so prihajali iz
               različnih šol, iz različnih inštitucij in moj vtis ni bil, da je bila večina proti,
               obratno, večina je opozorila na težave, ki smo jih z devetletko pripeljali v naš
               šolski sistem in so tudi predlagali rešitve, kaj naj naredimo, da jih odpravimo. In
               večinsko mnenje na javni predstavitvi mnenj, ki je trajala kar nekaj ur, je bila v
               podporo obema zakonoma.</p>
               <p>Nekateri so potem omenjali podaljšano bivanje - ga v šestem razredu več ni. Minister
               je povedal, da bo po novem se v celoti plačevalo podaljšano bivanje v petem razredu,
               do sedaj je bilo to 50% in 50% bi morali prispevati starši. Zakaj pa tak ukrep? Zato,
               ker se je zelo malo otrok odločalo za podaljšano bivanje v šestem razredu. To so 11
               let stari otroci, tudi sama sem mati 11-letnega otroka, ki že lani ni želel hoditi v
               podaljšano bivanje. To so otroci, ki v petem razredu obiskujejo, pač niso več vezani
               samo na en razred, hodijo po šoli, ker imajo različne predmete in različne učitelje v
               različnih razredih in želijo biti pri tem relativno samostojni ali pa si sami
               razporejati svoj prosti čas in kdaj bodo delali nalogo. Saj če jih tega nismo naučili
               do četrtega razreda jih tudi v šestem razredu v podaljšanem branju ne bomo.</p>
               <p>Potem se daje z zakonom možnost ustanavljanja centrov. Tudi tu veliko besed, veliko
               preveč besed, centri se lahko ustanavljajo, torej centri se bodo ustanavljali tam,
               kjer se bo začutila potreba po tem, tam, kjer se bodo dogovorili in kjer bodo imeli
               občutek, da bi lahko center doprinesel nekaj k tistemu, kar sicer počnejo. In tudi o
               tem smo govorili na javni predstavitvi mnenj, eden izmed ravnateljev je povedal,
               koliko se ukvarja s pedagoškim delom, koliko se pa ukvarja z raznimi razpisi, z
               nakupi hrane, s pisanjem pogodb in tako naprej. Če bodo šole in lokalne skupnosti
               ocenile, da center potrebujejo, ga bodo ustanovile, sicer ne. Ne vem, zakaj toliko
               besed o tem.</p>
               <p>Potem so sveti staršev. Starši se lahko združujejo v zveze svetov staršev, trenutno
               imamo 3 takšne zveze oziroma aktive - primorski, domžalski, ljubljanski. Starši,
               veste, da velikokrat oziroma da želimo sooblikovati šolski prostor, da želimo biti
               aktivno vključeni v tisto, kar se v šoli dogaja, saj so končno naši otroci skorajda
               pol dneva tam in zato je prav, da imajo starši to možnost.</p>
               <p>Nekatere moje kolegice in kolegi so ves čas govorili, da oni sicer niso proti
               zasebnim šolam, v isti sapi pa se zelo trudijo narediti vse, da se ja ne bi še kakšna
               zasebna šola ustanovila. Spet bom morala povedati nekaj iz javne predstavitve mnenj.
               Mag. Damjana Krivec Čarman je malce odstrla pogled na zgodovino. Mi smo v Sloveniji
               že imeli zasebno šolstvo, v času po drugi svetovni vojni pa se je na hitro in vendar
               dosledno iz šolskega polja izbrisalo vse, kar je bilo zasebnega šolstva. Da je s tem
               nastala nepopravljiva škoda in nenadomestljiv primanjkljaj, pričajo številne
               neuspešne reforme, ki mu je bilo javno šolstvo v naslednjih desetletjih podvrženo.
               Sedaj pa se ustvarja vtis, da se s spremembami, ki jih namerava uzakoniti aktualna
               vlada, uvaja v šolstvo nekaj povsem novega in zato nevarnega za preživetje
               obstoječega javnega sistema. Torej govorila je o pluralnosti šolstva, ki ima v
               Sloveniji zgodovino, in kot sem rekla, govori se, da nimate nič proti zasebnim šolam,
               zraven pa naredite vse, da bi jih onemogočili. In podobno smo naredili z zakonom leta
               1996, ko smo sicer formalno dopustili ustanovitve šol, ampak od takrat se ni nobena
               zasebna šola ustanovila, ker smo jih privili pri drugih stvareh. Pri normativih itn.
               Čeprav bi verjetno lahko govorili ali pa se vprašali, ali so to prave zasebne šole
               ali pa so to samo šole s koncesijo, ker v vseh teh šolah se izvaja program, h
               kateremu mora dati soglasje pristojna komisija in to opredeli torej kot javni program
               in je zelo malo zasebnega v teh šolah.</p>
               <p>Da je pa ob tem v nekaterih tako problematičnih gimnazijah, iz katerih na naše
               veliko veselje prihajajo najboljši, najuspešnejši dijaki, da je tak problem, če je
               tam predmet verstvo in kultura. Poglejte, predsednik dijaške skupnosti iz Maribora
               Blaž Kosi je povedal, kaj se oni učijo pri tem predmetu, ki se ga tako zelo bojite,
               da ne govorim, da so eni celo rekli, da je v šolah verouk. Ni verouk, ampak je
               verstvo in kultura, ker verouk se poučuje v župniščih, pa nas nič kaj dosti ne moti,
               da je na primer zdravstveni dom v Železnikih v župnišču, da ko nismo imeli pogojev za
               devetletko, se je marsikje šolski pouk izvajal v župniščih. To nas nič ne moti, ampak
               takrat kadar pa imamo problem oziroma imate - tisti, ki nas poslušate v sobah,
               verjetno -, je pa to zelo velik problem, kaj se dogaja v okviru Cerkve. In Blaž Kosi
               je povedal, da kot dijak zasebne srednje šole želi posebej izpostaviti, da "je strah
               nasprotnikov predlaganega zakona pred zasebnimi srednjimi šolami odveč. Vsaj za svojo
               šolo lahko zatrdim, da jo obiskujejo otroci vernih in nevernih družin. Na šoli ne
               obstaja evidenca o tem, saj nas o tem nihče ni spraševal. Ne obstaja nikakršno
               vsiljevanje verske miselnosti ali religioznega svetovnonazorskega prepričanja. Od
               ostalih srednjih šol se razlikujemo predvsem po izredno kvalitetnemu odnosu med
               dijaki in profesorji, pa poudarjanju pomena dobrih odnosov in spoštovanju med ljudmi
               nasploh, po negovanju vrednot, kot so resnicoljubnost, tovarištvo, medsebojna pomoč,
               solidarnost in po edinem predmetu, ki smo ga doslej imeli in ki ga menda druge šole v
               okviru obveznih predmetov nimajo - verstva in kultura. Ime predmeta je večini
               nasprotnikov zasebnega šolstva neprijazno in nazorsko naravnano. Iz izkušenj pa vam
               lahko povem, da smo v prvem in drugem letniku pri tem predmetu obravnavali predvsem
               človeka kot zavestno in čuteče bitje, s telesnimi in duševnimi potrebami." O tem smo
               poslušali na javni predstavitvi mnenj.</p>
               <p>In še nekaj, Republiko Slovenijo zavezuje k zakonskemu urejanju področja zasebnih
               šol Splošna deklaracija Združenih narodov o človekovih pravicah, Evropska konvencija
               o zaščiti človekovih pravic, Konvencija o otrokovih pravicah in tako naprej. Zato se
               je to tudi naredilo pri nas leta 1996. In to, kar danes delamo, usklajujemo oziroma
               dajemo še tisti del - poglejte, naši davkoplačevalci, vsi starši, ki plačujemo davke,
               plačujemo tudi osnovno šolo oziroma plačujemo tudi izobraževanje svojih otrok. In
               starši, ki imajo potem otroka v zasebni šoli, morajo to plačati še enkrat. Torej,
               morajo plačati, da njihov otrok obiskuje šolo z javnim programom, za razliko od
               ostalih njegovih sovrstnikov, ki ne rabijo za to dati nobenega prispevka. In to je
               velika krivica, da šolarju v zasebni šoli pripada samo 85% državnega denarja, ki ga
               skupaj poberemo z davki, njegovi starši morajo potem dodatno dajati, čeprav so kot
               davkoplačevalci tisti, ki prispevajo.</p>
               <p>In ob koncu mogoče še, zanimiv bi bil seznam tistih članov opozicije pa tudi
               sindikatov, ki so se sami ali pa njihovi otroci šolali v zasebnih šolah, mnogi v
               šolah, ki jih je ustanovila tako problematična RKC. Tudi glavni tajnik sindikatov
               SVIZ-a bi bil na tem seznamu s svojimi otroki, pa nekateri poslanci LDS in tako
               naprej. Do sedaj smo delali krivico na tem segmentu, mislim, da jo s tem odpravljamo,
               in je skrajni čas, da to tudi naredimo.</p>
               <p>In še dve besedi o referendumu. Nekajkrat sem že povedala, da je opozicija pri
               spremembah šolske zakonodaje zelo taktizirala. Mi smo bili tisti, torej koalicija, ki
               je predlagala splošno obravnavo. Potem so čakali na čas, ko bodo vložili predlog za
               splošno obravnavo. Gospa Potrata mi je sicer rekla, da mi ne moremo njim določati,
               kdaj lahko oni kaj predlagajo. To je res, ampak če bi imeli iskren namen, bi to
               naredili takoj, ne pa nekaj dni pred sejo matičnega odbora in potem nam očitali,
               zakaj smo tako pozno sklicali javno predstavitev mnenj. V zvezi s to grožnjo za
               referendum, glejte, vemo, da po Zakonu o referendumu in ljudski iniciativi danes ne
               bo več možno na referendumu ljudi vprašati, ali ste proti zasebnim šolam, in bi
               odgovorili za ali proti. Vemo, da bo na referendumskem listu, tako kot pravi 16.c
               člen, pisalo: Ali ste za to, da se uveljavi zakon ali ne? Samo o tem še lahko
               odločamo: proti ali za zakon. In ne vem, kdo bo prevzel odgovornost, če bi referendum
               padel zaradi te kampanje, ki ste se jo šli v zadnjih mesecih, ker pomeni, da pade
               celoten zakon in ga eno leto ne bomo mogli spreminjati in ne bomo mogli urediti zelo
               pomembnih stvari, o katerih smo govorili že pri prejšnjem zakonu in sedaj urediti
               predmetnik, da bomo končno delali skladno z zakonom, ker sedaj nismo, in še nekatere
               druge stvari, predvsem pa, da ne bomo uredili tistih členov, ki urejajo izobrazbo
               učiteljev. Tako tisti učitelji, ki so podpisovali to peticijo, ne vem, če so se
               zavedali dejansko, kaj podpisujejo in kaj se bo na referendumu zgodilo, če pade. Vsi
               vemo, da pa potem eno leto ni kakšnih možnosti, da se karkoli na tem segmentu naredi.
               Bomo videli, kako bo opozicija v prihodnje ukrepala. Jaz sem prepričana, da je tudi
               ta zakon tisti, ki bo povečal kvaliteto in bo prisil, da se bomo tudi v javnih šolah
               vsaj malce več spraševali o kvaliteti, ne pa s prstom kazali na zasebne šole, ki so
               neko določeno kvaliteto že dosegle. Problem je v tem, da se je treba v javnih šolah
               vprašati, zakaj tega ne dosežemo.</p>
            </sp>
            <sp xml:id="SDZ4-Redna-32-2007-10-26.sp107">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Kovačič.</p>
            </sp>
            <sp xml:id="SDZ4-Redna-32-2007-10-26.sp108">

               <speaker>DIMITRIJ KOVAČIČ:</speaker>

               <p>Hvala lepa, gospod predsednik za besedo. Kolegice in kolegi, gospod minister s
               sodelavci! S strani opozicije smo bili tudi danes kot vedno doslej, kadar smo to
               tematiko obravnavali, deležni nekaterih stališč, ki so po mojem mnenju popolnoma
               nesmiselna. Ta stališča se ponavljajo in ponavljajo in kljub temu da so vedno
               odgovorjena z ustreznimi pojasnili, se še kar naprej ponavljajo. Ne verjamem, da gre
               za neznanje, ampak mislim, da gre za zavestno zavajanje ljudi, da bi si ljudje
               ustvarili napačno sliko o stanju in da bi na podlagi te napačne slike nasprotovali
               predlaganemu zakonu. Ena od teh stvari je, da se stalno govori, kako gre tukaj za
               izenačevanje financiranja zasebnih in javnih šol. Ne, gre za izenačevanje
               financiranja javnega izobraževalnega programa zasebnih in javnih šol. Javne šole
               izven tega javnega izobraževalnega programa financira v celoti država, torej
               financira obnovo stavbe, investicije, investicijsko vzdrževanje, gradnjo prizidkov,
               nabavo osnovnih sredstev, opreme in tako dalje. V zasebnih šolah vse to financira
               zasebnik. Ko pa govorimo o izobraževalnem programu, ki je enoten v tej državi, je
               prav, da se to financiranje prepusti državi, tako programu, ki se izvaja v zasebnih
               šolah, kot programu, ki se izvaja v javnih šolah. In nasprotovanje temu se mi zdi
               popolnoma nesmiselno.</p>
               <p>Gospod Lahovnik je povedal, da se zvišuje financiranje v zasebnih šolah na račun
               financiranja v javnih šolah. Torej, ker se bo tukaj financiranje zvišalo od 85% na
               100%, se bo za toliko znižalo financiranje v javnih šolah. Od kje mu ta podatek?
               Financiranje v javne šole se ne bo zaradi tega nič znižalo! Edino v zasebnih šolah se
               bo zvišalo za ta procent zato, da bo pač ta program, ki ga obe šoli izvajata, enako
               financiran in bo zaradi tega tudi omogočeno, da bodo starši pod enakimi pogoji lahko
               vpisovali otroke tako v zasebne kot v javne šole - kot bodo želeli. Če se to ne bi
               zgodilo, bi morali starši s šolnino plačati to razliko, ki bo sedaj plačana s strani
               države. In zato tudi vse tisto, kar je bilo govora, da gre ta zakon v elitizem, da
               bodo samo bogati lahko bili deležni izobraževanja v zasebnih šolah, je popolnoma
               neresna izjava. Kajti ravno zato, ker bo država financirala program v zasebni šoli,
               tako kot v javni šoli, bo dostopnost popolnoma enaka za vse. Vsi, ki bodo tako
               želeli, bodo svoje otroke lahko vpisovali v zasebne šole.</p>
               <p>In mogoče na koncu samo še to, kar je bilo navedeno v zvezi s katoliško cerkvijo in
               ustavno normo, da je cerkev ločena od države. Ja, kaj pa ima ta zakon s tem, kje pa
               zakon govori karkoli o katoliški cerkvi, o ločitvi cerkve in države in da naj bi to
               ustavno normo ta zakon preprečeval? V čem? Mislim, kar nekaj si izmislijo in potem
               govorijo, kar je popolnoma deplasirano. Na drugi strani pa teh istih nič ne moti, ko
               podpredsednik stranke, torej drugi človek stranke, ene od opozicijskih strank, ki je
               mimogrede univerzitetni profesor, da svojim študentom raziskovalno nalogo, da v
               maneri najbolj prefinjenih udbovskih metod izvajajo "špioniranje" in zbiranje
               podatkov v cerkvah, torej zbiranje podatkov za duhovnike in vernike, ki hodijo v
               posamezne cerkve. To tukaj pa jih nič ne moti, da gre za eklatantno kršenje načela
               ločitve cerkve od države. Tukaj, ko pa sploh nima nobene zveze s tem zakonom, pa se
               to stalno poudarja, tako kot včeraj, ko smo obravnavali vračanje podržavljenega
               premoženja upravičencem.</p>
               <p>Skratka, zakon je dober. Prinaša resda ne velike spremembe, ampak tisto, kar
               prinaša, je pozitivno, zato ni nobenega razloga za nasprotovanje. Sam bom brez
               kakršnihkoli zadržkov tak zakon tudi podprl.</p>
               <p>Hvala.</p>
            </sp>
            <sp xml:id="SDZ4-Redna-32-2007-10-26.sp109">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Uhanova.</p>
            </sp>
            <sp xml:id="SDZ4-Redna-32-2007-10-26.sp110">

               <speaker>MARJETKA UHAN:</speaker>

               <p>Hvala lepa za besedo.</p>
               <p>V kratkem času, ki mi je še ostal na razpolago, bi rada citirala ali komentirala
               izjavo enega izmed opozicijskih poslancev, ki je dejal, da zakon prinaša veliko
               nejasnosti, med drugim, da minister, če se prav spomnim, ni znal odgovoriti koliko pa
               bo še zasebnih šol in da samo improviziramo. Minister res ni mogel odgovoriti, koliko
               pa še bo zasebnih šol, ker ta zakon, ta novela pa res ne govori o tem, ampak govori o
               tem že zakon, ki je bil že zdavnaj pred nami sprejet in ki omogoča ustanavljanje
               zasebnih šol. Moram reči, da je v tej opoziciji res en sam strah, ena sama bojazen
               pred kakovostjo, pred drugačnostjo. Sama kot mati štirih otrok se nič ne bojim
               zasebnih šol, četudi moji otroci pa za spremembo, recimo, od mojih kolegov vsi
               obiskujejo javne šole. Jaz verjamem, da so tudi te javne šole vse kakovostne tudi
               zaradi tega, ker so v slovenski prostor prišle tudi zasebne šole, ki so dvignile nivo
               vzgoje in izobraževanja, in da se tudi v javnih šolah zelo trudijo, da bi dosegli ta
               nivo. V današnjem času je res čudno, da se tako bojimo zasebnega kapitala, ki prinaša
               v slovenski prostor denar tudi s tem, ko vlaga v zgradbe, v vzdrževanje, v opremo. In
               bi bili lahko, če bi bili normalni tega samo veseli, da ne bi vse slonelo zgolj na
               davkoplačevalskem denarju.</p>
               <p>Kot rečeno, mi bomo te novele podpri. Jaz upam, da se bodo oglasili tudi učitelji na
               državnih in javnih šolah, ki so bili na nek način tudi zmanipulirani in ki so se
               mogoče do sedaj bali oglasiti in da so tudi iz te javne razprave videli, da to novelo
               ne jemljemo nikomur službe, nobene šole ne ukinjamo, pač pa le zagovarjamo kakovostne
               šole.</p>
            </sp>
            <sp xml:id="SDZ4-Redna-32-2007-10-26.sp111">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Grims.</p>
            </sp>
            <sp xml:id="SDZ4-Redna-32-2007-10-26.sp112">

               <speaker>MAG. BRANKO GRIMS:</speaker>

               <p>Hvala za besedo. Zdaj lahko bolj osvetlimo še nekatere druge stvari. Ena od njih je
               trditev opozicije, ki smo jo poslušali zdaj ne vem koliko časa, da to kar delamo,
               jemljemo javnemu šolstvu. To je že v osnovi precej čudna trditev, če vemo, da 99,2%
               vsega, kar je namenjeno šolstvu, se namenja za javno šolstvo. In samo 0,8%, in ta
               procent se ni kaj dosti spremenil, se v resnici namenja zasebnemu. Ampak, tisto, kar
               je pa potrebno vedeti in zaradi česar bi naša opozicija moral hoditi okoli z vrečo na
               glavi, namesto da spet zavaja javnost, je pa to, da so v preteklosti, kajti potrebno
               je ocenjevati samo program. No, še to moram razložiti, oni pri tem stalno
               manipulirajo. Oni v isto vrečo mečejo investicije, izgradnjo novih šol, ki se je
               dogajala preko šolskega tolarja in pa tisto, kar je dejansko izvajanje programa.
               Ampak ko gre za otroka, za tisti vidik, ki zadeva starše in otroke, pa je v resnici
               bistveno samo izvajanje programa, medtem ko investicije, veste, zgrajenih je bilo s
               pomočjo tolarja, mislim, da okoli 400 novih šol. In ni potrebno poleg teh 400 šol še
               400 novih šol postaviti, zato je jasno, da gre za drug obseg sredstev, ki se namenja
               za ta namen, ker je šlo za nek enkraten projekt. In s to številko se stalno
               manipulira. Treba je gledati, kaj se v resnici vlaga v program, v tisto, kar
               neposredno doživlja otrok, v tisto, kar neposredno izobražuje otroka, v tisto, kar
               konec koncev doživljajo tudi starši. Ko pa te številke primerjamo, je pa potrebno
               vedeti, da če to primerjamo z minulim obdobjem, potem ugotovimo, da je danes na glavo
               otroka za ta namen namenjena več kot tretjina več sredstev kot v minulem obdobju, ko
               so oni največ namenjali. Lahko bi tudi kakšno slabše obdobje vzel, ampak če vzamem
               zadnje obdobje, ko smo največ namenili za to, je sedaj številka več kot tretjino
               višja. In to so sredstva, namenjena javnemu šolstvu. Celo če bi upoštevali inflacijo,
               je številka še vedno četrtino višja. To se pravi, v vsem tem njihovem zatrjevanju gre
               zgolj za pranje lastne slabe vesti. Ker če pomešajo jabolka pa hruške in zavedejo
               ljudi, potem ljudje dejansko verjamejo, da je to neka težava. Če pa se pogleda,
               koliko je šlo na otroka v njihovem obdobju, koliko dobi otrok sedaj v obdobju te
               Vlade, v obdobju te vladne koalicije, pa je za otroka situacija bistveno bistveno
               boljša. Danes gre za ta namen tretjina več sredstev. In opozicija tukaj znova zelo
               zelo neprimerno zavaja javnost. Zakaj to dela, sem že razlagal in ne bom ponavljal.</p>
               <p>S tem v zvezi moram še na nekaj opozoriti. Ogromno manipulacij je bilo s tistim
               podpisovanjem. Nič koliko izjav, lahko jih grem tudi iskat, lahko se to razdeli,
               ampak verjetno ste vsi to doživeli, celo lahko kakšno pričo pripeljem, ki je
               zaposlena v tej hiši, ker me je to spraševala vsa v paniki, je bila manipuliranja s
               strani tistih, ki so te podpise zbirali, ko so govorili, veste, gre za zasebne šole,
               gre za visoke šolnine, ki vas bodo zadele, to morate podpisati, kako boste pa
               plačevali te šolnine. In ljudje so podpisali, bili so v strahu. In to sem sam
               doživel, tukaj na hodniku. Gospa, ki je zaposlena, ki ima šolo, je zaposlena tukaj v
               službi Državnega zbora, me je vsa prestrašena vprašala, kako bomo pa sedaj s temi
               visokimi šolninami. Sem rekel: "O čem govorite?" Pravi: "Saj so mi iz sindikatov
               povedali, da boste vi vpeljali povsod šolnine, da jih povečujejo." Sem rekel:"Lepo
               vas prosim!" "Prav zato sem pa podpisala." Jaz sem rekel: "Pa to so vas za nos." In
               bila je tako prepričana, da sem 20 minut, moral sem po zakon iti in vse ji razložiti,
               da sem porabil, da sem jo prepričal, da mi v resnici ukinjamo vse šolnine v šolskem
               sistemu, da to nikakor ne gre za povečevanje socialnih razlik, ampak ukinjamo še
               tiste socialne neenakosti, ki izvirajo iz prejšnjega obdobja. In zaradi tega sam
               osebno vse tiste silne podpise razumem kvečjemu kot podpise v korist nove šolske
               zakonodaje. In trdno sem prepričan, da o teh temeljnih ciljih, ki so ključni za
               zakon, to pa je ukinjanje šolnin, povečevanje vloge staršev in pa dejansko
               uresničevanje pravice staršev do izbire, torej ustavne pravice, obstaja izjemno
               izjemno visok javni konsenz. In zaradi tega sem trdno prepričan, je vredno to
               zakonodajo podpreti.</p>
               <p>Naj pa za konec samo še tole dodam. Po eni strani smo bili sedajle dva dni v
               Državnem zboru priče stalnim poskusom totalnega podrejanja civilne družbe s strani
               ene politične opcije in potem manipuliranje z izjavami in pa z različnimi akcijami,
               ki so povzročene na ta način, po drugi strani pa soočeni s primerom totalitarnega
               nadzora tistih institucij civilne družbe, ki jih na ta način ne obvladujejo, kar je
               bil primer podpredsednika SD. In da to zadeva tudi njih same, da je to relevantno,
               samo en primer.</p>
               <p>Gospod Gaber si je sedaj že dvakrat vzel pravico, da je odločal o tem, kdo naj bi
               imel sploh pravico javno nastopati o teh zadevah. To je nekaj, kar je
               nepredstavljivo. Prej je prišel k meni, zadnjič, ko smo imeli javno predstavitev
               mnenj, je prišel k meni in je protestiral, zakaj nekateri dobijo besedo. Danes je pa
               protestiral, zakaj je recimo včeraj SDS dobila besedo. Jaz to ne razumem. To je tak
               totalitaren refleks, da je to nekaj neverjetnega. Ampak to to razpravo bremeni in
               zaradi tega je ta razprava taka, kot je, in zaradi tega so ti trenutki, ko lahko
               prikažemo dejansko stanje, toliko bolj dragoceni. Hvala.</p>
            </sp>
            <sp xml:id="SDZ4-Redna-32-2007-10-26.sp113">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-32-2007-10-26.sp114">

               <speaker>DR. MILAN ZVER:</speaker>

               <p>Hvala za besedo, gospod predsednik Državnega zbora Republike Slovenije. Poslanke in
               poslanci, dragi sodelavci! Jaz sem se pripravil za to razpravo. Želel sem kar veliko
               zapisati, poslušati argumente opozicije in potem s protiargumenti nastopati, ampak
               listič je bolj prazen. Na žalost je bilo v zadnjem času veliko razprav takšnih, da ni
               bilo nekega soočanja argumentov, ampak vsesplošno vse vprek obtoževanje, za kar mi je
               žal. Kot sem že prej dejal, žal mi je tudi, da ne zmoremo vsi skupaj bolj strpne
               razprave, ampak se včasih pojavlja v diskurzu v šolstvu veliko sovražnih besed.</p>
               <p>Še enkrat bi rad poudaril, da ne držijo argumenti ali pa tiste trditve, ki pravijo,
               da nismo želeli socialnega in političnega dialoga v okviru priprav obeh novel, zlasti
               pa te zadnje. Nasprotno, ne poznam zakona, če poznate vi kakšno takšno prakso, prosim
               povejte, da bi predlagatelj bil po dvakrat v dveh krogih v vsaki poslanski skupini in
               predlagal in se usklajeval z njimi glede izhodišč in pa tez. Kaj več pa res ne moremo
               narediti kot to. Sami smo hodili sem z velikimi skupinami strokovnjakov, tudi pri
               Socialnih demokratih smo bili dvakrat, pa je dialog potekal, usklajevanje, kar
               korektno. Jaz sem pričakoval, da bomo na podlagi tistih soočenj našli nek skupni
               jezik in da bo to ena prvih šolskih sprememb novel, ki bo dosegla nek politični
               konsenz. Pa se je naenkrat na koncu vse obrnilo, zlasti v zadnjih mesecih od poletja
               naprej, ko se je očitno nekje odločilo, da je treba na vsak način zablokirati šolsko
               zakonodajo, vključno z referendumi. Ampak referendumska zgodba bo lahko prinesla
               velike negativne učinke. Ne samo na hud zastoj, to je zavora, če seveda referendum
               uspe, za bolonjsko reformo. Fakultete pedagoške same so želele to zakonsko normativno
               podlago, da bodo lahko reformirale svoje programe hitreje na podlagi bolonjskih
               procesov. In bolonjski procesi nam bodo dali nove učitelje in v tem zakonu je tudi
               določena stopnja izobrazbe. Analizirati bo treba, kakšno vlogo bo imela ta zadeva, če
               bi referendum uspel, proti seveda, na pogajanja tudi v okviru plačne politike. Da ne
               govorim o drugih stvareh, ki so prav tako nujne in ki jih prinaša zakon, ki bodo
               dejansko zablokirani. Težko si predstavljam danes, ko razmišljam o šoli, o 21.
               stoletju, da se iščejo argumenti in rešitve, ne vem, prejšnjega stoletja in da gremo
               korak nazaj. Praktično vse države v Evropi v okviru OECD, mi se uvrščamo v skupino
               držav OECD, ki so najbolj razvite na nekih področjih, in izobraževanje je eno izmed
               njih. Analize kažejo, da smo tu, da dobro skrbimo za materialne pogoje dela v
               šolstvu. Iščemo podatke, da bi videli, v kakšnih pogojih delajo in živijo naši
               učitelji in v kakšnih pogojih se učijo naši učenci, glede na površino, prostornino in
               nekatere druge materialne kazalce. Prepričan sem, da smo tu v špici. Tako kot smo v
               svetovni špici, kadar govorimo o razmerju med učitelji in učenci. Tu imamo
               fenomenalne pogoje, da je naš šolski sistem dober in kvaliteten. Letos oziroma v
               naslednjih letih bomo s te finančne perspektive dobili 170 milijonov evrov, ki jih
               bomo namenili ali pa vložili v človeški kapital na področju šolstva, v učitelje, v
               dousposabljanje. To so veliki vložki v razvoj slovenskega šolskega sistema in lahko
               naredimo veliko. Ampak ustvariti moramo ustrezno normativno okolje, da se bo to lahko
               razvijalo. Mislim, da smo veliko tega v zadnjem času naredili. Tudi sedaj stanje ni
               slabo. Moram ugovarjati nekaterim, ki kritizirate javno šolo, da je slaba. Slovenska
               javna šola ni slaba. Saj ne rečem, da ne bi bila lahko boljša, zagotovo bi lahko bila
               boljša, zato tudi delamo vse te spremembe in se trudimo ustvarjati dobre pogoje za
               njeno delo. Ampak ni pa slaba. In ni res, da ne znajo otroci brati po osnovni šoli.
               Je celo zelo dobra in bo konkurenčna tudi vsakršni zasebni šoli, če se bo kdaj
               pojavila še kakšna na področju osnovnega šolstva, čeprav bo ta pojav zelo redek.
               Zlasti pa meni ne more nihče očitati, da sem nek velik zastopnik zasebnega šolstva
               ali pa njihov delegat ali ne vem kaj. Jaz skrbim predvsem za javno mrežo šol, iz
               enostavnega razloga, ker je 99% šol javnih, in to je moja primarna in osnovna skrb.
               Ampak v 21. stoletju si ne moremo privoščiti totalne blokade ali pa velike blokade za
               razvoj zasebnega šolstva. Trendi gredo pač v to smer, da se javni programi, kot je
               poslanec Kovačič pravilno ugotovil, gre za financiranje javnoveljavnih programov. Ali
               jih izvaja ena ali druga oblika, je praktično vseeno. Otroci imajo pravico biti enaki
               ali enakovredni, pa naj obiskujejo ta javni program, zasebni ali javni v okviru javne
               mreže šol.</p>
               <p>Da se vrnem na skrb za mrežo šol. Zavračam očitek poslanke Potrate, da bo to
               ogrozilo ali pa da ogrožamo javno mrežo šol. 341 šol imamo ta hip podružničnih, več
               kot 100 teh šol ima manj kot 20 učencev. Nikoli nismo rekli, da bomo te šole zapirali
               zaradi velikih stroškov ali pa racionalizacije. Racionalizacija ni razlog za te
               reforme. Racionalizacija in zmanjšanje stroškov samo po sebi ni noben razlog za
               uvajanje teh sprememb, da ne bo beseda reforma koga prestrašila. Večja učinkovitost
               in boljša kakovost je temeljni cilj, in tudi enaka in večja dostopnost, enake
               možnosti. Sedaj, ko ukinjamo možnost šolnin, bodo imeli tudi revni otroci pravico ali
               pa tisti iz nižjih družbenih slojev pravico obiskovati tudi zasebno šolo. Te socialne
               segregacije nismo hoteli, sedaj je bila omogočena. Sedaj je bila diskriminatorna šola
               oziroma sistem. In to poskušamo odpraviti, diskriminacijo otrok. Jaz mislim, da v tem
               mandatu situacija v šolstvu ni tako porazna, kot jo poskušajo nekateri prikazati,
               tudi sindikat z zbiranjem vseh teh podpisov, za katere pravim, da so neveljavni. Jaz
               jih ne bi upal prinesti v Državni zbor kot neko legitimno veljavno sporočilo javnosti
               o nekem problemu. Ne bi. Ker je bilo preveč napak pri zbiranju tega, da bi lahko
               smatrali te podpise za verodostojne. Ampak v tem času, ne samo, da smo v teh letih,
               teh treh letih ogromno povečali investicije v sam prostor, smo uredili tudi plače
               učiteljev in skrbeli bomo, da se tudi v prihodnosti ne bodo zniževala razmerja z
               drugimi poklici. Ustvarili smo neko, skupaj z nekaterimi spremembami zakonov, neko
               ugodno, prijazno, normativno okolje, materialne pogoje za delo, dousposabljamo,
               doizobražujemo, vlagamo v človeški kapital, močno smo povečali tisti del izdatkov, ki
               gre direktno za razvoj. Saj je težko razmejiti, katera sredstva so za vzdrževanje
               sistema, katera sredstva pa so bolj razvojna. Ampak vendarle, ko smo naredili eno
               simulacijo, zadnja leta raste tisti del sredstev, ki gre direktno za razvoj in ostaja
               nekje v limitih tisti del sredstev, ki gre za vzdrževanje sistema kot takega.</p>
               <p>Ko sem prej govoril o bolonjski reformi, sem pozabil povedati še to. Ko smo omejili
               šolnine oziroma jih prepovedali. Ta zakon skupaj z nekaterimi drugimi zakoni omogoča,
               kot je že določil visokošolski zakon, da bo bolonjska reforma, da bo peti letnik
               študija zastonj. To se je v tem mandatu zgodilo, torej zastonj in enaki pogoji v
               srednjem izobraževanju, v osnovni šoli ter terciarna izobraževanja. Močno smo
               povečali ne samo druge socialne transferje znotraj šolskega sistema, ampak uvedli
               celo, kot smo prej slišali, brezplačne učbenike in podobno. Zdaj je čas, da
               razmišljamo, kakšna bo slovenska šola v 21. stoletju. Niso bili izključeni nekateri
               akterji iz koncipiranja šole za 21. stoletje na Slovenskem in v Evropi, kot je
               govoril poslanec Lahovnik. Mi pripravljamo nekatere tovrstne študije z eminentnimi
               mednarodnimi strokovnjaki, politiki in so bili povabljeni, konkretno gospod Gaber je
               bil povabljen k pripravi, k sodelovanju pri nastajanju tovrstnih gradiv. In še drugi
               bivši ministri. Vse smo povabili. Ampak saj veste, kako je s tem, ko je politika v
               ospredju, potem temu sledi tudi ustrezno odločanje.</p>
               <p>Evropa se danes ukvarja pri šolstvu s prihodnostjo, analizira trende, spremembe,
               govori o individualizaciji, o drugačnem pristopu, didaktičnih pristopih, drugačnem
               položaju posameznika, otroka, drugačni šoli, ki ni več množična, ki je posledica ali
               produkt industrijske družbe. Danes je treba imeti vrsto znanj, multidisciplinarno,
               interdisciplinarno pristopati k reševanju tega problema. Zdaj je čas za tovrsten
               premislek. Ampak z blokado nekih osnovnih sistemskih sprememb, ki so nujne, ne bomo
               prišli s slovensko šolo v 21. stoletje. In grožnja z referendumom pomeni ravno to.
               Hvala.</p>
            </sp>
            <sp xml:id="SDZ4-Redna-32-2007-10-26.sp115">

               <speaker>PREDSEDNIK FRANCE CUKJATI:</speaker>

               <p>Hvala. S tem zaključujem razpravo o predlogu zakona v celoti. Prehajamo na razpravo
               o členih in vloženih amandmajih, ki jo bom vodil na podlagi pregleda vloženih
               amandmajev z dne 25.10.2007. V razpravo dajem 1. člen in amandma Poslanske skupine
               LDS k temu členu. Želi kdo razpravljati? Odpiram možnost za prijavo. Gospod Janc,
               izvolite, imate besedo.</p>
            </sp>
            <sp xml:id="SDZ4-Redna-32-2007-10-26.sp116">

               <speaker>KRISTIJAN JANC:</speaker>

               <p>Hvala lepa, gospod predsednik. Spoštovani minister s sodelavci, spoštovane kolegice
               in kolegi, pozdravljeni vsi na galeriji! Ko govorimo o tem pomembnem zakonu in teh
               dveh amandmajih k 1. členu in k 24. členu, se sprašujem, ali je to tisto, kar
               opozicija ne sprejema v tem zakonu. Če je to tisto, spoštovani gospod minister,
               prosim vas, preberite dobro ta dva amandmaja in, za božjo voljo, sprejmimo ga, če je
               to to. Ne vidim nič takšnega vsebinskega, da bi bilo tako moteče ob tej zgodbi,
               toliko besed, ki jih spregovorimo v teh dnevnih, v teh mesecih okoli šolske
               zakonodaje. Pa vendarle brez sprememb ni sprememb, govorimo, in vendarle tu velja
               načelo previdnosti. Tu velja načelo postopnosti, tu velja načelo, da se vendarle o
               tem pogovarjamo. In tega pogovora je bilo po moji oceni veliko, precej in da vendarle
               te teme, ki so tako občutljive, ki se tako dotaknejo vsakega izmed nas, ki se
               dotaknejo širše populacije ljudi, ki se neposredno ukvarjajo s področjem šolstva, je
               prav, da se o tem pogovarjamo. In prav je, da so bile razprave, da smo si izmenjali
               stališča, pa vendarle konsenz ni bil dosežen. To obžalujem, obžalujem, da v teh dneh
               pri pomembnih točkah, kot so pokrajinska zakonodaja, denacionalizacija, šolstvo, ne
               najdemo konsenza, ne najdemo skupnega jezika. Ali je že nastopil čas kampanje za
               naslednje volitve, ali so te teme tako težke, da se ne moremo poenotiti o tako
               pomembnih točkah, kot so danes šolstvo, včeraj pokrajinska zakonodaja,
               predvčerajšnjem, ne vem, denacionalizacija in podobne stvari. To me skrbi in to
               zagotovo ni po volji, verjemite mi, tudi naših volivcev ne, še manj pa državljanov,
               ki nas spremljajo tako ali drugače. To je čas, ko bi morali malce bolj dati glave
               skupaj, pa narediti nekaj več tistega, kar bi bilo dobro za vse te ljudi. Pa žal, ko
               gledam te amandmaje, saj ne vem, kaj bi rekel. Ali se čudim sam sebi ali jih ne znam
               prebrati, kaj si želijo, ali je to dobesedno malce provokacija ministrov koalicije,
               da bi s temi amandmaji vendarle nekaj dosegli. Zato sem namenoma vprašal, minister,
               kaj boste o teh amandmajih rekli vi, če je to tisto, kar v bistvu zdaj boli našo
               cenjeno opozicijo, ki je že danes v teh dneh ponovno obstruira to današnjo točko, ki
               se mi zdi, pa je vendarle pomembna. In tisto, kar govorimo, danes vam je dovoljeno,
               gospod predsednik, kdo se boji zasebnih šol. Kdo se tega boji? Kdo se boji
               konkurence? Zdrava konkurenca je vedno dobrodošla in pozitivna. In če ta konkurenca
               deluje pod enakimi pogoji - danes ne, jutri pa naj bi - je to prav. Pa kdorkoli bo
               to, jaz nimam nobenega v mislih, da je to izključno, ne vem sedaj, ko nekatere blazno
               moti, da bo to izključno cerkev. Pa naj bo. Če ljudem ustreza in našim otrokom,
               učencem, in če bodo tam taki pogoji boljši, naj gredo. Naj gredo. Nekdo gre v
               trgovino v Spar, nekdo gre v Mercator, neko pa v Tuš. Je kaj narobe pri tem? Nič ni
               narobe pri tem. Daje jim enake pogoje in tukaj mislim, da nekaj stvari ne razumem.
               Razumem pa to, kot je minister večkrat poudaril, ne bomo ukinjali nobene podružnične
               šole, pa če je samo 10 učencev v tej šoli. Sam sem pa prvič zadovoljen. Bog ne daj,
               kaj takega narediti. Če ravno vem, tam ekonomija ne pije vode. Vem, da ne pije vode,
               so pa te šole izjemnega pomena. Spoštovane gospe in gospodje, če tukaj tega ne bomo
               rešili v Državnemu zboru, aktualna politika in Vlada, in da to prepuščamo našim
               državljanom preko referenduma, to ni odgovornost. Ti državljani so nas poslali v
               Državni zbor, da vodimo to zgodbo, da jo podpiramo in zastopamo te interese, ne pa,
               da tako pomembne teme prepuščamo preko referenduma državljanom Republike Slovenije.
               To ne samo, da je predraga zadeva, ni odgovorna do aktualne politike. Hvala lepa.
           </p>
            </sp>
            <sp xml:id="SDZ4-Redna-32-2007-10-26.sp117">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kovačič.</p>
            </sp>
            <sp xml:id="SDZ4-Redna-32-2007-10-26.sp118">

               <speaker>DIMITRIJ KOVAČIČ:</speaker>

               <p>Tudi sam bi se pridružil temu, da gre dejansko pri tem amandmaju za neko vrsto
               provokacije. Poglejte, zakon določa zavezo obešanja zastav. Zakon določa način, kako
               se zastava na predpisani način izobesi. Ta amandma govori pa o tem, da to sicer je
               zaveza, ampak ni pa porebno, da se to potem v praksi dejansko izvaja, kajti
               predlagajo črtanje tega člena, ta člen pa govori o tem, da če se zastava ne izobesi
               na predpisani način, se šteje, da opravlja dejavnost v nasprotju s tem zakonom. In to
               želijo, da se črta, kar je dejansko na nek način poziv vsem, da ta zaveza o
               izobešanju zastav sicer je predpisana, ampak če se pa tega nihče ne bo držal, pa nič
               hudega. Hvala.</p>
            </sp>
            <sp xml:id="SDZ4-Redna-32-2007-10-26.sp119">

               <speaker>PREDSEDNIK FRANCE CUKJATI:</speaker>

               <p>Hvala. Gospod Minister.</p>
            </sp>
            <sp xml:id="SDZ4-Redna-32-2007-10-26.sp120">

               <speaker>DR. MILAN ZVER:</speaker>

               <p>Hvala za besedo gospod predsednik. Pravzaprav bi se strinjal z obema
               razpravljavcema. Morda pa ima gospod Janc vendarle prav, da bi s tem drugim
               amandmajem k 24. členu Socialnih demokratov ugodili in ga potrdili. Res je, da bo
               omogočil, povzročil nekaj negotovosti pri izpeljavi uresničevanja tega, ampak
               vendarle mislim, da gre v pozitivni smeri. Zagotovo pa ima gospod poslanec Kovačič
               prav, ko govori o amandmaju, ki želi črtati zadnji stavek tretjega odstavka 1. člena,
               ki opredeljuje sankcije v zvezi z izobešanjem zastav. Pri 1. členu Vlada nasprotuje
               amandmaju, drugega pa podpira. Prosim, če vzamete to na znanje. Hvala.</p>
            </sp>
            <sp xml:id="SDZ4-Redna-32-2007-10-26.sp121">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo o 1. členu in prvem amandmaju? Ponovno odpiram prijave. Gospod
               Jerovšek, prosim.</p>
            </sp>
            <sp xml:id="SDZ4-Redna-32-2007-10-26.sp122">

               <speaker>JOŽEF JEROVŠEK:</speaker>

               <p>Hvala lepa še enkrat. Seveda tega prvega amandmaja ne podpiram, ker mi je jasno, v
               čem je njegova intenca. Ta del besedila, ki ga želijo črtati, je del odstavka, kjer
               se govori o razvijanju zavesti o državni pripadnosti in nacionalni identiteti, o
               slovenski zgodovini in njeni kulturi ter kako to dosegati. In tu pravi, da je
               potrebno obeleževanje državnih praznikov z nacionalnimi simboli in vse to. Kako
               značilno je, da so ti isti protagonisti, ki danes tako delajo proti temu, nekoč kot
               ravnatelji ali kaj takega vodili na tiste proslave, pa se klanjali zastavi, pa ob
               vsaki priložnosti otroke posiljevali. Ko je pa prišla samostojna Slovenija, so
               preprečevali, da bi se karkoli v čast domovine odigralo na šolah, da bi se otroci
               lahko udeleževali marsikdaj tudi proslav ob novih nacionalnih praznikih. Teh
               praznikov enostavno mnogi niso sprejeli. In intenco tega amandmaja bi lahko ponazoril
               s parafraziranjem neke izjave ideološkega idola protagonistov bodočega referenduma,
               kot sami pravijo. Ta parafrazirana izjava bi se glasila tako: "Ove države ne
               priznajem." In dejansko se še danes niso sprijaznili, da imamo Slovenci svojo državo.
               Še danes je to problem. In zaradi tega moram reči, da se veselim tega referenduma. O
               tem pa Slovencev ne bodo prepričali - da je treba sovražiti to državo, da se je treba
               norčevati, da jo je treba zanikati, da je treba še ne vem kaj. Želijo, da bi
               identiteto te države in iz nacionalnega spomina zbrisali Pučnika, Maistra, Šarha in
               druge velikane slovenstva. In ne bo jim uspelo! Povem jim, da jim ne bo uspelo. In
               naj pridejo z referendumom in bomo mi zmagali. Želim pa si seveda, da bodo v kampanji
               za ta referendum na njihovi strani čim večkrat sodelovale nekatere poslanke s
               patetično histeričnimi nastopi, ker to je najboljša reklama proti referendumu. Hvala
               lepa.</p>
            </sp>
            <sp xml:id="SDZ4-Redna-32-2007-10-26.sp123">

               <speaker>PREDSEDNIK FRANCE CUKJATI:</speaker>

               <p>Hvala. Gospa Irgl.</p>
            </sp>
            <sp xml:id="SDZ4-Redna-32-2007-10-26.sp124">

               <speaker>EVA IRGL:</speaker>

               <p>Najlepša hvala za besedo. Tudi jaz ne bom podprla tega amandmaja, ki ga je vložila
               Liberalna demokracija Slovenije. Predvsem zato, ker menim, da je prav, da če nek
               vzgojno izobraževalni zavod ne izobesi zastave, kot je zapisano v zakonu, se pravi na
               način, kot predvideva zakon, je seveda prav, da so pri tem delovanju oziroma
               nedelovanju izražene določene sankcije, saj vendarle živimo v pravni državi.
               Velikokrat se ravno opozicija sklicuje na to, da ne živimo v pravni državi, odkar je
               nova oblast. Ko pa je potrebno zakone spoštovati, potem je pa vse narobe.</p>
               <p>Moram reči, da sem zelo razočarana nad obnašanjem tistih, ki so danes zapustili to
               sejo. Sama sem namreč prepričana, da pri tako pomembnih vprašanjih, ki se dotikajo
               izobraževalnih zakonov oziroma osnovnošolskega zakona ter zakona o organizaciji in
               financiranju vzgoje in izobraževanja, pri tako pomembnih odločitvah bi vsekakor
               morala sodelovati tudi opozicija. In tukaj bi se strinjala z enim izmed
               predgovornikom, ki je dejal, da so se verjetno poslanci skrili po pisarnah zato, ker
               jih ideološko motijo nekatere spremembe tudi znotraj tega zakona. In ravno o tem
               priča tudi ta amandma, ki ga je predložila Liberalna demokracija Slovenije. Najbolj
               jih motijo predvsem vprašanja, ki se dotikajo na eni strani domovinske vzgoje, na
               drugi strani pa vprašanja izobešanja in prepoznavanja državnih simbolov. Moram reči,
               da me to pravzaprav ne čudi. Če pogledamo, da glede na to, da so v zadnjem času
               seveda vroča tema predsedniške volitve, glede na to, da vemo, da dr. Türk, ki ga
               podpirajo Socialni demokrati in Zares, je v ključnih trenutkih slovenskega
               osamosvajanja bolj plehko deloval, pa čeprav je imel kar neko moč in vpliv kot
               diplomat v tujini, potem je verjetno jasno zakaj danes takšna stališča do tako
               pomembnih vprašanj. Pomembno je predvsem to, da se bodo s tem zakonom in tudi s tem
               izobešanjem zastave ključni slovenski simboli države končno pojavljali tudi na
               izobraževalnih ustanovah.</p>
               <p>To v prvi vrsti pomeni krepitev nacionalne zavesti in neke pripadnosti naroda. Žal
               pa glede na stanje, ki ga danes vidimo tukaj v tej dvorani, lahko rečemo, da je
               nekaterim pravzaprav figo mar za državne simbole in državotvornost, kar pa so seveda
               že večkrat dokazali s svojim načinom političnega delovanja. Bi pa želela kljub vsemu
               tukaj poudariti še eno zadevo, ki se tiče predvsem 7. člena Ustave. Se pravi, glede
               tega, da je država ločena od cerkve. Seveda. Jasno in hvala bogu, da je temu tako.
               Vendar imam občutek, da se nekateri tega ne zavedajo najbolj in ne prihajajo iz
               koalicijskih vrst, ampak opozicijskih vrst. Dejstvo je namreč, da bi ideolog
               Socialnih demokratov, kot je dr. Lukšič, moral poznati ustavo in vedeti, da je cerkev
               ločena od države in da se v današnjem času, v letu 2007, pač ne, po domače rečeno,
               špionira za ljudmi, ki so drugače misleči kot on sam, in to samo zaradi tega, ker pač
               deluje v skladu z nekim političnim prepričanjem za dosego nekih višjih političnih
               ciljev.</p>
               <p>Jaz seveda ne bom podprla tega amandmaja. In še enkrat moram povedati, da sem
               razočarana nad to opozicijsko držo. Vem, da je sicer legitimna, ker je to pač po
               poslovniku mogoče, vendar pa menim, da bi pri tako pomembni temi morali sodelovati.
           </p>
            </sp>
            <sp xml:id="SDZ4-Redna-32-2007-10-26.sp125">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospa Uhanova, čisto malo časa imate.</p>
            </sp>
            <sp xml:id="SDZ4-Redna-32-2007-10-26.sp126">

               <speaker>MARJETKA UHAN:</speaker>

               <p>Nam je žal, da vzgojno-izobraževalni ustanovi ni samoumevno izobešanje zastave.
               Torej se nam zdi ta amandma k 1. členu nepotreben. K 24. členu pa moram reči, da smo
               se v Novi Sloveniji zelo prizadevali, da bi postal Svet staršev tudi reprezentativni
               ...<stage xml:id="SDZ4-Redna-32-2007-10-26.stage11">/Izklop mikrofona./</stage>...</p>
            </sp>
            <sp xml:id="SDZ4-Redna-32-2007-10-26.sp127">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Še kdo k 1. členu? <stage xml:id="SDZ4-Redna-32-2007-10-26.stage12">(Ne.)</stage> Potem zaključujem razpravo o 1. členu in amandmaju.</p>
               <p>Dajem v razpravo 24. člen in amandma poslanske skupine Socialnih demokratov. Želi
               kdo besedo? <stage xml:id="SDZ4-Redna-32-2007-10-26.stage13">(Ne.)</stage> Potem zaključujem razpravo.</p>
               <p>Zaključujem tudi razpravo o celotnem zakonu. O amandmajih bomo v skladu s časovnim
               potekom seje zbora odločali danes v okviru glasovanj čez pol ure, to je ob 15. uri. S
               tem prekinjam to točko dnevnega reda, prekinjam tudi sejo zbora, ki jo bomo
               nadaljevali ob 15. uri.</p>
               <stage xml:id="SDZ4-Redna-32-2007-10-26.stage14">(Seja je bila prekinjena ob 14.32 in se je nadaljevala ob 15.00.)</stage>
            </sp>
            <sp xml:id="SDZ4-Redna-32-2007-10-26.sp128">

               <speaker>PODPREDSEDNIK SAŠO PEČE:</speaker>

               <p>Spoštovane poslanke, spoštovani poslanci, predstavniki Vlade. Prehajamo na glasovanje
               zbora o predlogih odločitev. Po ustaljeni praksi prosim vse prisotne poslanke in
               poslance, da preverijo delovanje svojih glasovalnih naprav.</p>
               <p>Nadaljujemo s <title xml:id="SDZ4-Redna-32-2007-10-26.title3">prekinjeno 25. točko dnevnega reda - tretjo obravnavo predloga
                  zakona o spremembah in dopolnitvah zakona o osnovni šoli, v okviru rednega
                  postopka.</title> Odločali bomo o dveh amandmajih k 47. členu.</p>
               <p>Prvič. Prehajamo na odločanje o amandmaju Poslanske skupine LDS k 47. členu.
               Glasujemo. Navzočih je 47 poslank in poslancev, za 30, proti 17.</p>
               <p><stage xml:id="SDZ4-Redna-32-2007-10-26.stage15">(Za je glasovalo 30.)</stage> <stage xml:id="SDZ4-Redna-32-2007-10-26.stage16">(Proti 17.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih SDS, NSi, SLS in DeSUS prav tako k 47.
               členu. Glasujemo. Navzočih je 48 poslank in poslancev, vsi navzoči so glasovali za.</p>
               <p><stage xml:id="SDZ4-Redna-32-2007-10-26.stage17">(Za je glasovalo 48.)</stage> <stage xml:id="SDZ4-Redna-32-2007-10-26.stage18">(Proti nihče.)</stage></p>
               <p>Ugotavljam, da je amandma sprejet.</p>
               <p>Končali smo z glasvoanjem o amandmajih.</p>
               <p>Na podlagi petega odstavka 140. člena Poslovnika Državnega zbora vas obveščam, da me
               Zakonodajno-pravna služba oziroma Vlada Republike Slovenije nista obvestili oziroma
               opozorili, da bi bil zaradi sprejetih amandmajev v tretji obravnavi predlog zakona
               neusklajen. Zato prehajamo na odločanje o predlogu zakona. Glasujemo. Navzočih je 48
               poslank in poslancev, za 48, proti nihče.</p>
               <p><stage xml:id="SDZ4-Redna-32-2007-10-26.stage19">(Za je glasovalo 48.)</stage> <stage xml:id="SDZ4-Redna-32-2007-10-26.stage20">(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s <title xml:id="SDZ4-Redna-32-2007-10-26.title4">prekinjeno 26. točko dnevnega reda - s tretjo obravnavo predloga
                  zakona o spremembah in dopolnitvah zakona o organizaciji in financiranju vzgoje in
                  izobraževanja, v okviru rednega postopka.</title> Odločali bomo o dveh amandmajih,
               in sicer najprej k 1. členu in potem k 24. členu.</p>
               <p>Pri 1. členu prehajamo na odločanje o amandmaju Poslanske skupine LDS. Glasujemo.
               Navzočih je 47 poslank in poslancev. Amandma ni dobil podpore niti enega poslanca,
               nasprotovalo pa mu je 46 poslancev in poslank.</p>
               <p><stage xml:id="SDZ4-Redna-32-2007-10-26.stage21">(Za ni glasoval nihče.)</stage> <stage xml:id="SDZ4-Redna-32-2007-10-26.stage22">(Proti 46.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine SD k 24. členu. Glasujemo.
               Navzočih je 47 poslank in poslancev, za je glasovalo 45, proti 2.</p>
               <p><stage xml:id="SDZ4-Redna-32-2007-10-26.stage23">(za je glasovalo 45.)</stage><stage xml:id="SDZ4-Redna-32-2007-10-26.stage24">(Proti 2.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih.</p>
               <p>Na podlagi petega odstavka 140. člena Poslovnika Državnega zbora vas obveščam, da me
               Zakonodajno-pravna služba oziroma Vlada Republike Slovenije nista opozorili, da bi
               bil zaradi sprejetih amandmajev v tretji obravnavi predlog zakona neusklajen, zato
               prehajamo na odločanje o predlogu zakona.</p>
               <p>Glasujemo. Navzočih je 48 poslank in poslancev, za je glasovalo 46, proti 2.</p>
               <p><stage xml:id="SDZ4-Redna-32-2007-10-26.stage25">(za je glasovalo 46.)</stage><stage xml:id="SDZ4-Redna-32-2007-10-26.stage26">(Proti 2.)</stage></p>
               <p>Ugotavljam, da je zakon sprejet in s tem zaključujem to točko dnevnega reda.</p>
               <p>Mi pa nadaljujemo s <title xml:id="SDZ4-Redna-32-2007-10-26.title5">prekinjeno 4. točko dnevnega reda</title>, to je z <title xml:id="SDZ4-Redna-32-2007-10-26.title6">obravnavo Predloga zakona o spremembah in dopolnitvah zakona o lastninskem
                  preoblikovanju Loterije Slovenije,</title> in sicer s tretjo obravnavo v okviru
               skrajšanega postopka.</p>
               <p>Državni zbor je v torek, 23. oktobra letošnjega leta, opravil drugo obravnavo
               navedenega predloga zakona v okviru skrajšanega postopka in na predlog Poslanske
               skupine LDS odločil, da bo danes nadaljeval s tretjo obravnavo. Ugotavljam, da k
               predlogu zakona za tretjo obravnavo ni bilo vloženih amandmajev. Na podlagi petega
               odstavka 140. člena Poslovnika Državnega zbora vas obveščam, da me Zakonodajno-pravna
               služba in Vlada Republike Slovenije nista obvestila, da bi bil zaradi amandmajev,
               sprejetih v drugi obravnavi, predlog zakona neusklajen. Zato prehajamo na odločanje o
               predlogu zakona. Glasujemo. Navzočih je 61 poslank in poslancev, za je glasovalo 48,
               proti 11.</p>
               <p><stage xml:id="SDZ4-Redna-32-2007-10-26.stage27">(za je glasovalo 48.)</stage><stage xml:id="SDZ4-Redna-32-2007-10-26.stage28">(Proti 11.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. Prekinjam tudi 32. sejo Državnega zbora
               Republike Slovenije, ki jo bomo nadaljevali v ponedeljek, 29. oktobra, ob 9. uri.</p>
               <p>Želim vam lepo soboto in nedeljo. <stage xml:id="SDZ4-Redna-32-2007-10-26.stage29">(SEJA JE BILA PREKINJENA 26. OKTOBRA 2007 OB
                  15.06.)</stage>
               </p>
            </sp>
         </div>
      </body>
   </text>
</TEI>