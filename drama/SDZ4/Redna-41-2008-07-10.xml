<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Redna-41-2008-07-10">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|D2B9CB2C336BFBFEC12574C5003FA1C6</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=D2B9CB2C336BFBFEC12574C5003FA1C6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-41-2008-07-10.DZ" n="41">
               <name>Redna</name>
               <date when="2008-07-10"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-41-2008-07-10.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 41. seje</stage>
            <stage type="date">(10. julij 2008)</stage>
            <stage type="chairman">Sejo je vodil Sašo Peče, podpredsednik Državnega zbora.</stage>
            <stage type="time">Seja se je pričela ob 9.04.</stage>


            <sp xml:id="SDZ4-Redna-41-2008-07-10.sp1">

               <speaker>PODPREDSEDNIK SAŠO PEČE:</speaker>

               <p>Dobro jutro, dober dan, spoštovane kolegice poslanke in kolegi poslanci, gospe in
               gospodje! Pričenjam nadaljevanje 41. seje Državnega zbora.</p>
               <p>Obveščen sem, da se današnjega zasedanja ne morejo udeležiti oziroma so opravičeni:
               kolega Feri Horvat, Zmago Jelinčič Plemeniti, Miran Jerič, Rudolf Moge, Anton Rop,
               Boštjan Zagorac in Milan Petek.</p>
               <p>Prehajamo na <title>9. TOČKO DNEVNEGA REDA - DRUGA OBRAVNAVA PREDLOGA ZAKONA O DUŠEVNEM
                  ZDRAVJU,</title> v okviru rednega postopka.</p>
               <p>Seznanjam vas, da imamo za to točko na razpolago 4 ure in 10 minut.</p>
               <p>Predlog zakona je v obravnavo zboru predložila Vlada Republike Slovenije, zato dajem
               besedo predstavniku Vlade. Z nami je ministrica, gospa Zofija Mazej Kukovič, beseda
               je vaša, izvolite.</p>
            </sp>
            <sp xml:id="SDZ4-Redna-41-2008-07-10.sp2">

               <speaker>ZOFIJA MAZEJ KUKOVIČ:</speaker>

               <p>Dobro jutro, spoštovani predsedujoči, poslanke in poslanci! Visok predstavnik
               norveške vlade je pred leti nekega jutra obnemogel od izčrpanosti. Dejal je, da je
               bil popolnoma prazen. Poleg tega, da se je počutil notranje zelo slabo, mu je
               odpovedalo tudi telo. Seveda, novinarji so bili pred vrati, kaj je z njim. Poklical
               je zdravnika, ki je povedal, da gre za težko depresijo. Odločil se je, da bo
               novinarjem povedal, da bo o tem odprto spregovoril in tudi ponudil svoj odstop.
               Odstop ni bil sprejet, on je odprto spregovoril, se zdravil, bil še nadalje politik
               in danes je promotor destigmatizacije duševnega zdravja po celi Evropi in po svetu.
               Je eden redkih na visokem položaju, ki se je odločil za to.</p>
               <p>Cilj našega zakona o duševnem zdravju je zaščita človekovih pravic, oseb s težavami v
               duševnem zdravju. Je varovanje njihovega dostojanstva. Že Ustavno sodišče je leta
               2003 odločilo, da potrebujemo zakon, da potrebujemo regulativo, ki bo definirala
               pogoje eventualne prisilne privedbe. Pri nas imamo 100 tisoč prebivalcev, ki imajo
               težave z duševnim zdravjem, težave z depresijo, in to število narašča. Posebej
               narašča pri starejših demenca, in to postaja tudi masoven pojav v Evropi. Število
               samomorov dvakrat presega število smrtnih žrtev v prometnih nesrečah, na leto jih je
               približno 600, kar je izjemna izguba za državo, za svojce, za vse nas. S predlogom
               zakona želimo preiti na celovito obravnavo duševnega zdravja. Želimo prenesti tudi
               zdravljenje bliže domu, tako da bo možnost tudi nadzorovanega zdravljenja na domu,
               zdravljenja v skupnosti, vzpostavitev celotne mreže, institucionalne mreže, ki bo
               omogočala, da to izvajamo. Predvsem pa opredeljuje pravico tudi do zastopnika.
               Pravico do tega, da se nihče ne more o osebi, ki ima duševne motnje, da se ne more
               odločati sam. Torej vedno je še nekdo, v tem primeru smo skozi amandmaje in skozi
               razpravo tudi v odboru za zdravstvo šli v smeri, da namesto etične komisije odloča o
               tem ekipa treh psihiatrov, dva sta lahko iz institucije, kjer se zdravi bolnik, eden
               pa mora biti zunanji. Torej želimo, da so zadeve odprte, pregledne in res v zaščito
               pacienta in v spoštovanje njegove integritete. Tudi postopek pred sodiščem, za
               sprejem brez privolitve, je dovolj natančno definiran in govori tudi o tem, da je
               omejitev pravic in prisilna privedba možna le takrat, kadar gre za ogroženost države,
               kadar človek ogroža samega sebe ali pa ogroža tudi druge. Na podlagi tega zakona je
               predviden tudi nacionalni program, ki bo natančneje opredelil aktivnosti znotraj za
               naslednjih pet let. Tolerantnost drug do drugega pa je tista, ki nam lahko zelo
               pripomore k izboljšanju notranjega počutja. Hvala.</p>
            </sp>
            <sp xml:id="SDZ4-Redna-41-2008-07-10.sp3">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. V okviru zakonodajnega postopka, je predlog obravnaval Odbor za
               zdravstvo kot matično delovno telo. Predsednik Odbora gospod Ljubo Germič bo
               predstavil stališče in pa poročilo odbora. Izvolite.</p>
            </sp>
            <sp xml:id="SDZ4-Redna-41-2008-07-10.sp4">

               <speaker>LJUBO GERMIČ:</speaker>

               <p>Hvala lepa, gospod predsedujoči, za besedo. Spoštovana gospa ministrica s sodelavkami
               in sodelavci, kolegice in kolegi!</p>
               <p>Odbor Državnega zbora Republike Slovenije za zdravstvo je na svoji redni 33. seji dne
               1. 7. 2008 obravnaval Predlog zakona o duševnem zdravju, ki ga je Državnemu zboru
               Republike Slovenije v obravnavo in sprejem predložila Vlada Republike Slovenije. V
               skladu z 22. členom Poslovnika je skupina poslancev dne 29. aprila letos vložila
               zahtevo, da se opravi splošna razprava o predlogu zakona. Splošna razprava je
               potekala na 39. redni seji Državnega zbora, kjer je bil sprejet sklep, da je Predlog
               zakona o duševnem zdravju primeren za nadaljnjo obravnavo. Članice in člani odbora so
               kot gradivo za sejo, poleg besedila zakonskega predloga, prejeli še mnenje
               Zakonodajno-pravne službe, mnenje Državnega sveta Republike Slovenije in pa mnenje
               Sodnega sveta.</p>
               <p>Zakonodajno-pravna služba je v skladu s prvim odstavkom 27. člena Poslovnika navedeni
               predlog zakona proučila z vidika svojih pristojnosti in v svojem zelo obsežnem mnenju
               oblikovala pripombe k večini členov predloga zakona. Uvodno obrazložitev k predlogu
               zakona je podala ministrica za zdravje gospa Zofija Mazej Kukovič. Poudarila je, da
               je predloženi zakon o duševnem zdravju zahteval zelo dobro in obsežno sodelovanje med
               strokovnjaki in zainteresirano javnostjo na eni strani, po drugi strani pa tudi med
               pristojnimi ministrstvi, in sicer Ministrstvom za delo, družino in socialne zadeve in
               Ministrstvom za pravosodje. Na podlagi sprejetega zakona bo pripravljen nacionalni
               program duševnega zdravja, v katerem bodo zadeve natančneje operacionalizirane.
               Ministrica je posebej poudarila, da se je navedeni zakon zaradi izjemno zahtevne
               problematike urejal, pripravljal in usklajeval vrsto let.</p>
               <p>Mnenje Komisije Državnega sveta Republike Slovenije za socialno varstvo, delo,
               zdravje, invalide je predstavil državni svetnik gospod Peter Požun. Poudaril je, da
               komisija predlog zakona podpira in predlaga Državnemu zboru Republike Slovenije, da
               ga čim prej sprejme.</p>
               <p>V roku, ki ga določa poslovnik, so bili k predlogu zakona vloženi amandmaji
               poslanskih skupin: SDS, NSi, SLS in DeSUS, Poslanskega kluba LDS in poslanke Cvetke
               Zalokar Oražem. Vloženi amandmaji poslanskih skupin koalicije so sledili večini
               pripomb, ki jih je v svojem mnenju k skoraj vsem členom predloga podala
               Zakonodajno-pravna služba. Člani odbora so podprli vse amandmaje, ki so jih vložile
               poslanske skupine koalicije: SDS, NSi, SLS in DeSUS, niso podprli amandmaja
               Poslanskega kluba LDS k 2. členu in za novi 30.a člen. Umaknjeni so bili ostali
               amandmaji Poslanskega kluba LDS in poslanke Cvete Zalokar Oražem k 11. členu,
               brezpredmetna pa sta postala amandmaja koalicije in Poslanskega kluba LDS k 11.
               členu. Odbor je sam oblikoval in sprejel amandmaja k 11. členu predloga zakona. V
               skladu s 128. členom Poslovnika Državnega zbora Republike Slovenije je nato odbor
               glasoval o vseh členih predloga zakona skupaj in jih sprejel. Z vključitvijo
               sprejetih amandmajev v zakonski predlog je odbor določil besedilo dopolnjenega
               predloga zakona, ki je bil tudi sestavni del poročila odbora.</p>
               <p>Hvala lepa.</p>
            </sp>
            <sp xml:id="SDZ4-Redna-41-2008-07-10.sp5">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Zbor je na svoji 39. seji opravil prvo obravnavo predloga zakona, zato predstavitev
               stališč poslanskih skupin ni možna. Zato prehajamo na razpravo o členih in vloženih
               amandmajih, ki jo bom vodil na podlagi pregleda amandmajev z dne 9.7. letošnjega
               leta.</p>
               <p>Tako v razpravo dajem 1. člen ter amandma poslanskih skupin: SDS, NSi, SLS in
               DeSUS.</p>
               <p>Želi kdo razpravljati v povezavi s 1. členom? <stage>(Nihče.)</stage></p>
               <p>Potem v razpravo dajem 2. člen ter amandma Poslanske skupine LDS.</p>
               <p>Želi kdo tu razpravljati?</p>
               <p>Odpiram postopek za prijavo, izvolite. Besedo ima poslanec Ljubo Germič, izvolite.
            </p>
            </sp>
            <sp xml:id="SDZ4-Redna-41-2008-07-10.sp6">

               <speaker>LJUBO GERMIČ:</speaker>

               <p>Hvala lepa, gospod podpredsednik. V Poslanskem klubu LDS predlagamo, da se v okviru
               člena, ki obrazlaga uporabljene izraze v tem zakonu, da se ta člen dopolni z novo
               točko, da se doda nova točka, ki opredeli posebne metode zdravljenja, ki se
               pojavljajo v tem zakonu. Želimo s tem amandmajem v okviru izrazov opredeliti, da so
               posebne metode zdravljenja, torej dve metodi, gre za elektrokonvulzivno terapijo in
               hormonsko zdravljenje. Na ta način posegamo tudi v vsebino 11. člena, o katerem bomo
               govorili pri amandmaju k 11. členu. Seveda želim samo opozoriti na to povezavo, kajti
               vsebinsko bo potem možno razlagati vsebino tega amandmaja z vsebino amandmaja k 11.
               členu. Mi opozarjamo na to, da bi bilo korektno te posebne metode zdravljenja
               opredeliti že kot posebno točko v 2. členu, kjer se natančno opisujejo izrazi,
               uporabljeni v tem zakonu. Hvala lepa.</p>
            </sp>
            <sp xml:id="SDZ4-Redna-41-2008-07-10.sp7">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Želi še kdo razpravljati? Besedo ima ministrica.</p>
            </sp>
            <sp xml:id="SDZ4-Redna-41-2008-07-10.sp8">

               <speaker>ZOFIJA MAZEJ KUKOVIČ:</speaker>

               <p>Hvala lepa. 2. člen določa pomen izrazov, ki se uporabljajo v tem zakonu in praktično
               ne definira posebnih metod zdravljenja, ampak jih le našteva. Zato menimo, da so
               posebne metode zdravljenja bolj ustrezno opredeljene v 11. členu predloga zakona, ki
               na celovit način ureja tudi te metode zdravljenja, vključno s psiho-kirurškim
               zdravljenjem. Hvala.</p>
            </sp>
            <sp xml:id="SDZ4-Redna-41-2008-07-10.sp9">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. S tem zaključujem razpravo v povezavi z 2. členom.</p>
               <p>Prehajamo na razpravo v povezavi s 4. členom ter amandmajem poslanskih skupin SDS,
               NSi, SLS in DeSUS. Želi kdo tu razpravljati? <stage>(Nihče.)</stage></p>
               <p>Potem prehajamo na 11. člen ter amandma Poslanske skupine LDS. Želi kdo tu
               razpravljati? Kolega Germič beseda je vaša.</p>
            </sp>
            <sp xml:id="SDZ4-Redna-41-2008-07-10.sp10">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Še enkrat. Že mnenje Zakonodajno-pravne
               službe je govorilo o tem, da je bilo ta zakon potrebno na odboru za zdravstvo
               pravzaprav celovito amandmirati. Zakonodajno-pravna služba je opozorila, da je s
               pravnosistemskega vidika bil zakon zelo slabo narejen, zato smo spremenili vrsto
               členov. V celoti smo spremenili tudi 11. člen. Spremenili smo ga tako, da smo z
               amandmajem odbora to naredili na samem odboru. Niti amandma koalicije, ki je bil
               vložen v predvidenem roku za vlaganje amandmajev, ni dal ustrezne rešitve. Kje je
               bila ta neustreznost rešitve? Torej 11. člen opredeljuje posebne metode zdravljenja
               in predpisuje izjeme pod pogoji, ki jih določa, torej na kakšen način se lahko
               uporablja. V osnovnem besedilu zakona je bilo predvideno tako, da pomembno vlogo pri
               odločitvah o posebnih metodah zdravljenja odigra komisija za medicinsko etiko.
               Komisija za medicinsko etiko potrdi odločitev lečečega zdravnika ali pa da nasprotno
               mnenje. Ko smo mi to v prvi obravnavi, torej v splošni razpravi opozorili v stališču
               poslanskega kluba LDS, nismo bili še takrat in še tudi kasneje, kar priča tudi
               amandma koalicije, ki je bil vložen za obravnavo zakona v drugi obravnavi, je še
               vedno bil poudarek na temo, da o uporabi teh posebnih metod zdravljenja odloča
               Komisija za medicinsko etiko. Pokazalo pa se je, da je tukaj predlagatelj bil v
               zmoti. Če ne bi bilo tako, potem danes ne bi imeli popolnoma drugačne rešitve na tej
               točki, kjer se predvidi, da bo o tej uporabljeni posebni metodi zdravljenja - naštete
               pa so tri - odločal konzilij, torej posebni konzilij stroke, kar je bistveno bolj
               primerno, kot pa Komisija za medicinsko etiko, z vsem spoštovanjem do vseh članov, ki
               so člani Komisije za medicinsko etiko. Ampak po razgovorih s posamezni člani in
               posebej še s predsednikom se je pokazalo, da ta rešitev ni bila primerna. Na podlagi
               razprave na odboru smo mi spremenili besedilo tega člena na način, da je zamenjana
               vsebina na tej točki, kjer je namesto uvedenega mnenja oziroma odločitve Komisije za
               medicinsko etiko bil vpeljan konzilij, ki je sestavljen iz najmanj treh psihiatrov
               oziroma psihiatrinj, najmanj eden pa mora biti izven psihiatrične bolnišnice, ki
               zdravi določeno osebo. In zelo pomembno vprašanje, ki se je odprlo pri obravnavi tega
               člena, pa je bilo: Na kakšen način se bodo uporabljala psihotropna zdravila v
               vrednosti, ki presega največji predpisani odmerek? In tudi o tem odloča sedaj
               konzilij. Postavlja se vprašanje, zakaj je tako. Ali na ta način res sledimo temu,
               kar nam govori predlagatelj, da želimo doseči popolno varnost za tistega pacienta, ki
               bo deležen te posebne metode, hkrati v odnosu do stroke? Jaz bi želel opozoriti, da
               takšnega primera ni nikjer v slovenski zakonodaji, kjer bi za katerokoli zdravstveno
               stroko takšno odločitev, ki jo sprejme stroka, zapisali v zakon in jo postavili pod
               vprašaj zakona. Tukaj se seveda postavlja vprašanje, ali bo ta rešitev korektna, ali
               ta rešitev ne bo pripeljala v praksi do nezaupanja. Jaz bi tukaj ponovno opozoril na
               opozorilo predsednika tudi zdravniškega društva, ki je na to tudi opozarjal. Na to je
               tudi opozarjala razprava v okviru odbora kjer so posamezni strokovnjaki zdravstvene
               stroke kot člani tega odbora opozarjali, da seveda dikcija v tem členu, ki govori o
               tem, kako definirati uporabo psihotropnih zdravil v vrednosti, ki presegajo največji
               predpisani odmerek. Ali je ta dikcija prava? Mi smo tam na hitro potem zamandmirali
               to dikcijo v načinu, da bi bila ta dikcija boljša. Ampak postavlja se vprašanje, ali
               in na kakšen način se postavlja zaupanje do stroke, hkrati s spoštovanjem in s
               popolno zaščito tistega, ki bo deležen takšne terapije. Ali je bila rešitev, ki je
               tukaj notri zapisana, namenjena temu cilju ali ne gre tukaj bolj za discipliniranje
               stroke kot pa za korektno rešitev ali pa optimiziranje rešitev v postopku zdravljenja
               ljudi. To je ta dilema.</p>
               <p>In kakšna bo praksa, glede na to, da so me strokovnjaki iz te stroke opozorili, da se
               zakon nanaša na popolnoma vsa psihotropna zdravila, kjer obstajajo pa bistvene
               razlike v strokovnih stališčih do posameznih zdravil. V kakšnem odnosu se bo
               postavljala ta rešitev? Opozarjajo nas, v tem primeru bo lahko prihajalo do težav pri
               izvajanju in da seveda imamo neko, bi rekel, specialno rešitev v tem zakonu, ki je ne
               uporabimo nikjer drugje v zdravstveni stroki, kot v tem primeru. Seveda dilema
               ostaja. Preprečena mora biti vsakršna zloraba, ampak pojavlja se pa potem vprašanje,
               na kakšen način se bo nekdo, ki bo o tem odločal, odločal o vrednostih, ki presegajo
               najvišji predpisani odmerek. In na to smo opozarjali. Na nedorečenost tega člena smo
               opozarjali ves čas. Doživljamo spremembe iz obravnave v obravnavo, se izboljšuje, je
               treba priznati, da se izboljšuje, ampak po našem mnenju ta odločitev s to rešitvijo
               še vedno ni dovolj.</p>
               <p>Zato mi predlagamo rešitev, ki v celoti spreminja ta člen, seveda v povezavi z 2.
               členom in z amandmajem k 2. členu. Mi predlagamo, da se v tem členu zapiše, torej pri
               uporabi teh posebnih metod zdravljenja, da skladno s svetovno doktrino, s spoznanji
               stroke, z najsodobnejšimi spoznanji stroke, zapišemo, da se te metode in vsi
               zdravstveni ukrepi uporabljajo sorazmerno z njihovim namenom, v odnosu do te stroke,
               do zaupanja do te stroke, hkrati z vsemi varovali. In prepričan sem, da zakon vnaša
               vrsto varoval skozi ta zakon, da ne bi prišlo do eventualnih napak, recimo, tudi
               možnosti zlorab. Jaz ne bi želel o tem govoriti v zaupanju do stroke, ampak v odnosu
               do lečečega, do svojcev in do stroke. In tukaj se nam zdi, da bi na ta način s
               spremembo tega člena, s spremembo v odnosu do uporabe teh posebnih metod lahko
               ustvarjali rešitev, ki bi bila v odnosu do vseh teh, ki sem jih prej naštel,
               korektnejša. Hvala lepa.</p>
            </sp>
            <sp xml:id="SDZ4-Redna-41-2008-07-10.sp11">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima poslanka Barbara Žgajner Tavš.</p>
            </sp>
            <sp xml:id="SDZ4-Redna-41-2008-07-10.sp12">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. V Poslanski skupini Lipa tega amandmaja ne bomo podprli. Jaz
               sama osebno sem drugačnega mnenja kot govornik pred menoj. Pa bom obrazložila
               zakaj.</p>
               <p>11. člen zelo jasno na dveh straneh opredeljuje, kakšna naj bi bila pravila igre,
               ali, če se izrazim, določa varovala. In med temi varovali je, recimo, že v prvem
               odstavku tega člena zapisano: <q>"Posebne metode zdravljenja se lahko izvajajo le
               izjemoma, pod pogoji, ki jih določa ta zakon in le v psihiatričnih bolnišnicah."</q> V
               drugem odstavku so opredeljene posebne metode. V tretjem odstavku je celo zapisano:
               <q>"Psiho-kirurško zdravljenje v Republiki Sloveniji ni dovoljeno."</q> Hvala bogu, da imamo
               to zapisano v zakonu, v členu zakona. Da ne bom brala vsega, zadnji odstavek 11.
               člena 12. točka, piše: <q>"Mladoletnikov ni dovoljeno zdraviti s posebnimi metodami
               zdravljenja."</q> Spoštovane kolegice in kolegi, jaz ocenjujem, da je prav, da imamo člen
               v okviru zakona, ki jasno opredeljuje, kakšno je dovoljeno psihiatrično zdravljenje
               in kaj je nedopustno v okviru psihiatričnega zdravljenja. Jaz verjamem, da se boste
               strinjali, da je področje duševnega zdravja zelo občutljivo področje. In da so se na
               tem področju v okviru psihiatričnega zdravljenja dogajale številne napake, številne
               nedopustnosti. In veste, še danes se dogajajo take stvari. Kako majhen je človek, ko
               se znajde enkrat napram sistemu psihiatričnega zdravljenja! Vas bom spomnila tudi na
               tisto zgodbo, pa me resnično zaboli, nemočnega dekleta, ki ga proti njeni volji
               strpajo v psihiatrično bolnico, pa ne more pomagati nihče, niti varuhinja človekovih
               pravic. Sprašujem se, zakaj? Ker morda izhaja iz iste stroke? Jaz pravim, da je prav,
               da se v zakonu o duševnem zdravju določijo jasna pravila igre, da se izključi
               najmanjša možnost, da bi se dogajale nepravilnosti ali pa stvari v nasprotju z voljo
               posameznika. In naj vas spomnim, spoštovane kolegice in kolegi, tudi svojci in
               uporabniki teh storitev se strinjajo s predlaganim zakonom. Je pa res, da je bil eden
               izmed glavnih nasprotnikov tega zakona gospod dr. Ziherl, ki pripada poslanski
               skupini oziroma stranki, se opravičujem, LDS. In jaz verjamem, da je to tudi eden
               ključnih razlogov, zakaj Poslanska skupina LDS vlaga ta amandma. S tem amandmajem,
               spoštovane kolegice in kolegi, želite črtati celotno vsebino 11. člena, ki ima, kot
               že rečeno, določena jasna varovala ali, če hočete pravila igre in dajete bom rekla
               celotno pristojnost psihiatrom oziroma pravite. <q>"...zdravstveni ukrepi morajo biti
               sorazmerni z njihovim namenom."</q> Dopustna je uporaba vseh tistih zdravstvenih ukrepov,
               v katerih namenja odpravljanje vzrokov, ki so neposredno pripeljali do sprejema na
               zdravljene v zaprti oddelek psihiatrične bolnišnice in so skladni spoznani stroke. To
               ni dovolj. Če bi bil sprejet ta amandma, je tak člen je nedodelan. Tak člen dopušča
               preveč na široko odprta vrata posameznikom, psihiatrom. Jaz nimam nič proti njim,
               daleč od tega, verjamem, da so strokovnjaki na svojem področju. Ampak pravim vam,
               polagam na srce, ker poznam zgodbe ljudi, mladoletnikov, otrok, ki so strpani v
               psihiatrične bolnišnice proti njihovi volji in ki nimajo niti možnosti zaradi
               odločitev nadrejenih, zdravnikov, psihiatrov, stikov s svojci, s svojo lastno
               materjo. To se dogaja danes. Če imamo možnost, da sprejmemo varovalne ukrepe v okviru
               zakona, potem dajmo sprejeti ta varovala v okviru zakona. Jaz pravim, da tudi
               psihiatri morajo odgovarjati za stvari, ki, bog ne daj, da bi bile, ampak se dogajajo
               narobe. 11. člen, vsebina 11. člena, kakršna je zaenkrat zapisana v okviru zakona,
               bila je popravljena na matičnem delovnem telesu, še enkrat pravim, daje določena
               varovala. In jaz pravim, da je boljša vsebina 11. člena kot amandma, ki ga predlagate
               v Liberalni demokraciji.</p>
            </sp>
            <sp xml:id="SDZ4-Redna-41-2008-07-10.sp13">

               <speaker>PODPREDSEDNIK SAŠO PEČE:</speaker>

               <p>Hvala lepa. Imamo še tri prijavljene razpravljavce. Prva ima besedo poslanka Cvetka
               Zalokar Oražem. Izvolite.</p>
            </sp>
            <sp xml:id="SDZ4-Redna-41-2008-07-10.sp14">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Najbrž smo danes vsi veseli, da imamo v parlamentu prav na
               zadnjem zasedanju tega sklica zakon o duševnem zdravju in najbrž bo dobil tudi
               potrebno podporo. Ne nazadnje smo nanj čakali 15, 18 let in tukaj je, kakršen pač je.
               Bolje nekaj kot nič, bi lahko rekli. In v tem smislu se prav pri 11. členu kaže, da
               je zakon vendar še na določenih točkah nedodelan in da nekatere rešitve niso najbolj
               domišljene in najbolj smiselne. Ampak kakorkoli že, tudi v Poslanski skupini Zares
               imamo pomisleke o tem, da bi podprli 11. člen. Danes bomo spremljali to razpravo,
               kajti ne glede na vse, se nam zdi, da je bil 11. člen vendarle relativno ustrezno
               popravljen. Je pa treba povedati, da imamo velik strah, kajti mislim, da smo na
               odboru sprejeli čez 90 amandmajev k zakonu in se močno bojim, da bo zakon potreben še
               nadgrajevanja v prihodnosti. Kakorkoli že, moram reči, da želim v tem smislu tudi
               pohvaliti in na nek način izreči pohvalo ministrici za zdravje, da je vendarle
               presekala ta večletna, lahko rečemo, zakleta usklajevanja v zvezi s tem zakonom in je
               kljub temu, da sprva zakon ni bil v njenem programu prioritet tega njenega kratkega
               mandata, to spremenila. In vesela sem, da se je tudi osebno angažirala pri tem
               zakonu, tako da je to treba pohvaliti. Ob tem smo seveda marsikaj prispevali tudi tu,
               v parlamentu, številni poslanci in poslanke, ki smo v zadnjem letu izvajali tudi
               določene pritiske, predvsem skupaj z nevladnimi organizacijami, da do tega zakona
               pride.</p>
               <p>Mislim, da so osnovne intence zakona prave. Pa tudi v zvezi z 11. členom se mi zdi
               smiselno, da tiste stvari, ki so navedene v tem členu, ki je eden ključnih členov,
               ostanejo. Morda jih bomo kdaj v prihodnosti popravili. O tem smo veliko govorili tudi
               na odboru. Tisto ključno o načinu odobravanja posebnih metod je popravljeno, in to se
               mi zdi zelo pomembno.</p>
               <p>Mislim pa, da bi bilo prav, da bi danes v tem prostoru omenili ime, ki ga žal ni več
               med nami, ki pa, mislim, da bi bil danes, tako kot bomo tudi mi, in mislim, da tudi
               mnoge poslanke in poslanci, vesel, da je zakon tik pred sprejetjem - to je psihiater
               Andrej Marušič. Mislim, da je zakon, če ga presojam predvsem s tega vidika - vanj je
               on vložil več let svojega dela in je bil tudi koordinator za duševno zdravje na
               nacionalni ravni in se je predvsem trudil za nekaj, kar tudi znotraj psihiatrične
               stroke ni imelo vedno enotnega pogleda na to zadevo. In delno je to tudi vsebina tega
               11. člena. Ampak tisto, kar je on predvsem želel, to pa je, da se uvede zastopnik,
               inštitut zagovornika, da zakon uvede nekoga, ki poleg stroke oziroma na nek način
               vendarle bedi tudi nad številnimi lahko, bom rekla, težkimi odločitvami, povezanimi z
               zdravljenjem takšnih bolnikov in pa predvsem v povezavi s prisilno hospitalizacijo,
               da se krog strokovnjakov, ki pri tem odloča, širi. Mislim, da tukaj je dosežen cilj,
               ki ga je tudi on zagovarjal, predvsem pa je ta cilj dosežen pri tem, da prehaja skrb
               za te bolnike v posthospitalni fazi z ramen svojcev tudi na ramena države. In v tem
               smislu se mi zdi, da smo na nek način to njegovo željo, da sprejmemo v Sloveniji
               takšen zakon, takšen human zakon in da tudi celotno družbo angažiramo. To se mi zdi
               zelo pomembno. Odslej bo na tem segmentu poleg ozkega kroga psihiatrov in tistih
               ljudi v bolnišnicah, predvsem v posthospitalni fazi sodelovala še cela vrsta drugih
               ljudi, zavodov, socialnih služb, izobraževalnih institucij. In tukaj se mi zdi
               izjemno izjemno pomembno, da je to odprto. Seveda pa sam zakon še ničesar ne bo
               prinesel. Pomembna bo praksa, pomembna bo angažiranost vseh teh institucij, tudi
               lokalnih skupnosti nenazadnje, in jaz upam, da je bila to, mislim, da je bila to neka
               vizija, ki ima možnosti v prihodnosti, da tudi pripelje do tega, da se duševne
               bolezni vendarle na nek način tudi približajo vsem ostalim, tako kot je bilo v uvodu
               rečeno, da to pač ni nekaj, kar bi povzročilo neka začudenja, pač pa postaja to del
               našega vsakdana tudi zato, ker je takšnih primerov, takšnih bolnikov vse več in več,
               ker so stvari v porastu in ker je prav, da se s temi stvarmi ukvarjamo vsi, kajti
               nenazadnje smo zelo hitro lahko tudi sami pacienti oziroma bolniki.</p>
               <p>Tisto, kar se mi pa zdi še vedno reči v zvezi s tem, je to, da zakon ne rešuje pa
               enega od zelo hudih problemov. Prejšnji amandma se ga je delno dotikal. To je problem
               pravzaprav zelo neenakomerne zastopanosti psihiatrov po Sloveniji. Na to smo
               opozarjali v prvi obravnavi. Tukaj se mi zdi, da bo zelo težko realizirati stvari, če
               vemo, v kako težki situaciji so posamezni deli Slovenije, zlasti Primorska, Koroška
               in pa Dolenjska, kjer primanjkuje psihiatrov. Zato še enkrat apeliram na Ministrstvo,
               da je pozorno predvsem pri podeljevanju koncesij, kajti večina, 70% psihiatrov deluje
               v osrednji Sloveniji in Mariboru. To bo potrebno spremeniti in enakomerneje
               porazdeliti, če želimo, da bomo imeli bolj dostopne tako institucije, ustanove kot
               tudi posameznike, torej psihiatre, zdravnike, ki to zdravijo in da bomo lahko tudi
               izvajali tisto, kar ta zakon želi: to nepretrgano spremljanje tudi z vidika lokalnega
               nivoja v kasnejših fazah, posthospitalnih fazah. Če tega ne bo, potem tudi
               sodelovanja ne bo moč vzpostavljati. Jaz bi želela, da bi predlagatelj 11. člena
               delno še dopolnil, mislim, da je bilo prej opozorjeno, da je treba to brati v
               kontekstu z 2. členom, kjer so potem navedene posebne metode, vendar pa 11. člen ima
               še celo vrsto drugih pomembnih elementov. In me zanima, ali se predlagatelju zdi, da
               ti elementi na nek način niso tako nujni in potrebni, da so zakonsko regulirani, ali
               pa so uveljavljeni na kakšnem drugem mestu. Ampak mislim, da takšnih amandmajev, vsaj
               po mojem zdaj skromnem pregledu, ni, tako da se mi zdi, da bi lahko s sprejemom tega
               amandmaja naredili vendarle več škode kot koristi še na drugih točkah. Hvala.</p>
            </sp>
            <sp xml:id="SDZ4-Redna-41-2008-07-10.sp15">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo pa ima poslanec Grill. Izvolite.</p>
            </sp>
            <sp xml:id="SDZ4-Redna-41-2008-07-10.sp16">

               <speaker>IVAN GRILL:</speaker>

               <p>Hvala lepa za besedo, gospod predsedujoči. Spoštovana gospa ministrica s sodelavkami
               in sodelavci! Takšen amandma, kot ga predlagajo kolegi iz Liberalne demokracije, prav
               gotovo tudi za mene osebno ni sprejemljiv, kajti ta zakon o duševnem zdravju, ki je
               zahtevna materija, to kaže tudi dejstvo, da je bil zelo dolgo v pripravi, še več časa
               pa se je tudi uporabljalo oziroma namenilo za usklajevanje. Nikoli pa ni bilo možno
               poenotiti različnih pogledov stroke, svojcev, zainteresirane javnosti, kar bi
               pripeljale do tega, da bi bilo možno ta zakon brez nekih večjih nesoglasij tudi
               obravnavati. Hvala bogu, da je bilo sedaj toliko volje in tudi poguma, da je s takšno
               obravnavo ta zakon tudi šel v splošno razpravo, kjer se je po mojem mnenju zelo dober
               predlog oziroma osnutek ustrezno z amandmaji tudi dopolnil. In če povzamemo razpravo
               na matičnem delovnem telesu, se je zelo veliko razpravljalo ravno o tem 11. členu. Že
               tudi tista rešitev, ki je bila takrat v prvotnem besedilu, je sledila predvsem cilju,
               da se v največji možni meri zaščiti bolnika, kajti duševno zdravje oziroma
               zdravljenje duševnih bolnikov je izjemno občutljivo področje. V zgodovini kažejo
               številni primeri, da je bilo ravno na tem področju veliko zlorab, neupravičenih, za
               take ali drugačne namene. In tega tudi sedaj in v naprej ni možno izključevati. Zato
               je prav, da se skuša temu področju, zaščiti bolnika nameniti posebno skrb in
               pozornost. In to ravno ta 11. člen tudi zasleduje.</p>
               <p>11. člen v besedilu zakona obsega stran in pol A4 formata. Toliko je številnih
               varovalk, določb, ki ščitijo bolnika in tudi narekujejo stroki, kako postopati v
               posameznih primerih, da se v največji možni meri tudi preprečijo morebitne
               zlorabe.</p>
               <p>V amandmaju s strani Liberalne demokracije pa je ta člen predlagan, da se vsega na
               štiri ali pet vrstic spremeni, in s tem se stvar spravi v neko področje, kjer je
               skoraj dopuščeno vse, predvsem zdravnikom oziroma stroki, in to prav gotovo ni dobro.
               Ne da bi sedaj izražal nek pomislek ali dilemo do stroke ali do zdravnikov. Nikakor
               ne, vendar stvari so tukaj tako občutljive, da lahko najmanjša nenamerna napaka ali
               pa nezbranost ali karkoli lahko pripelje do nepovratnih procesov pri bolniku in do
               poškodb ali do situacije, ko lahko nekomu za vekomaj oslabimo oziroma poškodujemo
               zdravje, In to ni dopustno.</p>
               <p>Ne nazadnje pa je takšna določba, kot je v prvotnem besedilu 11. člena, tudi v pomoč
               samim zdravnikom. Jaz sem prepričan,da se bo na podlagi odločitve konzilija vsak
               lečeči zdravnik bistveno lažje odločil za uporabo neke metode, če bo le na ta način
               imel neko potrditev, da je s strani treh, štirih zdravnikov, strokovnjakov, ocena, da
               je takšna metoda najboljša. Mislim, da je takšno besedilo, kot je v prvotnem oziroma
               v tem členu, pravilno.</p>
               <p>Tukaj bi še enkrat želel poudariti tudi to, da se tega zakona najbolj veselijo tudi
               svojci. Bili smo s strani verjetno vseh poslanskih skupin deležni njihovih obiskov,
               prošenj, da se to področje uredi s tem zakonom.</p>
               <p>Veliko zadovoljstvo in tudi zahvalo vsem poslankam in poslancem smo bili deležni
               ravno s strani svojcev, ko smo na matičnem delovnem telesu takšno besedilo, kot ga
               imamo v obravnavi, tudi potrdili. To je zame največja garancija, da je ta zakon
               usklajen s tistimi, ki ta zakon najbolj potrebujejo in nenazadnje tudi s strani
               stroke, ki je tudi sodelovala v tej razpravi, ni bilo zaznati nekih večjih razhajanj,
               v 11. členu je bilo nekaj, vendar mislim, da je bil konsenz dosežen, tako sam
               ocenjujem, da je takšna dikcija tega člena konsenzualna.</p>
               <p>Se pa strinjam s tem, da je možno vsak člen tega zakona še dopolnjevati, še
               popravljati, vendar pa sem prepričan, da nikoli v takšni meri, da bi se lahko z
               besedilom strinjal prav vsak, ki se ga ta materija tudi tiče. Vsak zakon, in tudi ta,
               je praktično skupek nekega konsenza vseh tistih, ki jim zakon na tak ali drugačen
               način tudi služi.</p>
               <p>Tega amandmaja s strani LDS-a ne bom podprl.</p>
               <p>Hvala lepa.</p>
            </sp>
            <sp xml:id="SDZ4-Redna-41-2008-07-10.sp17">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Besedo pa ima poslanski kolega Drobnič. Izvolite.</p>
            </sp>
            <sp xml:id="SDZ4-Redna-41-2008-07-10.sp18">

               <speaker>MAG. JANEZ DROBNIČ:</speaker>

               <p>Hvala lepa za besedo.</p>
               <p>Dva problema sta bila ključna, ki sta narekovala, ali pa sklopa problemov, da se
               sprejme ta zakon. Eno je zagotovo področje posebnih metod zdravljenja, njihove
               uporabe, drugo pa precej kritična pobolnišnična oskrba in vključevanje duševnih
               bolnikov oziroma duševno obolelih v življenje in delo. Sam smatram, da zagotovo ni
               možno prepustiti vsega, da bi tako rekoč stroka odločala na mestu dejanj. In zato
               tudi ta amandma, ki ga je predlagala Liberalna demokracija, ni ustrezen. Ta amandma
               je pravzaprav neka tavtologija. Že prvi stavek: <q>"Zdravstveni ukrepi morajo biti
               sorazmerni z njihovim namenom"</q>, in če berete naprej - pravzaprav je dopustno vse, kar
               stroka meni, ampak,spoštovane kolegice in kolegi, pa tudi gledalci in gledalke,
               potemtakem tudi ne bi potrebovali tega zakona, saj potem lahko tudi stroka o vsem
               odloča. Ampak zgodovina je pokazala, da ni možno prepustiti kompletno vse samo eni
               separatni stroki. Zlasti, ker je v okviru svojih zaprtih oddelkov za zidovi, za
               zaprtimi vrati se šla znanstvenost, ampak je presegla neke mere in meje etičnosti,
               dopustnosti, sprejemljivosti. In ravno na posebnih metodah zdravljenja je stroka
               dvigovala svoje glave. Je pa seveda tam bila tudi porezana.</p>
               <p>Pravzaprav gre za te posebne metode zdravljenja, da bodo tisti, ki se strokovno ne
               ukvarjajo, gre za elektrošoke, gre za klinične oziroma kirurške posege v možgansko
               skorjo, gre tudi za uporabo izredno problematičnih farmakoloških sredstev, ki
               posegajo v psiho trajno in puščajo posledice. To niso enostavne stvari, s katerimi bi
               se kar tako prepuščalo stvari.</p>
               <p>In glejte, tudi dokumenti, ki so prišli v Državni zbor, pa je bilo rečeno, ni stroka
               odločala. Videli smo, da smo imeli pravzaprav dve stroki: ena, ki je strogo
               zagovarjala eno stvar, druga pa povsem drugo. Ali je potemtakem možno prepustiti? Ne.
               Te najbolj sporne, najbolj delikatne, najbolj tvegane, najbolj spotakljive stvari je
               potrebno določiti z zakonom. Ni jih možno prepustiti naključju, nekaterim
               znanstvenikom. Ssaj lahko večina stroke to povsem dobro uporablja. Ampak če samo en
               odstotek stroke zamika, da bi se lotila še česa drugega in to zlorabila, je razlog,
               da ne sprejmemo tega amandmaja. In to je zelo utemeljeno.</p>
               <p>Drugo področje, ki se dotika pravzaprav posredno, pa je pobolnišnična oskrba. Ali bo
               ta zakon še pospešil ali pa bo zmanjšal apetite farmacevtskih industrij po zaslužkih
               ali pa bodo prepuščeni bolniki svojcem tako naprej, kot so bili? Zagotovo je pa
               bolnišnična oskrba z odprtjem psihiatrije dobila večji pomen, ampak s tem so tudi
               večje zadolžitve. Ko so bili klienti pravzaprav za celo življenje na silo ali tako
               ali drugače prepuščeni bolnišnični oskrbi, se to področje ni pojavilo kot
               problematično, ker ni bilo potrebno. Sedaj pa je. Če smo odprli vrata psihiatrije z
               namenom, da se zagotovi dostojno zdravljenje, etičnost, dostojanstvo in ponovno
               vključevanje ljudi v normalno življenje, potem bo potrebno za to področje dobro
               poskrbeti. In zato se tudi oglasili svojci. Ker so ti pacienti še preveč prepuščeni
               samemu sebi. Dostojna zaposlitev, delovna integracija, socialna integracija, da se
               naučijo vsakdanjih veščin življenja, za obvladovanje vsakdanjega življenja. To so
               stvari, ki jih moramo zagotovo krepiti, če smo odprli bolnišnična vrata in zidove. To
               se je zgodilo pred nekaj desetletji zaradi pritiskov. In prav je, da se je tako
               zgodilo, vendar to še ne pomeni, da samo odpremo vrata in prepustimo bolnike ali pa
               za zdravljene, ker nikoli niso ozdravljeni ti bolniki, da se znajdejo, kakor hočejo.
               To je tisto in to bomo morali še okrepiti. Sicer se pa strinjam z zakonom, amandmaja
               pa zagotovo ne morem podpreti, ker je neprimeren.</p>
            </sp>
            <sp xml:id="SDZ4-Redna-41-2008-07-10.sp19">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo pa ima poslanec Gulič. Izvolite.</p>
            </sp>
            <sp xml:id="SDZ4-Redna-41-2008-07-10.sp20">

               <speaker>ALEŠ GULIČ:</speaker>

               <p>Poslanec Gulič ima tudi ime. Nismo v vojski, gospod predsedujoči. Zakon o duševnem
               zdravju, ki ga obravnavamo, in pa amandmaji načenjajo zelo zapleteno področje. Mene
               pri tej razpravi bolj kot me moti to, da je slovenska psihiatrija, pa ne s predlogom
               zakona, ampak predvsem z razpravo postavljena v položaj, kot da je to neka kriminalna
               združba ljudi, ki mučijo druge ljudi, kjer se vse po dolgem in po čez zlorablja in na
               tak način je napisan tudi del Predloga zakona o duševnem zdravju. Ne bom rekel cel.
               Osnovna intencija je prav gotovo pozitivna. To, da so bili kdaj v zgodovini
               opravljeni eksperimenti, je prav gotovo res. Tako kot v vseh drugih medicinskih
               vejah, tudi v tej. Ta je etično seveda bolj občutljiva in bolj sporna, ampak tudi
               tisto, kar se je dogajalo, se je dogajalo tudi na pritisk tako imenovane
               znanstvenosti farmacevtskih družb, ki še danes pritiskajo, prav gotovo, in še koga
               drugega. 11. člen jaz vidim kot pozitivno reakcije na vse te strahove, ki jih imamo v
               zvezi z duševnimi boleznimi. Ne z duševnimi težavami, ampak v resnici z boleznimi.
               Seveda pri tem se pa je na nek način pozabilo, da tako natančna navodila niso samo
               varovala, ampak so obenem tudi prometni znaki za tiste, ki hočejo ravnati narobe.
               Tako natančna navodila potem odpirajo tudi drugo možnost. Zaradi tega smo se v
               Liberalni demokraciji odločili, da zadevo spravimo res na neko načelno raven, kakršno
               naj bi zakon o duševnem zdravju tudi prinašal.</p>
               <p>Se bom dotaknil tistega, ker je sicer zelo občutljivo, in če se bo kdo čutil
               prizadet, naj mi ne zameri. Gre za odločanje v peti alineji, se pravi privolitev
               osebe ali skrbnika ali svojca. Jaz verjamem, da je spet, bom pa tako vaše besede
               ponovil, tisti ki nasprotujete amandmaju, 99,9% svojcev benevolentnih, da hočejo v
               resnici pomagati človeku, ki je duševni bolnik, bi radi videli, da se vrne v kolikor
               toliko normalno življenje itn. Ampak 0,1% ima pa svoje računice. In zaradi tega ne
               bomo sedaj ne vem kako spreminjali zakona. Ne bomo rekli nič hudega, 0,1. Vi veste,
               da ravno pri teh zadevah so stvari vedno zelo zelo sporne. In prav gotovo je potem
               nevarno, če je člen tako navodilno zapisan v primerjavi z drugimi, ki so pa dovolj,
               bom rekel, prosti, dovolj semantično odprti. Zaradi tega se mi zdi, da bi bilo dobro,
               če že ne sprejemate tega amandmaja in ga tako z levo roko zavračate, premisliti o
               vseh teh natančnostih, ki so zapisane v 11. členu. To običajno za zakon ni dobro.</p>
               <p>Tudi na začetku je bilo rečeno, zakon predlagamo, ga bomo sprejeli, bolje nekaj kot
               nič. Tudi s tem se popolnoma strinjam, ta zakon ni nekaj, seveda ima dobre rešitve v
               sebi, je sprejemljiv tako na splošno, vendar pa se mi zdi, da so nekateri segmenti,
               nekateri členi takšni, da se že danes vidi, da jih bo treba zelo zelo kmalu
               popravljati. In ne vem, zakaj je treba eksperimentirati, če vemo, da se nekatere
               stvari ne bodo dobro obnesle. Toliko ob tem amandmaju in na sploh ob zakonu. Hvala
               lepa.</p>
            </sp>
            <sp xml:id="SDZ4-Redna-41-2008-07-10.sp21">

               <speaker>PODPREDSEDNIK SAŠO PEČE:</speaker>

               <p>Besedo ima poslanec Bručan. Izvolite.</p>
            </sp>
            <sp xml:id="SDZ4-Redna-41-2008-07-10.sp22">

               <speaker>MAG. ANDREJ BRUČAN:</speaker>

               <p>Lep pozdrav! Hvala lepa za besedo. Ta zakon, zakon o duševnem zdravju ima kar dolgo
               brado. Začel se je že zdavnaj pred davnimi leti. Potem je neke zasnove dobil že v
               času mandata prejšnje vlade, vendar v tistem obdobju ni bilo mogoče doseči konsenza
               znotraj stroke in znotraj posameznih strok in med posameznimi strokami. Ta vlada in
               ta koalicija je sedaj uspela ta nesoglasja uskladiti do zelo visoke mere in doseči
               konsenz, da bo predvidoma vsaj po razpravi na Odboru za zdravstvo zakon praktično
               konsenzualno sprejet. Zakon je, to je tudi znak, da je zakon dober, in očitki, da
               sedaj pripravljeni zakon ni dober, češ, da je bil toliko amandmiran na odboru, so
               bolj tako za lase privlečeni predvsem s tega stališča, ker je šlo za večino
               amandmajev, ki so bili bolj tehnične narave kot pa vsebinske. Vsebino se je dejansko
               z razpravo na Odboru za zdravstvo v nekaterih točkah zakon še dalo popraviti. In prav
               11. člen je tisti, kakršen je sedaj predlagan, je tisti, ki dejansko v osnovi
               zagotavlja izvajanje tega zakona in zagotavlja tudi dosego ciljev zakona. Ta amandma,
               ki pa je tukaj predlagan, pa se mi zdi nepotreben, to je precej blag izraz.
               Navsezadnje je treba opozoriti, da že ta prvi stavek v bistvu predlaganega amandmaja
               je obravnavan v drugem delu zakona, in sicer, mislim, da v prvem stavku drugega
               odstavka 8. člena. Tako se v bistvu ponavljajo neke stvari, ki so že v zakonu sicer
               omenjene.</p>
               <p>Ker sem že pri besedi, bi rad nekaj besed ali pa stavkov spregovoril tudi o
               psihokirurškem zdravljenju. V tem primeru, ko govori zakon, 11. člen, o
               psihokirurškem zdravljenju, da to v Republiki Sloveniji ni dovoljeno. To pomeni tisto
               klasično psihokirurško zdravljenje - logotomijo. Poseg, ki se ga po svetu več ne dela
               in tudi pri nas nima nobenega svojega mesta. To je treba vedeti, kaj v tem primeru
               beseda psihokirurško zdravljenje pomeni, ker obstajajo modernejše metode
               psihokirurškega zdravljenja, ki pa seveda ne sodijo v ta okvir nedovoljenja.</p>
               <p>Sam osebno sem še posebej vesel, da je ta zakon danes na drugi obravnavi in tik pred
               sprejetjem. Še posebej sem vesel, da je bil zakon ponovno sprejet v program, tako
               vlade kot tega parlamenta in da bo seveda na ta način omogočeno bistveno bistveno
               boljše, predvsem posthospitalno zdravljenje teh pacientov, da bodo s tem zakonom
               omogočene težnje in želje svojcev, ki so bili do sedaj velikokrat v zelo težki
               situaciji, ko so pacienta po odpustu iz bolnice morali negovati, zdraviti, voditi in
               ga usmerjati. Ta zakon bo te stari bistveno bistveno popravil.</p>
               <p>Kar pa se amandmaja samega tiče, pa ga ni mogoče podpreti, ker bi, še enkrat
               ponavljam, s sprejetjem tega amandmaja praktično razvodeneli v celotni zakon. Hvala.
            </p>
            </sp>
            <sp xml:id="SDZ4-Redna-41-2008-07-10.sp23">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima kolega Žnidaršič.</p>
            </sp>
            <sp xml:id="SDZ4-Redna-41-2008-07-10.sp24">

               <speaker>MAG. FRANC ŽNIDARŠIČ:</speaker>

               <p>Hvala lepa, gospod podpredsednik. Spoštovana ministrica s sodelavci, kolegice in
               kolegi! V tem 11. členu so naštete posebne metode zdravljenja. Kadarkoli naštevamo
               razne stvari, je vedno možno, da bi kakšna stvar izostala ali da naštevamo stvari, ki
               so manj pomembne. To bo pokazala praksa. Mislim,da so v tem 11. členu naštete posebne
               metode prav zaradi tega, ker so izjemno občutljive narave za področje duševnega
               zdravja. Ne glede na to, da imamo za telesno, bi rekel, medicino na tisoče diagnoz in
               raznih bolezni, je na področju duševnega zdravja teh samo nekaj deset, zato pa so
               daleč odločilnejše v tem, v kakšnem položaju se bo znašel zavarovanec oziroma bolnik
               takrat, kadar je njegova duševnost motena do te mere, da ne more sam odločati o svoji
               usodi, o svojem zdravljenju ali postopkih zdravljenja. In takrat nastopijo določbe
               zakona, ki ga v tem smislu zaščitijo, tako da ima lahko zastopnika in druge varnostne
               mehanizme, da ne pride denimo do prisilnega zdravljenja takrat, ko to ni potrebno,
               ali takrat, kadar bi celo tako prisilno zdravljenje kdo poskušal zaradi povsem
               osebnih ali drugih razlogov zahtevati. Sam se spominjam primera, da je nekdo zahteval
               hospitalizacijo zaradi tega, da bi za svojega očeta kasneje dobil potrdilo o duševni
               neprištevnosti in bi sam lahko dvigal njegovo pokojnino in podobno. To se je odkrilo.
               Ampak če bi šlo za ustrezen dogovor s posameznim psihiatrom, bi ste to lahko celo
               zgodilo. Zakon, kakršen je sedaj, take manipulacije povsem onemogoča, in to je
               dobro.</p>
               <p>Mislim, da je za začetek in v štartu tega zakona dobro, da ga imamo, hkrati morda
               tudi dobro, da so naštete tiste oblike zdravljenja, ki pri nas niso splošno v uporabi
               oziroma so že dolga leta opuščene, na primer elektrošok in podobno, kar se je svoj
               čas izvajalo, da ne rečem - serijsko. Spominjam se svoje prakse na psihiatriji, ko so
               v enem dnevu, morda pet, šest ali celo sedem pacientov zdravili z elektrošoki, kar je
               seveda zelo brutalen način zdravljenja in mora biti rezerviran samo za izjemne
               primere, ko vse drugo odpove in ko je širša ekipa psihiatrov tista, ki odloči, da je
               to tisto, kar bi utegnilo pomagati bolniku. To se danes to opravlja nekje drugje, pa
               vendar po črki zakona, kar mislimo, da je v redu.</p>
               <p>Res je tudi to, kar je rekel gospod Gulič, da bi splošnejša ocena oziroma zapis v
               načelu v tem zakonu pa ne izpuščal nobene stvari. To je resnica, ampak zdi se, da je
               za začetek bolje, da so prav te posebne metode, ki so več ali manj brutalne, nekatere
               take, ki dokončno spremenijo stvari, ko gre za psihokirurško zdravljenje, zapisane
               posebej in jih bomo zaradi tega ohranili v obliki, kakršna je bila sprejeta na
               odboru, bi rekel, s širokim soglasjem, ne samo stroke, ki je bila prisotna, pač pa
               tudi s soglasjem predstavnikov bolnikov in predstavnikov svojcev, ki so pogosto v
               velikih težavah takrat, kadar se morajo pojaviti kot tisti, ki naj zahtevajo, denimo,
               prisilno zdravljenje svojega družinskega člana, ki je zapadel v stanje, v katerem sam
               ne more odločati ali pa bi se sam odločal narobe. Pogosto smo videli primere, ko se
               je neznansko upiral kakšen bolnik takrat, ko je bil nevaren sebi in drugim, in je
               bila prisilna hospitalizacija edina pot. Težave v zvezi s tem so zelo velike. Mislim,
               da ta zakon prinaša rešitve, ki bodo to področje zagotavljale v obliki in na način,
               da bo za bolnike varnejši, za svojce lažji in za državo urejeno področje. Zato bomo
               podprli ta zakon in mislim, da smo naredili velik korak naprej pri tem. Hvala.</p>
            </sp>
            <sp xml:id="SDZ4-Redna-41-2008-07-10.sp25">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima poslanec Jožef Horvat. Izvolite.</p>
            </sp>
            <sp xml:id="SDZ4-Redna-41-2008-07-10.sp26">

               <speaker>JOŽEF HORVAT:</speaker>

               <p>Hvala za besedo, gospod podpredsednik. Spoštovane kolegice in kolegi, spoštovana
               gospa ministrica s sodelavci, spoštovani gospod minister za zunanje zadeve, tudi vam
               prav lep pozdrav! Prisotnost zunanjega ministra me pravzaprav nagovarja tudi v tej
               smeri, da je treba razmišljati, da smo v Evropski uniji in da resnično tudi duševne
               bolezni, s katerimi se ukvarjamo v tem zakonu, praktično ne poznajo državnih meja. To
               dejansko kaže na izjemno pomembnost tega zakona, ki ga v tej državi čakamo toliko
               let, kot je naša Slovenija stara.</p>
               <p>Jaz verjamem v dobronamernost pri razmišljanju in pri predlogih rešitev naših kolegov
               iz Poslanskega kluba LDS, še posebej kolega Ljuba Germiča, za katerega sem prepričan,
               da to materijo dobro pozna. Vendar, ko smo v Poslanski skupini Nove Slovenije
               preučevali ta amandma, smo ugotovili, da ravno na tem področju, torej, na področju
               11. člena, ki govori o posebnih metodah zdravljenja, bi ta amandma, če bi bil
               sprejet, prinesel preveč lukenj in te luknje, bojimo se, bi lahko postale pregloboke
               rane prav pri pacientih, ki bolehajo za duševnimi boleznimi in zaradi tega
               napovedujem, da poslanska skupina ne bo podprla tega amandmaja. Mi ocenjujemo, da je
               v Dopolnjenem predlogu zakona o duševnem zdravju 11. člen dober. Smo zadovoljni, da
               je bil dopolnjen na matičnem delovnem telesu. Ne bom rekel, da je popoln, kljub temu,
               da ima 12 alinej, število 12 simbolizira popolnost, ampak razumemo ta člen in ta
               zakon kot tudi druge zakone, da so živa snov in sem prepričan, da bo zakonodajalec v
               primeru, da bo v praksi prišlo do problemov, do nekih ovir zaradi določil napisanih v
               zakonu, da bo zakonodajalec praktikom prisluhnil in bo to tudi potem odpravil. Je pa
               še ena podrobnost, spoštovani kolegi iz LDS-a, predlagatelji amandmaja, naj spomnim
               na odločbo Ustavnega sodišča iz 4. decembra 2003, ki navaja, da mora zakonodajalec
               jasno opredeliti kateri so tisti ukrepi zdravljenja, ki izhajajo že iz samega namena
               in narave ukrepa prisilnega pridržanja v psihiatrični bolnišnici in določiti tiste
               ukrepe zdravljenja, ki presegajo ta okvir in za katere je potrebna izrecna privolitev
               osebe. V zvezi s tem Ustavno sodišče tudi ugotavlja, da pravna neurejenost položaja
               osebe v času prisilnega zadržanja v psihiatrični bolnišnici pomeni protiustavno
               pravno praznino in je v neskladju z načelom pravne varnosti, tako odločba Ustavnega
               sodišča decembra 2003. Jaz sem prav zadovoljen, da je 11. člen matematično eksakten,
               takšnih členov in takšnih zakonov bi si človek samo želel.</p>
               <p>Resnično smo v Poslanski skupini Nove Slovenije zadovoljni, da bo zakon o duševnem
               zdravju dobil, kot kaže, v Državnem zboru soglasno podporo. Zakaj je ta zakon tako
               pomemben? Napovedi strokovnjakov kažejo, da bo depresija do leta 2020, to pomeni
               jutri, postala najpogostejši vzrok bolezni v razvitem svetu in da je prevalenca
               duševnih motenj med vsemi boleznimi v najbolj strmem porastu. Število oseb z
               duševnimi motnjami narašča tudi zaradi demografskih trendov in povečanja števila
               starostnikov v Evropski uniji. Naš cilj mora biti, da skupaj razvijamo ukrepe za
               spodbujanje duševnega zdravja in za osveščanje javnosti, to je zelo pomembno, za
               privzemanje in ohranjanje zdravih življenjskih navad in ustvarjanje okolja, ki
               omogoča osebnostni razvoj. Duševno zdravje je pravzaprav temeljna dobrina za
               kakovostno življenje posameznika in tudi družbe, za njen ekonomski in kulturni
               napredek - je ekonomski kapital naroda, zato ga je potrebno obravnavati kot
               integralni del vseh področjih družbenega življenja in delovanja, kot so socialno
               varstvo, izobraževanje in zaposlovanje. Države Evropske unije so uspele razviti
               modele, ki lahko služijo drugim kot zgled dobre prakse. Na nivoju Evropske unije
               sicer ne moremo razviti enotnega modela varovanja duševnega zdravja, ki bi bil
               primeren za vse, lahko pa poudarimo skupne potrebe, vrednote in opredelimo tudi
               skupne cilje.</p>
               <p>Mi v Novi Sloveniji pozdravljamo nedavno sprejeti evropski dogovor za duševno zdravje
               in blagostanje, kot dodatno pobudo za boljše duševno zdravje evropske populacije.
               Dogovor določa pet prioritetnih tem: preprečevanje samomorov in depresij, duševno
               zdravje mladostnikov in izobraževanje, duševno zdravje na delovnem mestu, duševno
               zdravje starejših in borba proti stigmi in socialni izključenosti. Poudarja pomen
               duševnega zdravja za javno zdravstvo, izobraževanje, produktivnost in socialno
               kohezijo v Evropski uniji. V dogovoru je izražena pripravljenost vladnih in nevladnih
               subjektov Evropske unije na visoki ravni, da pri obravnavanju problemov duševnega
               zdravja delujejo skupaj. Predvsem to se nam zdi izjemno pomembno - delovati
               skupaj.</p>
               <p>V zaključku pa bi se rad tudi zahvalil ministrici z ekipo in vsem tistim, ki so
               sodelovali pri snovanju besedila te težke vsebine, torej vsebine tega zakona, ki ga
               bomo na tej seji sprejeli in korektno se mi zdi, in tudi to želim pohvalili, da
               takšne in podobne pohvale pridejo tudi s strani opozicije, s strani vseh tistih, ki
               danes dobro v srcu mislijo.</p>
               <p>Hvala lepa.</p>
            </sp>
            <sp xml:id="SDZ4-Redna-41-2008-07-10.sp27">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Besedo pa ima poslanec Germič. Izvolite, beseda je vaša.</p>
            </sp>
            <sp xml:id="SDZ4-Redna-41-2008-07-10.sp28">

               <speaker>LJUBO GERMIČ:</speaker>

               <p>Hvala lepa, gospod podpredsednik, še enkrat za besedo.</p>
               <p>Jaz ne bom ponavljal tega, da je treba dati priznanje, da je ta zakon danes na mizi
               in prepričan sem, da bo sprejet. V Liberalni demokraciji ga bomo sprejeli tudi če ne
               bomo amandmirali tega 11. člena. Ampak prav se mi zdi, da odpremo tiste dileme,
               dokler razprava ni zaključena, ki v javnosti še obstajajo. In opozorila stroke so
               tista, ki so nas napeljale k temu. Jaz ne bi želel <gap n="..."/><stage>/Nerazumljivo./</stage> torej na eno
               osebo predlog amandmaja. Mislim, da bi bilo to v donosu do kolega, torej strokovnjaka
               na tem področju, preozko. Ampak jaz mislim, da gre za neko stališče stroke, ki
               opozarja na to točko. Jaz bi tukaj opozoril, da smo govorili o vsem živem ob tem
               členu. Jaz bi opozoril na to, da seveda zakon definira, na kakšen način poteka
               sprejem osebe v oddelke pod posebnim nadzorom psihiatrične bolnišnice, ki jih ta
               amandma ne <q>"tangira"</q>. To ostaja nespremenjeno. In zlorabe na tem področju ne bodo
               pogojene z vsebino amandmaja k 11. členu, zato ker se to ne spreminja. Ne spreminja
               se postopek za sprejem osebe na varovani oddelek socialno-varstvenega zavoda ne v
               nadzorovano obravnavo v skupnosti. Tukaj ta amandma nima nič skupnega za opraviti. Ta
               amandma govori o posebnih metodah zdravljenja, ne o nekih znanstvenih raziskavah in o
               čemerkoli drugem, kar reguliramo v tem zakonu z drugimi členi. Govorimo o pomembnem
               strokovnem vprašanju, na katerega nas opozarja stroka. In ta člen je potrebno brati
               povezano z amandmajem k 2. členu. Če se definira, ni takole vse odprto, definira se,
               kaj so posebne oblike zdravljenja. Torej jasno je zapisano, kaj je posebna oblika. In
               ko berete ta dva člena v povezavi, seveda dobite konsistentnost in ni mogoče takole
               vse povprek govoriti o vsebini tega zakona, ki je korektno regulirala zelo veliko
               število vsebin, o katerih je bilo tukaj govora, in jih ta amandma ne spreminja. In
               zakon bo na tistih točkah, upamo seveda, ostal korekten tudi naprej in da bo v praksi
               dosegel svoj učinek, torej zaščito vseh, ki so v obravnavi, v zadovoljstvo svojcev,
               zastopnikov vseh, ki so vključeni v odnos do tistega, ki je pacient, v odnosu do
               stroke. Tukaj je ta dilema, na posebni točki, uporaba posebnih metod zdravljena, ne v
               sprejemu ne v znanstvenih raziskavah in v čemerkoli drugem. O tem govorimo. In o
               zdravljenju lahko govorimo na različnih segmentih takrat, ko smo v vlogi uporabnika
               zdravstvenih storitev. In raziskave se uporabljajo na različnih poljih. Zlorabe
               raziskav morajo biti sankcionirane. In hkrati tukaj jasno povemo, da vse pravice
               gredo skladno z Zakonom o pacientovih pravicah, karkoli je kršeno, mora ta zakon
               izredno močno prijeti. Vprašanje je strokovno. Jaz se tukaj strinjam. In opozorila
               stroke so pač tista na katere mi danes tukaj želimo opozoriti zato, da bo seveda v
               praksi, še enkrat poudarjam, v praksi omogočeno najboljše za pacienta, v korektnem
               odnosu do vseh svojcev, tistih, ki bodo vključeni na takšen ali drugačen način v
               odnose do stroke. In ko berete ta 11. člen, tako kot je sedaj zapisan, oblikovanje
               konzilija, časovni rok in tako dalje, seveda, se je treba vprašati o posledicah, če
               je vsebina tega zakona zapisana tako kot je. In tudi že ta dilema, o kateri je
               govoril kolega Bručan, da imamo že o eni prepovedi lahko različne interpretacije, da
               si pod neko prepoved različno, psiho kirurško zdravljenje<gap n="...."/><stage>/Nerazumljivo./</stage> Mi ga z
               amandmajem popolnoma nič ne spreminjamo, kajti amandma ga ne uvaja. V drugih členih
               mi točno povemo, kaj je posebna oblika zdravljenja. In drugi potem tudi ne obravnava.
               In ne bi želeli na kakršenkoli način urediti zakon v odnosu do pacienta, v odnosu do
               tistih prizadetih, ki bodo vključeni v te procese, na slabši način, niti pod
               najmanjši dvom tega ne postavljamo. Želimo samo odpreti diskusijo tam, kjer nas
               stroka na to opozarja, ne v imenu ene osebe, ampak v korektnem odnosu.</p>
               <p>Tudi sam sem se pogovarjal s predstavniki svojcev in s predstavniki stroke. Tukaj ni
               čisto enoznačnosti v tem odnosu. Bomo pa zelo zadovoljni, če bomo imeli na
               konstruktivnem sodelovanju predloge za dopolnitev tega amandmaja, ki tukaj obstaja.
               Mi smo na te dileme opozorili, da ne bi kasneje v praksi postavljali pod vprašaj
               ravnanja strokovnjakov v določeni situaciji, ko bodo odreagirali drugače kot bodo
               mogoče imel takrat neka strokovna vedenja narekovala. Na to nas opozarja stroka in na
               nič drugega ne opozarjamo tudi mi. Hvala lepa.</p>
            </sp>
            <sp xml:id="SDZ4-Redna-41-2008-07-10.sp29">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Zaenkrat imamo še tri prijavljene razpravljavce. Prva ima besedo poslanka Barbara
               Žgajner Tavš.</p>
            </sp>
            <sp xml:id="SDZ4-Redna-41-2008-07-10.sp30">

               <speaker>BARBARA ŽGAJNER TAVŠ:</speaker>

               <p>Hvala še enkrat za besedo. Jaz bom rekla, če zakon ni dovolj jasno napisan, potem
               lahko, ja, prikimam besedam kolega Žnidaršiča pred menoj, ki je dejal, da vaš amandma
               LDS ničesar ne izpušča, ker je pisan zelo splošno, ampak dejstvo je, da tudi ničesar
               ne določa. In v tem je problem. Jaz v tem vidim problem. Ni zaman ta zakon nastajal
               petnajst let. Niso zaman pritiskali na eno stroko, zdravstveno stroko in svojci in
               bolniki in nenazadnje tudi ostale stroke. Jaz bom rekla hvala bogu, da so mimo časi,
               ko so ljudi, ki so imeli težave v duševnem zdravju, po hospitalizaciji serijsko
               vozili v neke totalne institucije, v Hrastovec. Jaz sem imela priložnost videti, še v
               tistih starih časih, kaj pomeni tak zavod ali pa taka totalna institucija. Hvala
               bogu, da smo v petnajstih letih tudi v Sloveniji naredili korak naprej v
               razmišljanju, da ne vidimo samo enega dela stroke in v tem segmentu ima, govorimo o
               duševnem zdravju, ključno vlogo tudi socialna stroka. Nenazadnje pa vem, kolega
               Germič, da veste, ker ste tudi vi veliko delali na tem področju, tudi svojci, tudi
               strokovnjaki, ki delajo s svojci, ne prihajajo iz psihiatrične stroke, prihajajo iz
               socialne stroke. To je tisti vidik, ki se je vrsto let po naši državi zanemarjal, ker
               je bilo najlažje osebi napisati recept, ji dati neka zdravila ali pa jo dati v neko
               bolnišnično zdravljenje. To je, verjame, da najlažji sistem kako, bom rekla, začasno
               premostiti neke težave neke osebe. Ampak to dolgoročno ali pa dolgotrajno ni rešitev.
               Taka oseba nekoč, če se ji lahko tako pomaga, koliko pomaga, pride iz bolnice,
               prepuščena je v neko okolje in v tem okolju, če ne dobi ustrezne pomoči, se taka
               oseba preprosto ne znajde, tudi svojci jim ne morejo in pogostokrat ne znajo
               pomagati. Zato pravim, hvala bogu, da smo prišli po petnajstih letih tako daleč, da
               imamo na mizi predlog zakona, ki vključuje celostno obravnavo pomoči, ukvarjanje z
               osebami, ki imajo težave v duševnem zdravju, duševno motnjo. Jaz pravim hvala bogu!
               In tudi zato še enkrat opozorila, ki so na mestu, amandma je po moji oceni preveč
               ohlapen. Ne daje varoval, ki so potrebna. Duševno zdravje, ki jaz, bom rekla hvala
               bogu, ker ga imam, ampak bog ne daj, da bi bila kdaj, bog ne daj, da bi bila kdaj
               postavljena, ker se bojim teh stvari, ja, da z mojim zdravjem in mojo glavo upravlja
               nekdo drug. Verjamem, da so to tako boleče izkušnje v življenju posameznika, ki se
               sreča ali pa sooča s to zadevo, da težko mi razpravljamo o tem, če nimamo izkušenj o
               teh stvareh. Kdorkoli ima izkušnje in je delal na tem področju, verjemite, lahko z
               drugačnimi očmi vidi in tudi diskutira o vprašanji, ki so, verjamem, da danes še
               odprta. Ampak jaz nočem, resnično nočem upoštevati in poslušati samo enega dela
               stroke. Imam pred očmi nemočno pa nisem nemočna samo jaz kot poslanka Državnega
               zbora, imam pred očmi zgodbo mladoletne deklice, ki je proti svoji volji, še enkrat
               poudarjam, strpana v psihiatrično bolnico, kjer je ne sliši nihče, proti njeni volji.
               Kolega Germič dovolite, z vsem spoštovanjem, ker poznam vaše delo tudi v okviru
               Odbora za zdravstvo, pravite: <q>"Ja pa saj te ljudi lahko zaščiti Zakon o pacientovih
               pravicah."</q> Ni res. Vi veste, da tudi tisti zakon je pisan preveč ohlapno, da ne daje
               ustrezne zaščite posamezniku, človeku, ki se najde v nekem zdravstvenem sistemu in
               tak človek rabi, rabi zaščito. Ne v okviru Zakona o pacientovih pravicah, tam je ne
               dobi. Ta deklica ne dobi ustrezne zaščite in pomoči države, ker je država inštitucija
               in ker vse inštitucije, ki bi se morale v prvi vrsti boriti za pravico in zaščito
               posameznika stopijo na stran države, na stran državnih inštitucij in ne dovolimo, da
               se s takim zakonom stori enaka zgodba. Če imamo možnost, da v okviru zakona damo
               večjo zaščito posamezniku in ljudje z duševnimi težavami potrebujejo pomoč in zaščito
               države, potem ne dovolimo, da bomo še enkrat več zapisali neka ohlapna pravila v
               okviru zakona, ker se bodo lahko potem zdravniki, inštitucija sklicevali, ne vem, na
               to, da v zakonu pač ni določeno, kako morajo ravnati in so ravnali po svoji prosti
               volji in izbiri. Nočem se vmešavati v delo stroke, ampak pravim, da stroka ni samo
               psihiatrija, psihiatrična stroka. Stroka v naši družbi, kjer smo naredili premik k
               neki celostni obravnavi je zelo širok pojem in stroka vključuje več strokovnjakov iz
               različnih področij. Amandmaja v Poslanski skupini Lipa ne bomo podprli.</p>
            </sp>
            <sp xml:id="SDZ4-Redna-41-2008-07-10.sp31">

               <speaker>PODPREDSEDNIK SAŠO PEČE:</speaker>

               <p>Hvala. Besedo pa ima poslanka Majda <gap n="..."/> Replika. Se opravičujem.</p>
               <p>Kolega Germič izvolite, replika je vaša.</p>
            </sp>
            <sp xml:id="SDZ4-Redna-41-2008-07-10.sp32">

               <speaker>LJUBO GERMIČ:</speaker>

               <p>Hvala lepa za besedo. Jaz razumem to skrb in jo delim sam. Poslušali smo v vseh teh
               letih priprave tega zakona različna mnenja, različne izkušnje in tukaj vam dam
               popolnoma prav. Ampak jaz še enkrat poudarjam. O postopkih sprejemanja ta člen ne
               govori, ne govori. Govorimo o zdravljenju. Postopki, o katerih ste vi govorili so v
               tem zakonu regulirani in tukaj se večina strinja, da korektno. In tukaj so svojci
               tudi rekli, da na ta način vidijo zaščito. Ampak govorimo o zdravljenju, jaz še
               posebej govorim, ta člen govori o posebnih metodah zdravljenja. O tem govorimo. Mi ne
               govorimo o postopkih sprejemanja, zlorab sprejemanja tudi o tem, o čemer je kolega
               Žnidaršič govoril, da svojci tudi lahko imajo druge špekulativne namene, ne samo
               korektne namene, pa jih ne bi želel posploševati, ampak govorimo o zdravljenju. Samo
               o tem vprašanju govorimo. In tukaj se pač tisti, ki to izvaja oglaša in nas postavlja
               pred dilemo. Niti nismo strokovnjaki za to. Jaz se ne čutim strokovnjaka za to. Zdi
               se mi pa, da je potrebno v vlogi, v kateri sem, da to slišim in na to opozorim. In da
               bomo skupaj sprejeli najboljšo odločitev. Ampak govorimo o zdravljenju. In še enkrat,
               kdo bo odločal o tem. Ne bo neke široke stroke. Trije psihiatri v konziliju. Trije
               psihiatri, torej ne bo interdisciplinarno strokovno vprašanje. Ampak jaz mislim, da
               se to tako ali tako pri tako zahtevnih vprašanjih, vsaj tako kot sem jaz bil, ko sem
               spremljal določene bi rekel zdravstvene situacije, se je pri zahtevnih vprašanjih
               vedno tako v stroki odločilo, da jih je več dalo glave skupaj in pri nekih posebnih
               metodah ocenilo, kako se bo to stvar uredilo. Jaz mislim, da to počne celotna
               zdravstvena stroka in imamo zaupanje v njo. Vsaj jaz na ta način poskušam gledati na
               to stroko. In naš amandma se nanaša samo na posebne metode zdravljena, ne na druge
               vsebine, v okviru tega zakona, govorimo o zdravljenju. Samo to hočemo osvetliti ali
               imamo korektno rešitev. Definitivno je ta rešitev boljša kot je bila s strani
               predlagatelja v prvi fazi, kjer je etična, torej Komisija za medicinsko etiko o tem
               odloča. Zdaj se je treba vprašati, ali je to etično vprašanje ali je to strokovno
               vprašanje, kajti tudi genetika tega zakona, sprejema tega zakona in vsebine odpirajo
               to dilemo. In, če smo razčistili to strokovno vprašanje<gap n="..."/></p>
            </sp>
            <sp xml:id="SDZ4-Redna-41-2008-07-10.sp33">

               <speaker>PODPREDSEDNIK SAŠO PEČE:</speaker>

               <p>Kolega Germič, tri minute imate za repliko<gap n="..."/></p>
            </sp>
            <sp xml:id="SDZ4-Redna-41-2008-07-10.sp34">

               <speaker>LJUBO GERMIČ:</speaker>

               <p>Hvala lepa, gospod.</p>
            </sp>
            <sp xml:id="SDZ4-Redna-41-2008-07-10.sp35">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Kot prej rečeno, besedo ima poslanka Majda Zupan. Izvolite.</p>
            </sp>
            <sp xml:id="SDZ4-Redna-41-2008-07-10.sp36">

               <speaker>MAJDA ZUPAN:</speaker>

               <p>Hvala lepa za besedo, spoštovani podpredsednik. Spoštovana ministrica, vaši
               sodelavci, spoštovane kolegice in kolegi!</p>
               <p>Danes smo že nekajkrat rekli, koliko časa smo čakali, da smo prišli do tega trenutka,
               da bomo lahko sprejeli ta zakon. Desetletje in pol, več kot desetletje in pol so
               čakali pacienti, stroka, svojci, civilna družba. In danes sem prepričana, da bomo
               sprejeli ta zakon, da je konsenz zelo velik. Še enkrat bi rekla, izrazila bi
               priznanje gospe ministrici in sodelavcem, da so strli ta težak oreh. Ta zakon je bil
               potreben. Potreben je bil zato, ker so velike težave na področju duševnega zdravja.
               Kot vemo ima 5% Slovencev te težave. Smo starajoča družba, ki bo imela čedalje več
               ljudi nad 65 let z vsemi težavami, tudi na področju duševnega zdravja in smo država,
               ki ima veliko število samomorov. Ta zakon prinaša določene rešitve. Prinaša v prvi
               vrsti, lahko bi rekla, zavedanje, da lahko rešujemo duševne težave skupaj, skupaj s
               civilno družbo, skupaj s stroko, skupaj s svojci in na ta način tudi preprečujemo
               posledice, ki so težke tako na ekonomskem, socialnem in zdravstvenem, psihosocialnem
               področju. Ta zakon prinaša tudi varstvo pravic osebam z duševnimi motnjami, kar se mi
               zdi izredno pomembno in na drugi strani predstavlja pravni okvir za dolgoročnejšo in
               celovitejšo obravnavo duševnega zdravja.</p>
               <p>Amandma pri katerem smo se zaustavili je izredno pomemben. Na eni strani razumem
               predlagatelja za amandma k 11. členu, zlasti poudarjanje, da gre za zdravljenje. Na
               drugi strani pa se mi zdi, da obstoječi člen po amandmiranju, da na nek način dovolj,
               ali pa vsaj v veliki meri odgovarja na vprašanje glede ukrepov zdravljenja, glede
               ukrepov zdravljenja, ki presegajo ta okvir in kjer je potrebna izrecna privolitev
               osebe. Pri čemer se mi zdi še zlasti pomembno, da je to natančno nadzorovano, da se
               upoštevajo mednarodni standardi, zaščitni ukrepi, da je podprto s pisnim soglasjem
               osebe, razen v izjemnih in nujnih primerih in da se to tudi natančno registrira in
               zabeleži v registru.</p>
               <p>Podpiram člen in ne sprejemam na nek način amandmaja k temu členu, ki je predložen s
               strani Poslanskega kluba Liberalne demokracije, čeprav sem prepričan, da poskuša v
               dobri veri, mogoče na enostavnejši način, zaobjeti vse te zdravstvene ukrepe oziroma
               zdravljenje, ki je potrebno pri samih vprašanjih duševnega zdravja. Hvala lepa.</p>
            </sp>
            <sp xml:id="SDZ4-Redna-41-2008-07-10.sp37">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo pa ima poslanec Ivan Grill. Izvolite.</p>
            </sp>
            <sp xml:id="SDZ4-Redna-41-2008-07-10.sp38">

               <speaker>IVAN GRILL:</speaker>

               <p>Še enkrat hvala lepa za besedo. Navezal bi se na razpravo oziroma obrazložitev
               amandmaja predlagatelja, ki ima mnenje, da se s tem amandmajem ne posega v sam način
               prisilne privedbe duševnega bolnika v bolnico, ampak predvsem v način zdravljenja.
               Vendar tukaj mislim, da je treba vseeno ločevati, strinjam se, da je tudi pri
               postopku privedbe zdravljenja bolnika z duševnimi motnjami treba imeti vse varovalke
               in načine, da tudi tam ne prihaja do zlorab, vendar se je pa le potrebno zavedati, da
               ko enkrat bolnika imajo v psihiatrični bolnišnici, za zidovi velikokrat skrito očem
               svojcev nenazadnje tudi javnosti, pa je le treba tudi tukaj zagotoviti dovoljšnjo
               mero zaščite, da ne prihaja do namerne ali pa tudi do nenamerne zlorabe tistih
               možnosti, ki jih imajo zdravniki, ki zdravijo takšnega bolnika. In tudi sam ne
               razumem prvotnega člena oziroma takšnega kot je bil amandmiran na Odboru za
               zdravstvo, da se tukaj omejuje stroko, saj se tudi tukaj stroka v celoti upošteva.
               Res pa je, da je potrebno pa le še nekaj soglasij ali pa tudi obrazložitev svojcem
               oziroma skrbnikom za kakšno zdravljenje, na kakšen način se bo tudi šlo. Konzilij
               nenazadnje je stroka, s tem, da pa je to tukaj tudi varovalka, da mora biti en član
               konzilija psihiater iz druge bolnišnice, pomeni, da nima nekega neposrednega stika
               ali pa ne pozna pacienta, ne pozna dosedanjih metod ali postopkov zdravljenja,
               pomeni, da lahko z neko distanco, z neko večjo objektivnostjo spremlja oziroma odloča
               o predlaganem načinu posebnih metod zdravljenja. Pomeni, da so v tem členu resnično
               te varovalke postavljene, zopet ponavljam, v korist bolnikom in nenazadnje tudi s
               tem, kot sem že omenil, ščiti zdravnika, kajti samo en zdravnik, ki bi se za neko
               posebno metodo odločil, da predpiše zdravila, ki imajo lahko tvegane učinke na
               pacienta, je to lahko tudi za njega velik psihičen pritisk in se marsikdaj mogoče
               zaradi tega, da bi zaščitil sebe, ne bi odločil za neko metodo zdravljenja, ki bi
               bila najboljša, ravno zaradi neke dileme pred tem tveganjem. Če pa se o tem odloča
               skupina zdravnikov, ki imajo nek konsenz, mislim, da je to bolje, bolj varno, tako za
               bolnika kot tudi za same zdravnike.</p>
               <p>In če pokomentiram samo še izjavo oziroma prispodobo, da ta 11. člen, kakršen je
               sedaj, postavlja prometne znake, kako naj bi se izvajali postopki zdravljenja. Se
               strinjam, prav je, da so zadeve ali postopki definirani. Vendar če bi sprejeli tak
               amandma, kot ga je predlagala LDS, pomeni, da se vozi povsem brez prometnih znakov,
               kar je pa zagotovo velika nevarnost, da lahko prihaja ne samo do zlorab, ampak tudi
               do številnih škodljivih posledic za bolnike. In mislim, da je prav, da so tu določene
               varovalke, omejitve, saj nenazadnje tudi s takimi omejitvami in varovalkami
               zasledujemo cilj, da se paciente kvalitetno zdravi. Hvala lepa.</p>
            </sp>
            <sp xml:id="SDZ4-Redna-41-2008-07-10.sp39">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Želi še kdo razpravljati v zvezi z 11. členom in amandmajem poslanskih skupin? Besedo
               želi poslanka Barbara Žgajner Tavš, nato še ministrica, če sem pravilno razumel.</p>
            </sp>
            <sp xml:id="SDZ4-Redna-41-2008-07-10.sp40">

               <speaker>BARBARA ŽGAJNER TAVŠ:</speaker>

               <p>Hvala lepa. Samo na kratko. Zdravljenje s posebnimi metodami je strokovno vprašanje.
               Vendar ne sme biti samo strokovno vprašanje, to je tudi etično vprašanje. Zato
               dopolnjujem, zdravljenje s posebnimi metodami je strokovno-etično vprašanje. In prav
               je, da z etičnega vidika dopolnjujemo stroko. Zato je prav, da postavimo neka pravila
               igre. In v okviru obstoječega 11. člena je tudi jasno zapisano, česar amandma ne
               upošteva oziroma preprosto črta - mladoletnikov ni dovoljeno zdraviti s posebnimi
               metodami zdravljenja. Verjamem, da sem za enkrat povedala dovolj, zakaj Poslanska
               skupina Lipa vztraja oziroma podpira vsebino predlaganega 11. člena in ne vsebine
               amandmaja.</p>
            </sp>
            <sp xml:id="SDZ4-Redna-41-2008-07-10.sp41">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima ministrica. Izvolite.</p>
            </sp>
            <sp xml:id="SDZ4-Redna-41-2008-07-10.sp42">

               <speaker>ZOFIJA MAZEJ KUKOVIČ:</speaker>

               <p>Hvala lepa, predsedujoči. Poslanke in poslanci! Zakon je bil v izjemno široki in
               intenzivni obravnavi, posebej zadnjega pol leta. In smo razpravljali o tem zakonu s
               strokovnjaki, civilnimi strokovnimi združenji, s svojci, ki imajo svoja združenja. In
               predvsem pri svojcih je bilo opaziti neverjetno željo po rešitvi. Marsikje rabimo
               rešitve, rabimo jih za, ne vem, postavitev hiše v prostor, za cesto, za asfalt, ampak
               to so materialne zadeve. Tu gre pa res za to iskreno željo in za ta čustva, za
               trpljenje seveda tudi tistih, ki si sami v danem trenutku ne morejo pomagati. Široka
               razprava je bila, zato verjamem, da je 11. člen tak, kot ga predlagamo v danem
               trenutku in v danem času, pravi. Tudi na Odboru za zdravstvo je bilo veliko
               postorjenega - 90 amandmajev, dobro je, da jih je toliko zaradi tega, ker smo bolj
               prepričani v to, da imamo res prave rešitve. In zato je prav, da se ustavimo in da
               vzamemo to situacijo takšno, kakor je predlagana in verjamem, da bo veliko ljudi, čez
               100 tisoč tistih, ki imajo težave z duševnim zdravjem, z depresijo, če prištejemo
               družinske člane, nekaj 100 tisoč ljudi bo mogoče imelo odvaljen kamen od srca, tudi s
               to definicijo tega zakona za katerega je bil širok konsenz tudi medresorsko.</p>
               <p>Tako, da se ob tej priliki zahvaljujem vsem za vse sugestije, za pripombe, amandmaja
               pa iz navedenih razlogov ne podpiramo. Hvala.</p>
            </sp>
            <sp xml:id="SDZ4-Redna-41-2008-07-10.sp43">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Lahko zaključim razpravo v povezavi z 11. členom? Ne. Kolega
               Kotič izvolite.</p>
            </sp>
            <sp xml:id="SDZ4-Redna-41-2008-07-10.sp44">

               <speaker>BOJAN KONTIČ:</speaker>

               <p>Hvala lepa gospod podpredsednik. Spoštovana ministrica z ekipo, kolegice in kolegi!
               Tudi v Poslanski skupini Socialnih demokratov smo že nekaj časa spremljali in tudi
               opozarjali na to, da je potreba po ureditvi tega področja visoko na prioritetni listi
               vseh tistih, ki se s temi težavami, ki jih ta zakon ureja, dnevno srečujejo.</p>
               <p>Tudi pogovore s predstavniki svojcev smo opravili in tudi tam je bilo zaznati
               dejansko to kar je bilo tudi povedano, da je velik interes po tem, da se ta zakon
               sprejme. Seveda je pri tem pomembno, da sprejmemo dober zakon, da sprejmemo zakon, ki
               je sicer kompromis med vsemi, da pa tudi na podlagi tega kompromisa dobimo dober
               predlog zakona. Tudi zaradi tega menim, da bi bilo smiselno prisluhniti še tem
               zadnjim poizkusom poslanskih kolegic in kolegov, da zakon spremenimo tako, da ga v
               posameznih členih še izboljšamo in to je tudi namen tistih, ki so vlagali oziroma so
               vložili amandmaje. Torej sprejem amandmajev ne pomeni, da predlagatelji amandmajev ne
               želijo, da se ta zakon sprejme, da na koncu ugotovimo, da predlagatelji amandmajev
               želijo, da se ta zakon ne sprejme. Da na koncu rečemo oziroma ugotovimo, da to
               področje ostaja še naprej neurejeno. Namreč predlagatelja je predvsem ta, da se
               sprejme zakon in to kvaliteten zakon, zakon ki upošteva tudi pripombe, ki so
               smiselne. Zato menim, da je podpora amandmaju k 11. členu dobronamerna in seveda z
               željo, da se člen, ki ga amandma dopolnjuje, dejansko še izboljša. To seveda ne
               pomeni, da je besedilo, ki smo ga dobili s strani ministrstva in je doživelo
               temeljito obravnavo tako stroke kot zainteresirane javnosti, kajti to je področje, ki
               se dotika zelo širokega spektra tako tistih, ki že uporabljajo storitve na tem
               področju kot tudi tistih, ki jih morda v prihodnje tudi ureditev tega področja
               tangira, ampak kot sem dejal, predlagam, da koalicijski poslanci in poslanke z večjo
               naklonjenostjo prisluhnete dobronamernim željam tistih, ki vlagajo amandma. In še
               enkrat povem, ni želja, da bi se s tem oviral postopek, in da bi s tem ne prišli do
               zakona. Želja je, da se o besedilu zakona izboljša. Hvala lepa.</p>
            </sp>
            <sp xml:id="SDZ4-Redna-41-2008-07-10.sp45">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima poslanec Gulič. Izvolite.</p>
            </sp>
            <sp xml:id="SDZ4-Redna-41-2008-07-10.sp46">

               <speaker>ALEŠ GULIČ:</speaker>

               <p>Še kar nismo v vojski, no. Poglejte, jaz zelo težko pravzaprav sprejemam vse te
               napade, kot da hočemo popolnoma izničiti delo. Tudi ta patetična skrb, ki se takole
               sliši na trenutke, pravzaprav sodi bolj v območje 19. stoletja. Veste, slovenska
               psihiatrija ni več v tistem času, ko je bil v polju Tiergarten Auersperge - živalski
               vrt knezov Auerspergov, ki ga je potem Bleiweis spremenil v psihiatrično bolnišnico,
               ko so včasih tepli, z averzijskimi metodami zdravili tudi shizofrenijo itn. Tukaj pa
               se je vse pomešalo, vse tisto, kar je na odprtih oddelkih, tisto kar je v ambulantni
               obravnavi in tisto kar je na zaprtih oddelkih. Naš amandma je hotel zadevo spraviti v
               bolj semantično odprte okvire in to je bilo tudi vse. To ni bila nobena taka, na
               zakon, nobena taka na skrb svojcev, nobena taka na stroko. Je pa res, da je bilo
               veliko slabega izrečenega tukaj o stroki, kot da bi vsi vedeli, kaj se tam za
               zaprtimi zidovi dogaja. Zaprtih zidov ni več. Ljudje imajo vpogled, ljudje vedo. Je
               pa res, da si svojci zelo, zelo želijo rešitev za svoje ljudi, ki so v teh težavah
               ali ki so dokončno bolni. In tudi verjamem, da pričakujejo, vsaj nekateri, čudežno
               rešite zakona, pa je ne bo. Prav gotovo je ne bo. In upam, da se bo s tem zakonom
               zadeva pravzaprav tudi razjasnila. Tukaj vidimo njegovo prednost in pa njegov smisel,
               predvsem zato, da bodo stvari jasne, da bodo jasne, seveda, če že ne čisto vsem, pa
               vsaj tistim, ki sedimo tukaj v Državnem zboru. Hvala lepa.</p>
            </sp>
            <sp xml:id="SDZ4-Redna-41-2008-07-10.sp47">

               <speaker>PODPREDSEDNIK SAŠO PEČE:</speaker>

               <p>Hvala tudi vam.</p>
               <p>Besedo pa ima poslanec Marjan Drofenik.</p>
            </sp>
            <sp xml:id="SDZ4-Redna-41-2008-07-10.sp48">

               <speaker>MARJAN DROFENIK:</speaker>

               <p>Hvala lepa. Jaz bi rekel, da smo v Poslanski skupini Slovenske ljudske stranke že v
               prejšnji razpravi v celoti podprli sprejem zakona, predvsem zato, ker smo rekli, da
               se o tem zakonu, tako kot je marsikdo drug rekel, govori že 15 let in da je sedaj
               nastopil tisti trenutek in prav je, da je nastopil, da ga bomo sprejeli. Pa bom
               rekel, tudi če še kje obstaja kakšen dvom, saj ne nazadnje bo praska, pa ne nazadnje
               tudi razvoj psihiatrije pokazal, kaj bo treba v naslednjih obdobjih v zakonu tudi
               spremeniti. Že sedaj se je mogoče možno strinjati s strokovnjaki, ki opozarjajo, da
               je mogoče premalo vzvodov v zakonu za preventivo in da je mogoče premalo usmeritev za
               delo s pacienti po končanem zdravljenju, da so mogoče to zadeve oziroma šibke
               točke.</p>
               <p>Rekel bi tudi to, da pravzaprav mislim, da nihče ne sme razumeti diskusije tu v
               Državnem zboru kot kritiko psihiatrične stroke. Mislim, da ne. Bilo je že poudarjeno,
               da je pravzaprav slovenska stroka na področju psihiatrične pomoči že v 70. letih
               pravzaprav začela uvajati v svetu znane sodobne oblike in da se je pravzaprav
               uvrstila relativno visoko.</p>
               <p>V poslanski skupini menimo, da je torej skrajni čas, da z zakonom vzpostavimo tudi
               podlago za sprejem nacionalnega programa v katerem bi se nekatere stvari uredile, ki
               mogoče niso v Sloveniji dobro urejene. Opredelili bi se strategija, akcijski načrt,
               zavarovanje duševnega zdravja, cilji, organizacija, razvoj in naloge izvajalcev,
               predvsem pa mislimo tudi na mrežo. Mislim, da je zadnjič bilo tudi poudarjeno, da
               imamo več kot dve tretjini stroke in ambulant in dispanzerjev razpršenih v Ljubljani
               in v Mariboru. Da je pa pravzaprav celo območje Slovenije pravzaprav s tem slabo
               pokrito. To je mogoče nekaj splošnega.</p>
               <p>Kar se pa tiče amandmaja k 11. členu bi pa kot laik rekel, da se mi zdi preveč
               splošen in da ima nekako besedilo predlagatelja več zaupanja, ki je malo bolj
               konkretno in zato ne bomo podprli amandmaja. Hvala lepa.</p>
            </sp>
            <sp xml:id="SDZ4-Redna-41-2008-07-10.sp49">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Z vašo razpravo pa tudi zaključujem razpravo v povezavi z 11.
               členom.</p>
               <p>Lahko preidemo na 39. člen ter amandma poslanskih skupin SDS, NSi, SLS in DeSUS. Želi
               kdo tu razpravljati? Nihče.</p>
               <p>V razpravo dajem 42. člen ter amandma istih štirih poslanskih skupin. Želi kdo tu
               razpravljati? Tudi ne.</p>
               <p>Poskusimo z 51. členom ter amandmajem istih poslanskih skupin, torej SDS, NSi, SLS in
               DeSUS. <stage>(Tudi ne.)</stage></p>
               <p>V razpravo dajem 70. člen ter amandma istih štirih poslanskih skupin. Želi kdo
               razpravljati? <stage>(Ne.)</stage></p>
               <p>O amandmajih bomo v skladu s časovnim potekom seje zbora odločali jutri, v petek, 11.
               julija 2008, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>8. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O ZUNANJIH ZADEVAH,</title> v okviru rednega
               postopka.</p>
               <p>Seznanjam vas, da imamo tokrat na razpolago 10 minut časa.</p>
               <p>Predlog zakona je v obravnavo zboru predložila Vlada Republike Slovenije, zato dajem
               besedo prisotnemu ministru za zunanje zadeve dr. Dimitriju Ruplu za predstavitev
               Predloga zakona o spremembah in dopolnitvah Zakona o zunanjih zadevah. Izvolite.</p>
            </sp>
            <sp xml:id="SDZ4-Redna-41-2008-07-10.sp50">

               <speaker>DR. DIMITRIJ RUPEL:</speaker>

               <p>Spoštovani gospod predsedujoči, spoštovane poslanke in poslanci! Vlada Republike
               Slovenije je v zakonodajni postopek vložila Predlog zakona o spremembah in
               dopolnitvah zakona o zunanjih zadevah. Ta zakon je treba uskladiti z veljavno
               zakonodajo in prilagoditi evropskemu pravnemu redu. Besedilo zakona, ki je danes
               predmet obravnave, je bilo na matičnem delovnem telesu na podlagi amandmajev
               poslancev in mnenja Zakonodajno-pravne službe tega zbora delno dopolnjeno in
               spremenjeno. V nadaljevanju želim predstaviti nekatere najpomembnejše rešitve, ki se
               nanašajo na področje konzularne pomoči, na področje sklepanja mednarodnih pogodb in
               kadrovsko-organizacijsko področje.</p>
               <p>Prvič. Na področju konzularne pomoči s predlogom zakona uvajamo zakonodajo Evropske
               unije. Konkretno, gre za zagotavljanje konzularne pomoči kateremukoli državljanu
               Evropske unije v tretji državi. To pomeni, da vsaka država članica Evropske unije
               nudi konzularno pomoč vsakemu državljanu Evropske unije, ki se nahaja v tretji
               državi, kjer njegova lastna država nima predstavništva. Našteti so primeri pomoči, ki
               izhajajo iz primarne zakonodaje in sklepov Sveta Evropske unije.</p>
               <p>Drugi primer uvajanja zakonodaje Evropske unije se nanaša na izdajo tako imenovanega
               evropskega potnega lista oziroma listine za vrnitev, če jo imetnik izgubi oziroma če
               je potna listina pogrešana.</p>
               <p>Dodatno zakon uvaja možnost, da lahko slovensko diplomatsko-konzularno
               predstavništvo, po dogovoru pa tudi predstavništvo države članice Evropske unije, če
               v določeni državi Slovenija nima svojega predstavništva, državljanu Slovenije v
               nujnem primeru založi denarna sredstva. Gre za primere, ko slovenski državljan v
               resni stiski nima nikogar, ki bi mu lahko dal, nakazal finančna sredstva za
               najnujnejšo oskrbo in za vrnitev v domovino.</p>
               <p>Glede področja mednarodnih pogodb samo to, da predlagamo dopolnitve tam, kjer so se
               pomanjkljivosti pokazale, predvsem v praksi. Vprašanja, ki jih želimo urediti so
               ugovori na pridržke k mednarodnim pogodbam, potem ureditev področja tako imenovanih
               upravnih pogodb in nepogodbenih mednarodnih aktov ter ureditev sklepanja mednarodnih
               pogodb v okviru članstva v Evropski uniji. V zakonu predlagamo, da se za vlaganje in
               umik pridržkov uporabljata 70 in 75. člen zakona. Določba, da lahko Državni zbor za
               umik pridržka pooblasti Vlado, je črtana. V praksi se je poleg navedenega izkazalo
               tudi to, da je treba v zakonu urediti postopek vlaganja ugovorov k pridržkom in
               njihovega umika, kadar obstajajo zadnje razlogi. Za vložitev ugovora k pridržku ali
               njegov umik, se smiselno torej uporablja postopek kot pri pobudi za sklenitev
               mednarodne pogodbe. S predlogom zakona uvajamo razlikovanje med pogodbami, ki jih
               lahko ratificira Vlada z uredbo in ostalimi pogodbami, ki so sektorske narave in ki
               ne prinašajo nobenih pravnih ali finančnih obveznosti. Urejeni so tudi nepogodbeni
               akti ter objava vseh aktov, tako mednarodnih pogodb kot aktov, ki niso mednarodne
               pogodbe.</p>
               <p>Torej, sklepam. Na kadrovsko-organizacijskem področju predlagamo.</p>
               <p>Prvič, uvedbo instituta političnega direktorja, ki usklajuje in povezuje delo na
               področju evropskih zadev.</p>
               <p>Drugič, spremembo pri imenovanju vodij diplomatskih predstavništev in konzulatov.
               Vodja diplomatsko-konzularnega predstavništva bo poslej lahko postal samo poklicni
               diplomat, ki je dosegel najmanj naziv pooblaščeni minister, ima vsaj sedem let
               delovnih izkušenj na Ministrstvu za zunanje zadeve.</p>
               <p>Natančnejšo ureditev statusa javnih uslužbencev in drugih organov, ki opravljajo delo
               na posameznih strokovnih področjih, v predstavništvih v tujini, potem zakonsko
               ureditev možnosti, da diplomat, ki se je prijavil na delovno mesto v tujini, začasno
               uporablja nižji naziv, kot ga je dosegel v notranji službi, pri tem pa ohrani vse
               pravice, ki jih je dosegel v notranji službi.</p>
               <p>Potem, govorim o predlogih, potem možnost napredovanja diplomatov v zunanji službi. V
               tujini bodo diplomati lahko nadaljevali pod enakimi pogoji kot v notranji službi. In
               še določitev obveznosti uslužbencev v MZZ in drugih organih, da varujejo ključne
               dokumente, ki so povezani z izvajanjem zunanje politike Slovenije.</p>
               <p>In še, predlagamo uvedbo dodatnega kriterija za presojanje o tem, ali je določen
               dokument javno dostopen. Če bi razkritje podatka ali dokumenta škodovalo mednarodnim
               odnosom ali interesom Slovenije, bo dostop do dokumenta zavrnjen. Hvala lepa.</p>
            </sp>
            <sp xml:id="SDZ4-Redna-41-2008-07-10.sp51">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Predlog zakona je obravnaval Odbor za zunanjo politiko kot
               matično delovno telo. Besedo dajem predsedniku gospodu Jožefu Jerovšku za
               predstavitev poročila odbora. Izvolite.</p>
            </sp>
            <sp xml:id="SDZ4-Redna-41-2008-07-10.sp52">

               <speaker>JOŽEF JEROVŠEK:</speaker>

               <p>Hvala lepa, gospod podpredsednik. Spoštovani gospod minister s sodelavci, spoštovane
               kolegice in kolegi! Odbor za zunanjo politiko je na 39. seji obravnaval Predlog
               zakona o spremembah in dopolnitvah Zakona o zunanjih zadevah, ki ga je Državnemu
               zboru predložila Vlada. O predlogu zakona je bila predhodno opravljena tudi splošna
               razprava. Pozitivno mnenje komisije Državnega sveta je predstavil državni svetnik
               Vincenc Otoničar.</p>
               <p>Uvodoma je predstavnik predlagatelja, dr. Dimitrij Rupel, predstavil razloge za
               sprejetje predloga zakona o spremembah in dopolnitvah Zakona o zunanjih zadevah.
               Dejal je, da so se v praksi pokazale potrebe po določenih spremembah o odpravi
               pomanjkljivosti in nejasnosti ter uskladitvi s predpisi s področja sistema javnih
               uslužbencev. Poleg tega pa je tudi pristop Republike Slovenije k EU privedel do
               potrebe, da se Zakon o zunanjih zadevah ustrezno prilagodi pravnemu redu EU.</p>
               <p>V okviru razprave o posameznih členih so se poslanci osredotočili predvsem na
               vprašanje izbora vodij diplomatskih predstavništev in konzulatov, kar ureja 8. člen
               predloga zakona ter vprašanju obveznosti varovanja dokumentov, ki je urejeno v 11.
               členu. Večinoma so se strinjali z ostrejšimi pogoji, ki bodo postopoma privedli do
               uveljavitve <q>"striktne"</q> karijerne diplomacije. Poslanec Školč je ob tem izrazil
               pomisleke, da bo s tem zaprta pot imenovanju strokovnjakov na mesta vodij
               diplomacijskih predstavništev. Minister za zunanje zadeve dr. Dimitrij Rupel je
               odgovoril, da Republika Slovenija razpolaga z majhnim diplomatskim aparatom, zaradi
               česar je izkušenost diplomatov še toliko bolj pomembna. Poslanec SDS Jerovšek se je
               strinjal, da gre za veliko spremembo, ki pa jo je v tem trenutku potrebno sprejeti,
               da se izognemo stalnim očitkom o politizaciji diplomacije.</p>
               <p>Glede vprašanja obveznosti varovanja dokumentov so nekateri poslanci izpostavili, da
               se s tem določilom v sistem vnaša pravila, ki so nujna, saj obstoječa zakonodaja ne
               ureja specifičnih potreb Ministrstva za zunanje zadeve, kar se je pokazalo v primeru
               zlorabe diplomatske pošte ob začetku predsedovanja Slovenije Svetu EU. V razpravo se
               je vključil tudi predstavnik Zakonodajno-pravne službe Anton Rogelj in opozoril na
               nekatera vprašanja skladnosti določila predloga zakona.</p>
               <p>Odbor je sprejel nekatere vložene amandmaje, tako amandmaje Poslanske skupine Zares k
               1. in 2. členu in Poslanske skupine Socialnih demokratov in Poslanske skupine LDS k
               1. členu, ki jih je podprla tudi Vlada. Ob strinjanju Poslanske skupine Zares je
               odbor njihov amandma k 8. člena, ki se nanaša na uvedbo karierne diplomacije,
               dopolnil in preciziral. Odbor je kot svoje sprejel naslednje amandmaje: k 6. členu,
               ki se nanaša na sredstva za pomoč državljanom Republike Slovenije, ki se v tujini
               znajdejo v stiski, k 7. členu, ki je redakcijske narave, k 8. členu, s katerim se
               dosledno uvaja izbor kariernih diplomatov na mesta vodij diplomatskih predstavništev
               in konzulatov, kar je bila tudi dolgoletna zahteva sindikata slovenskih diplomatov, k
               11. členu, ki se nanaša na obveznost varovanja dokumentov, s čimer se je bol jasno
               razmejila kategorija varovanih dokumentov na področju zunanje politike od tajnih
               podatkov, s čimer se je odgovorilo na nekatere pomislek izražene v splošni razpravi,
               in še amandmaja k 19. in 21. členu, ki sta bolj redakcijske narave.</p>
               <p>Odbor je ob koncu glasoval o veh členih predloga zakona ter jih sprejel. Glede na
               sprejete amandmaje na podlagi prvega odstavka 133. člena Poslovnika Državnega zbora
               je pripravljeno besedilo dopolnjenega predloga zakona, v katerega so vključeni
               sprejeti amandmaji. Dopolnjeni predlog zakona je sestavni del tega poročila. Hvala
               lepa.</p>
            </sp>
            <sp xml:id="SDZ4-Redna-41-2008-07-10.sp53">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Državni zbor je na 39. seji opravil prvo obravnavo predloga zakona, zato predstavitev
               stališč poslanskih skupin ni možna. Ker amandmaji k dopolnjenemu predlogu zakona niso
               bili vloženi, zaključujem tudi drugo obravnavo predloga zakona.</p>
               <p>Glasovanje o predlogu zakona bomo opravili jutri, v petek, 11. julija 2008, v okviru
               glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>13. TOČKO DNEVNEGA REDA - OBRAVNAVA PREDLOGA RESOLUCIJE O
                  MEDNARODNEM RAZVOJNEM SODELOVANJU REPUBLIKE SLOVENIJE ZA OBDOBJE DO LETA 2015.</title>
               </p>
               <p>Za to točko imamo na razpolago 50 minut.</p>
               <p>Predlog resolucije je v obravnavo zboru predložila Vlada, zato tudi tokrat dajem
               besedo ministru za zunanje zadeve dr. Dimitriju Ruplu. Izvolite.</p>
            </sp>
            <sp xml:id="SDZ4-Redna-41-2008-07-10.sp54">

               <speaker>DR. DIMITRIJ RUPEL:</speaker>

               <p>Hvala lepa, gospod podpredsednik. Spoštovane poslanke in poslanci! V veselje mi je,
               da lahko danes spregovorim nekaj besed o Predlogu Resolucije o mednarodnem razvojnem
               sodelovanju Republike Slovenije za obdobje do leta 2015; ta predstavlja okvir za
               izvajanje slovenske razvojne pomoči. V nekaj besedah bom predstavil razloge za
               sprejetje Resolucije in temeljne vsebinske poudarke.</p>
               <p>Slovenija je z vstopom v Evropsko unijo in s tem, ko je tako rekoč <q>"graduirala"</q>,
               maturirala pri Svetovni banki, postala država donatorica, ne več prejemnica
               mednarodne razvojne in humanitarne pomoči. S tem je prevzela zavezo za postopno
               povečevanje sredstev, namenjenih razvojnemu sodelovanju, in sicer na 0,17% bruto
               nacionalnega dohodka do leta 2010, to je približno 68 milijonov evrov, in 0,33% BND
               do leta 2015, kar znaša približno 166 milijonov evrov. Za doseganje tega cilja mora
               Slovenija z zakonskimi in drugimi akti podrobneje urediti to pomembno področje.</p>
               <p>Državni zbor, ta visoki zbor, je 23. junija 2006 sprejel Zakon o mednarodnem
               razvojnem sodelovanju. Ta zakon med drugim določa, da se mednarodno razvojno
               sodelovanje načrtuje in izvaja na podlagi Resolucije o mednarodnem razvojnem
               sodelovanju, ki jo mora na predlog Vlade sprejeti Državni zbor. Vlada je besedilo
               predloga resolucije potrdila 8. maja letos.</p>
               <p>Resolucija, kot ste videli, temelji na zunanjepolitičnih usmeritvah Republike
               Slovenije, na načelih, ki jih mora Slovenija upoštevati kot članica Evropske unije in
               širše mednarodne skupnosti, seveda, ter vrednotah in razvojnih usmeritvah slovenske
               družbe in slovenskega gospodarstva. V svojem besedilu opredeljuje geografska
               prednostna področja in vsebinsko tematske prednostne naloge.</p>
               <p>Če rečem nekaj besed o geografiji. Slovenija se bo v naslednjem srednjeročnem obdobju
               usmerila predvsem v države zahodnega Balkana, zlasti na Makedonijo in Črno goro, na
               države vzhodne Evrope, na Kavkaz in Srednjo Azijo - ko govorim o vzhodni Evropi,
               mislim tu predvsem na Moldovo in Ukrajino - in seveda na nekatere najmanj razvite
               afriške države, čeprav naj bi bilo težišče na vzhodni Evropi oziroma zahodnem
               Balkanu. Vsebinsko bo naša pozornost posvečena področjem pomoči pri tranzicijskih
               procesih in približevanju Evropski uniji, pri projektiranju in izgradnji oziroma
               obnovi javne infrastrukture in poslovnih storitev ter otrokom, ki so bili prizadeti v
               oboroženih spopadih.</p>
               <p>Resolucija pravzaprav vzpostavlja okvir za financiranje in izvajanje slovenskega
               razvojnega sodelovanja. Predlaga ustanovitev posebne medresorske skupine, ki naj bi
               pripravila in Vladi predložila način načrtovanja sredstev in s tem povezane
               organizacijske strukture za čas, ko se bo obseg sredstev za razvojno sodelovanje tako
               povečal, da bo potrebno trenutno institucionalno strukturo ustrezno prilagoditi.
               Cilj, naš cilj je skoncentrirati finančna sredstva ter načrtovanje in izvajanje
               razvojnega sodelovanja s Slovenijo.</p>
               <p>Nekaj besed o izvajalcih mednarodnega razvojnega sodelovanje. Poleg tistih, ki jih je
               ustanovila oziroma soustanovila Vlada, to pa so Center za evropsko prihodnost, potem
               IFT, to je sklad za razminiranje, potem CEF za odličnost v financah, Ustanova Skupaj,
               potem Center za mednarodno sodelovanje in razvoj. Poleg teh so seveda še nevladne
               organizacije in druge inštitucije, ki jim tudi posvečamo pozornost v tej resoluciji.
               Sodelovanje z nevladnimi organizacijami je bistvenega pomena z vidika ozaveščanja
               javnosti in pridobivanja podpore pri doseganju zastavljenih ciljev.</p>
               <p>Spoštovane gospe, spoštovani gospodje, potem ko je Vlada 8. maja letos sprejela
               predlog resolucije, jo je poslala v Državni zbor. Tu so bili vloženi tudi trije
               amandmaji poslancev oziroma poslanske skupine in bilo je več pripomb
               Zakonodajno-pravne službe. Na 39. redni seji Odbora za zunanjo politiko, ki je
               potekala 1. in 2. julija, so člani odbora obravnavali in sprejeli predlog resolucije,
               vključno z amandmajev poslanca Ferija Horvata in drugimi redakcijskimi
               pripombami.</p>
               <p>Predlog je bil 18. junija obravnavan tudi na Komisiji za mednarodne odnose in
               evropske zadeve Državnega sveta, ki je predlog resolucije sprejela. Toliko v
               določenem času. Hvala lepa.</p>
            </sp>
            <sp xml:id="SDZ4-Redna-41-2008-07-10.sp55">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Tudi tokrat vabim predsednika Odbora za zunanjo politiko, da
               predstavi poročilo odbora. Predsednik, gospod Jožef Jerovšek, beseda je vaša.</p>
            </sp>
            <sp xml:id="SDZ4-Redna-41-2008-07-10.sp56">

               <speaker>JOŽEF JEROVEŠEK:</speaker>

               <p>Hvala lepa še enkrat. Vsi spoštovani prisotni. Odbor za zunanjo politiko je na svoji
               39. seji, ki je bila 1. julija, in v nadaljevanju te seje, ki je potekala 2. julija,
               obravnava Predlog resolucije o mednarodnem in razvojnem sodelovanju Republike
               Slovenije za obdobje do leta 2015, ki ga je v obravnavo in sprejem Državnemu zboru
               predložila Vlada Republike Slovenije. Člani odbora so za obravnavo na seji prejeli
               predlog resolucije, mnenje Državnega sveta Republike Slovenije, mnenje Vlade
               Republike Slovenije o amandmajih k predlogu resolucije in mnenje Zakonodajno-pravne
               službe, ki je predloženo besedilo resolucije podala nekatere pripombe.</p>
               <p>Predstavnik Vlade, državni sekretar na Ministrstvu za zunanje zadeve Andrej Šter, je
               predstavil Predlog resolucije o mednarodnem razvojnem sodelovanju Republike Slovenije
               za obdobje do 2015. Poudaril je, da se je Republika Slovenija s svojim gospodarskim
               razvojem in članstvom v Evropski uniji pridružila razvitim državam sveta in postala
               država donatorica ter sprejela moralno obveznost pomagati manj razvitim delom sveta.
               V skladu z Zakonom o mednarodnem razvojnem sodelovanju Republike Slovenije se je
               mednarodno razvojno sodelovanje načrtuje in izvaja na podlagi omenjene resolucije.
               Sprejetje resolucije tako pomeni korak k učinkovitemu izvajanju omenjenega zakona in
               je eden izmed pogojev, da bo Slovenija do leta 2010 lahko izpolnila zavezo, sprejeto
               na Evropskem svetu junija 2005, ter za razvojno sodelovanje namenila sredstva v
               višini 0,17% svojega bruto domačega proizvoda. Državni sekretar je na koncu še dodal,
               da Vlada podpira amandma poslanca Ferija Horvata k 22. točki šestega poglavja, kot
               tudi redakcijske pripombe Zakonodajno-pravne službe.</p>
               <p>V kratki razpravi, ki je sledila, so poslanci poudarili, da gre za resolucijo z dolgo
               zgodovino, ki pokriva izjemno pomembno področje, ter izpostavili zavezo Republike
               Slovenije, da poveča delež sredstev, ki jih namenja za razvojno pomoč oziroma
               mednarodnemu razvojnemu sodelovanju. Sodelujoči v razpravi pa niso soglašali z
               ustanovitvijo samostojne agencije za izvajanje strukturne in organizacijske ureditve
               razvojnega sodelovanja, kot je predlagala Poslanska skupina Zares, ker bi za to bilo
               treba spremeniti nekatere druge zakone, kar bi v bistvu blokiral implementacijo
               resolucije. V razpravo se je vključil tudi mag. Svilan, predsednik uprave Slovenske
               izvozne banke, CID banke, ki je resolucijo tudi podrl, saj predstavlja dobro osnovo
               za nadaljnje izvajanje dela. Opozoril pa je na po njegovem mnenju preskromen obseg
               dvostranske oblike mednarodnega razvojnega sodelovanja, ki predstavlja najboljšo
               obliko razvojnega sodelovanja.</p>
               <p>V okviru razprave in glasovanja o vloženih amandmajih je odbor sprejel amandma
               poslanca Ferijo Hrvata k 22. točki šestega poglavja predloga resolucije. Amandma
               poslanca Ferija Horvata k 16. točki četrtega poglavja, Poslanske skupine Zares k 22.
               točki šestega poglavja predloga resolucije odbor ni sprejel. Odbor je na podlagi
               osmega odstavka 131. člena Poslovnika Državnega zbora sprejel tudi svoje amandmaje,
               ki so vključeni v dopolnjen predlog resolucije. Hvala lepa</p>
            </sp>
            <sp xml:id="SDZ4-Redna-41-2008-07-10.sp57">

               <speaker>PODPREDSEDNIK SAŠO PEČE:</speaker>

               <p>Hvala lepa. Mi pa prehajamo na predstavitev stališč poslanskih skupin. Gospa Maria
               Pozsonec bo predstavila stališče Narodne skupnosti. Izvolite.</p>
            </sp>
            <sp xml:id="SDZ4-Redna-41-2008-07-10.sp58">

               <speaker>MARIA POZSONEC:</speaker>

               <p>Hvala lepa za besedo. Lep pozdrav našim gostom! Naša država je zaradi stopnje
               gospodarskega razvoja in njene vpetosti v Evropsko unijo postala ena od donatoric
               razvojne pomoči, saj prevzema del odgovornosti za razvoj manj razvitih delov sveta.
               Slovenske obveze pri razvojnem sodelovanju so namreč jasno opredeljene ne le s
               članstvom v Evropski uniji, ampak tudi s podpisom deklaracije tisočletja na zasedanju
               Generalne skupščine OZN pred osmimi leti. Slovenija si je pri oblikovanju ciljev
               mednarodnega razvojnega sodelovanja postavila jasna izhodišča, zakon o mednarodnem
               razvojnem sodelovanju pa jasno opredeljuje njene cilje na tem področju. Kot članica
               Evropske unije si bo zato prizadevala za povečanje sredstev za razvojno sodelovanje
               na 0,17% bruto družbenega produkta do leta 2010 in na 0,33% bruto družbenega produkta
               do leta 2015, kar niti ni malo. Usmerila bo razvojne pomoči tudi v najmanj razvite
               države tudi v Afriko, dalje, prizadeva si za spoštovanje načel dopolnjevanja,
               usklajevanja in skladnosti politik, za spoštovanje dogovorov o delitvi dela med
               državami članicami ter za povečano učinkovitost razvojnega sodelovanja in še za
               spoštovanje zavez o skladnosti politik za razvoj na 12-ih področjih. Hvala.</p>
            </sp>
            <sp xml:id="SDZ4-Redna-41-2008-07-10.sp59">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Zvonko Černač pa bo predstavil stališče Poslanske skupine
               SDS. Izvolite.</p>
            </sp>
            <sp xml:id="SDZ4-Redna-41-2008-07-10.sp60">

               <speaker>ZVONKO ČERNAČ:</speaker>

               <p>Spoštovani kolegici, spoštovani kolegi, vsi ostali prisotni! Resolucija o mednarodnem
               razvojnem sodelovanju Republike Slovenije za obdobje do leta 2015 po mnenju naše
               poslanske skupine prinaša prave odgovore na izzive, ki jih prinaša globalizacija,
               predvsem v smislu čedalje bolj prepoznavnega delovanja Republike Slovenije v
               mednarodni politiki. Za nami je uspešno predsedovanje Slovenije Evropski uniji,
               projekt, ki je dokazal, da je naša država pripravljena, predvsem pa zmožna odigrati
               pomembne vloge na mednarodnem področju.</p>
               <p>V Poslanski skupini Slovenske demokratske stranke menimo, da je resolucija
               pripravljena kvalitetno, saj v uvodu zelo podrobno predstavi stanje slovenskega
               mednarodnega razvojnega sodelovanja oziroma razvojne pomoči, v drugem delu
               opredeljuje cilje, ki jih naša država želi doseči na področju mednarodnega razvojnega
               sodelovanja, in v tretjem delu je predlagana organizacijska zasnova za uresničitev
               zastavljenih ciljev. Četrti del pa govori o instrumentih in institucijah za izvajanje
               mednarodnega razvojnega sodelovanja. Menimo, da pri oblikovanju ciljev mednarodnega
               razvojnega sodelovanja Republika Slovenija izhaja iz pravih in pozitivnih izhodišč,
               ki so: prvič, skladni z vrednotami in razvojnimi usmeritvami slovenske družbe in
               gospodarstva. Drugič, skladni s cilji mednarodne skupnosti na področju razvoja, še
               posebej s cilji Evropske unije in Organizacije združenih narodov, in tretjič,
               skladnost s cilji zunanje politike, katere sestavni del je tudi mednarodno razvojno
               sodelovanje.</p>
               <p>Mednarodna skupnost se v zadnjem obdobju globalizacije sooča s problemi, med katerimi
               izstopajo predvsem vprašanja podnebnih sprememb, vprašanje revščine in mednarodne
               varnosti. Slovenija se s cilji resolucije ustrezno odziva na te mednarodne izzive,
               predvsem s sledečimi aktivnostmi: z zmanjševanjem revščine, s spodbujanjem
               gospodarskega in družbenega razvoja, z zagotavljanjem miru in varnosti, bojem proti
               AIDS-u in drugim boleznim, ki pestijo manj razvite države, z zagotavljanjem
               izobraževanja za vse, trajnostnim razvojem in s krepitvijo dvostranskega in
               večstranskega sodelovanja z državami. Kot članica Evropske unije je Slovenija pri
               mednarodnem razvojnem sodelovanju prevzela sledeče zaveze: Slovenija si bo
               prizadevala za povečanje sredstev za razvojno sodelovanje na 0,17% bruto družbenega
               proizvoda do leta 2010 in povečanje na 0,33% do leta 2015, usmerila bo razvojno pomoč
               tudi v manj razvite države, tudi v Afriko, spoštovala načela dopolnjevanja,
               usklajevanja in skladnosti politik, spoštovala dogovore o delitvi dela med državami
               članicami ter povečanje učinkovitost razvojnega sodelovanja in spoštovala zavezo o
               skladnosti politik za razvoj na 12-ih področjih - na področju trgovine, okolja,
               podnebnih sprememb, varnosti, kmetijstva, ribištva, socialnih razsežnosti,
               globalizacije, zaposlovanja in dostojnega dela, migracij, raziskav, informacijske
               družbe, prometa in energetike.</p>
               <p>V Poslanski skupini Slovenske demokratske stranke bomo resolucijo o mednarodnem
               razvojnem sodelovanju Republike Slovenije za obdobje do leta 2015 podprli v
               prepričanju, da bomo s tem podprli prizadevanja mednarodne skupnosti pri reševanju
               aktualnih skupnih vprašanj. Hvala lepa.</p>
            </sp>
            <sp xml:id="SDZ4-Redna-41-2008-07-10.sp61">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Poslanka Darja Lavtižar Bebler pa bo predstavila stališče
               Poslanske skupine SD. Izvolite.</p>
            </sp>
            <sp xml:id="SDZ4-Redna-41-2008-07-10.sp62">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Spoštovani zbor!</p>
               <p>V Poslanski skupini Socialnih demokratov podpiramo dejstvo, da v Sloveniji po
               večletni razpravi in počasnem delovanju dobimo na podlagi Zakona o mednarodnem
               razvojnem sodelovanju strateški dokument s prioritetami in usmeritvami nudenja
               razvojne pomoči. V tej luči je sprejetje te resolucije kljub nekaterim nedorečenostim
               korak naprej. Slovenija se je z dosedanjim gospodarskim razvojem in še posebej s
               članstvom v Evropski uniji pridružila razvitim državam in postala država donatorica.
               In prav na podlagi resolucije, ki jo sprejemamo, se v skladu z Zakonom o mednarodnem
               razvojnem sodelovanju to sodelovanje načrtuje in izvaja. Resolucija pomeni tudi
               zagotovilo za to, da bo Slovenija lahko do leta 2010 izpolnila zavezo, sprejeto na
               Evropskem svetu junija 2005, da bo za razvojno sodelovanje namenila sredstva v višini
               0,17% svojega bruto domačega proizvoda. Seveda pričakujemo, da bo Slovenska izvozna
               in razvojna banka, ki jo je Državni zbor v skladu z junija sprejetim Zakonom o
               Slovenski izvozni in razvojni banki pooblastil tudi za opravljanje dela dejavnosti
               mednarodnega razvojnega sodelovanja, prevzela funkcijo operativne izvedbe, zlasti
               bilateralnega razvojnega sodelovanja. Velja poudariti, da namreč le bilateralno
               razvojno sodelovanje omogoča vključevanje slovenskih podjetij in organizacij v
               projekte in le z lastno aktivnostjo bo Slovenija izrabila vse priložnosti, ki jih
               tovrstno sodelovanje ponuja. Zlasti na poslovnem, humanitarnem, kulturnem in
               mednarodnopolitičnem področju. Obenem pa Slovenija v okviru Evropske unije in njene
               skupne usmeritve pomaga državam v razvoju v boju proti revščini in si prizadeva za
               razvoj demokracije, uveljavljanje in varstvo človekovih pravic ter za gospodarski in
               socialni napredek v teh državah, kar so zagotovo zelo pomembni in pozitivni
               cilji.</p>
               <p>V Poslanski skupini Socialnih demokratov menimo, da je predlagana resolucije z
               nazadnje sprejetimi amandmaji primerno dopolnjena in izboljšana in jo zato
               podpiramo.</p>
               <p>Hvala.</p>
            </sp>
            <sp xml:id="SDZ4-Redna-41-2008-07-10.sp63">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Poslanka Majda Zupan pa bo predstavila stališče Poslanske skupine Nova Slovenija.</p>
               <p>Izvolite.</p>
            </sp>
            <sp xml:id="SDZ4-Redna-41-2008-07-10.sp64">

               <speaker>MAJDA ZUPAN:</speaker>

               <p>Hvala lepa za besedo, gospod podpredsednik. Spoštovani gospod minister s sodelavci,
               kolegice in kolegi.</p>
               <p>Predlog resolucije o mednarodnem razvojnem sodelovanju Republike Slovenije za obdobje
               do leta 2015 temelji na ciljih za zmanjšanje revščine s spodbujanjem gospodarskega in
               družbenega razvoja, zagotavljanju miru in varnosti, boja proti AIDSU in drugim
               boleznim, zagotavljanju izobraževanja za vse, trajnega razvoja in dobrega vladanja
               ter na zavezah, ki izhajajo iz članstva v Evropski uniji, ki se vežejo na povečanje
               sredstev za razvojno sodelovanje, usmeritev razvojne pomoči v najmanj razvite države
               ter spoštovanje načel dopolnjevanja in skladnosti politik.</p>
               <p>Resolucija, ki temelji na zunanjepolitični usmeritvi naše države kot članice Evropske
               unije in mednarodne skupnosti, opredeljuje prednostna geografska področja: zahodni
               Balkan, kjer bi lahko dosegli določeno stabilnost, potem dodatna področja: Azija,
               Kavkaz. Posebno pozornost pa namenja Afriki, v zvezi s humanitarno pomočjo, s
               sodelovanjem Centra za evropsko perspektivo, Centra za razminiranje, nevladnih
               organizacij in podobno.</p>
               <p>V Novi Sloveniji resolucijo podpiramo. Istočasno pa se zavedamo, da z njo šele
               začenjamo pot, ki naj bi jo začrtovala projekcija obsega uradne razvojne pomoči do
               leta 2015, predvideni viri financiranja in usmeritve za vzpostavitev celotnega
               sistema mednarodnega razvojnega sodelovanja. Prav tako se tudi zavedamo dolžnosti, ki
               izhajajo iz našega članstva v Evropski uniji, in odgovornosti, ki jo imamo do manj
               razvitih držav sveta. Zavedamo se, da načelna raven ni dovolj, da je treba preiti na
               dejanja.</p>
               <p>Pri kakršnemkoli razvojnem sodelovanju in razvojni pomoči se nam bistveno zdi tisti
               večkrat omenjeni rek: ni dovolj, da ljudem damo ribe, pomembno je, da jih naučimo
               loviti ribe. Aktivno delovanje prejemnic pomoči je zagotovilo, da bo rezultat pomoči
               resničen napredek prejemnice in da bo sodelovanje v obojestransko korist. Zato
               spodbujamo Vlado, naj v prihodnje da poseben poudarek oblikovanju ustrezne
               organizacijske strukture za načrtovanje in izvajanje mednarodnega razvojnega
               sodelovanja, da bo le-to potekalo ter da bo učinkovito. Obenem pa se tudi zavedamo,
               da mednarodna razvojna pomoč ne poteka le na vladnih ravneh, poteka tudi na nevladni
               in prostovoljni ravni. Slovenci se lahko pohvalimo z zavidljivim številom
               prostovoljcev, študentov, misijonarjev, strokovnjakov in drugih, ki se dajejo na
               razpolago ljudem v nerazvitih državah in ki učinkovito izvajajo razvojne cilje
               Združenih narodov, Evropske unije ali pa Republike Slovenije, stran od oči medijev in
               ne na podlagi zakona ali resolucije, ampak tudi na podlagi odločitve, da svoje
               življenje darujejo za napredek ljudi v nerazvitih državah. Ob tej priložnosti tem
               posameznikom izrekamo vse priznanje in tudi zahvalo. Hvala lepa.</p>
            </sp>
            <sp xml:id="SDZ4-Redna-41-2008-07-10.sp65">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Stanislav Brenčič bo predstavil stališče Poslanske
               skupine Slovenske ljudske stranke. Izvolite.</p>
            </sp>
            <sp xml:id="SDZ4-Redna-41-2008-07-10.sp66">

               <speaker>STANISLAV BRENČIČ:</speaker>

               <p>Hvala lepa za besedo, gospod podpredsednik. Spoštovani vsi navzoči! Poslanska skupina
               Slovenske ljudske stranke bo dopolnjen Predlog resolucije o mednarodnem razvojnem
               sodelovanju Republike Slovenije za obdobje do leta 2015 podprla. Ne le zato, ker
               njeno sprejetje narekuje sam zakon o mednarodnem razvojnem sodelovanju Republike
               Slovenije, temveč tudi in prvenstveno zato, ker je Republika Slovenija gospodarsko in
               finančno toliko razvita in močna, da je dolžna prevzeti temu primerno odgovornost za
               doniranje pomoči narodom, ki zaradi razvojne zaostalosti in drugih negativnih vplivov
               trpijo pomanjkanje in revščino, njihovo življenje pa je v ogledalu globalizacije in
               materializiranega dela bogatega sveta vredno dostikrat nič več kot nič, če le kot
               primer vzamemo trpljenje ljudstva v Darfurju. S to resolucijo si Republika Slovenija
               kot članica Evropske unije zastavlja temeljno podlago in usmeritve za
               večdimenzionalen oziroma programski pristop v doniranju sredstev kot mednarodno
               razvojno pomoč. Ne glede na to, da smo majhen narod in za velik del sveta neznatna
               država, pa premoremo v sebi veliko humanosti, zato mora biti naš odnos do nujne
               potrebe po zmanjševanju revščine, po zagotavljanju miru in varnosti, do boja proti
               boleznim, ki dodatno pestijo nerazvite države, in do vzpostavljanja vsaj minimalnega
               dostojanstva človeka pristen in stalen. Pri tem pa nam ta resolucija daje samo
               dodaten okvir naši zavez, dobro pa bi bilo, da ne bi bil delež sredstev, ki jih bomo
               namenjali za razvojno sodelovanje, razumljen trdo v opredeljenem procentu bruto
               družbenega proizvoda za posamezno obdobje, temveč bi moral permanentno rasti vsaj do
               predvidene višine, seveda, v skladu z našimi zmožnostmi. Pomembno pri tem pa je, da
               bo vzpostavljen učinkovit nadzor tako nad porabo sredstev kakor tudi nadzor v smislu
               poročanja o doseganju ciljev oziroma programov razvojnega sodelovanja.</p>
               <p>Kot rečeno, predlog resolucije predstavlja našo dodatno zavezo, da kot del tega sveta
               postorimo nekaj malega za to, da bo za vse ljudi na tem svetu jutrišnji dan boljši in
               da bo tudi življenje tistih, ki jih merimo le s številom umrlih zaradi revščine in
               lakote na dan, postalo vsaj malo znosnejše, zato bomo v Poslanski skupini Slovenske
               ljudske stranke resolucijo soglasno podprli. Hvala lepa.</p>
            </sp>
            <sp xml:id="SDZ4-Redna-41-2008-07-10.sp67">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Stališče Poslanske skupine DeSUS pa naj bi, ampak ga očitno ne
               bo, ker ga ni z nami, predstavil mag. Franc Žnidaršič. Zato nam bo stališče Poslanske
               skupine SNS predstavil kolega Bogdan Barovič.</p>
            </sp>
            <sp xml:id="SDZ4-Redna-41-2008-07-10.sp68">

               <speaker>BOGDAN BAROVIČ:</speaker>

               <p>Hvala za besedo, gospod podpredsednik. Spoštovani minister, predstavniki Vlade,
               kolegice in kolegi! Resolucija o mednarodnem razvojnem sodelovanju Republike
               Slovenije, dopolnjeni predlog, je po mnenju Slovenske nacionalne stranke tudi dobro
               in konkretno pripravljena. Nekaj pomembnih podatkov, ki pa jih mogoče danes nismo
               slišali, pa je vendarle treba poudariti in pri nas v Slovenski nacionalni stranki
               pravimo, da je dobro vedeti, da so pri oblikovanju ciljev mednarodnega razvojnega
               sodelovanja tri bistvena izhodišča, med katerimi je prvi najpomembnejši: skladnost z
               vrednotami in razvojnimi usmeritvami slovenske družbe in gospodarstva, ki jo razumemo
               tako, da bo naša pomoč skladna z našo razvitostjo. Tudi cilji so zelo pomembni, med
               katerimi v Slovenski nacionalni stranki poudarjamo in pozdravljamo tri: zmanjševanje
               revščine, zagotavljanje miru in varnosti in zagotavljanje izobraževanja. O višini
               0,17% do leta 2010 bruto družbenega produkta in 0,33% do leta 2015 bruto družbenega
               produkta smo že slišali. Zelo pomembno je, da je v resoluciji natančno navedeno, da
               bo naša pomoč namenjena zahodnemu Balkanu in konkretno, s poudarkom, Makedoniji, Črni
               gori; da bo naša pomoč namenjena Moldoviji in Ukrajini, torej vzhodni Evropi, Kavkazu
               in Srednji Aziji; in da bomo pomagali Afriki.</p>
               <p>Seveda pa je treba povedati tudi kako bomo pomagali, da bo vsa razvojna pomoč v
               celoti financirana iz sredstev državnega proračuna in da bo vzpostavljen tudi nadzor.
               Celovito poročanje o doseženih ciljih in dosežkih razvojnega sodelovanja bo potekalo
               centralizirano, preko Ministrstva za zunanje zadeve Republike Slovenije. Takšen način
               poročanja lahko razumemo kot dodaten nadzor, kot je sicer predviden z ostalimi
               ustanovami.</p>
               <p>In čisto nazadnje: resolucija je zaveza, da bomo pomagali najprej samemu sebi, da
               bomo tako močni in tako bogati in tako razviti, da bomo lahko na ta način pomagali
               tudi drugim. Resolucijo bomo v Slovenski nacionalni stranki podprli.</p>
            </sp>
            <sp xml:id="SDZ4-Redna-41-2008-07-10.sp69">

               <speaker>PODPREDSEDNIK SAŠO PEČE:</speaker>

               <p>Končali smo s predstavitvami in stališči poslanskih skupin. Ker k dopolnjenemu
               predlogu resolucije ni bil vložen noben amandma, bo zbor odločanje o predlogu
               resolucije opravil v četrtek, v okviru glasovanj. S tem pa do takrat prekinjam to
               točko dnevnega reda. Ministru se zahvaljujem za udeležbo.</p>
               <p>Se opravičujem! V petek bo zbor opravil glasovanje.</p>
               <p>Mi pa prehajamo na <title>6. TOČKO DNEVNEGA REDA - NA TRETJO OBRAVNAVO PREDLOGA ZAKONA O
                  SPREMEMBAH IN DOPOLNITVAZ ZAKONA O IZVRŠEVANJU KAZENSKIH SANKCIJ,</title> v okviru
               rednega postopka. Za to točko imamo na razpolago 2 uri in 8 minut.</p>
               <p>Predlog zakona je za tretjo obravnavo pripravila Vlada Republike Slovenije, zato
               besedo dajem prisotnemu državnemu sekretarju na Ministrstvu za pravosodje; gospod
               Robert Marolt, beseda je vaša.</p>
            </sp>
            <sp xml:id="SDZ4-Redna-41-2008-07-10.sp70">

               <speaker>ROBERT MAROLT:</speaker>

               <p>Hvala lepa za besedo, gospod predsedujoči. Spoštovane poslanke, spoštovani poslanci!
               Temeljni cilj, ki ga zasleduje novela zakona o izvrševanju kazenskih sankcij, je čim
               bolj učinkovito, ekonomično in strokovno izvrševanje kazenskih sankcij z jasno
               opredelitvijo pravic obsojencev ter zagotovitvijo varstva teh pravic.</p>
               <p>Za razbremenitve strokovnih in drugih zaposlenih v zaporih ter za odpravo
               administrativnih ovir se zmanjšuje število upravnih zadev, pri katerih se v postopku
               subsidiarno uporablja zakon o upravnem postopku. Številne zadeve, ki so se do sedaj
               reševale s podvajanjem timskega odločanja in še posebej z izdajo upravne odločbe, se
               bodo reševale tako, da bodo odločitve o zahtevah obsojencev in mladoletnikov
               evidentiranje v njihovemu osebnemu načrtu. Na ta način se bo zagotovilo bolj moderno
               in sodobno obravnavanje zaprtih in priprtih oseb, kar je v skladu z evropskimi
               zaporskimi pravili, kot tudi z dokumenti Sveta Evrope. Pazniki bodo izenačeni s
               pazniki inštruktorji, saj bodo po novem oboji pravosodni varnostni policisti. Na ta
               način bo zagotovljena dodatna usposobljenost sedanjih paznikov za izvajanje del v
               tako imenovanih zaporskih delavnicah ter boljša varnostna pokritost, hkrati pa ne bo
               več podvajanja njihovega dela. V skladu z že sprejeto novo kazensko zakonodajo, novim
               kazenskim zakonikom se daje večji poudarek alternativnim oblikam prestajanja kazni
               zapora, ki bodo po eni strani prispevale k zmanjšanju števila zaprtih oseb, predvsem
               za tako imenovana bagatelna kazniva dejanja, in s tem k zmanjšanju prostorske stiske
               v zaporih ter razbremenitvi zaposlenih v zaporih tudi na drugi strani.</p>
               <p>Uvaja se možnost nadomestitev prestajanja zaporne kazni do dveh let z delom v splošno
               korist. Ministrstvo za pravosodje na tem mestu pritrjuje in podpira tudi vloženi
               amandma Poslanske skupine Lipa, po katerem bo minister za pravosodje s pravilnikom
               podrobneje uredil učinkovito in kvalitetno izvajanje in nadzor predmetne alternativne
               oblike izvrševanja kazenskih sankcij.</p>
               <p>Nadalje se širi oblika tako imenovane vikend kazni za vse obsojence, ki prestajajo
               kazen do 36 mesecev, torej do treh let, so osebnostno urejeni, so v rednem delovnem
               razmerju ali se izobražujejo, niso pa bili obsojeni na kazen zapora zaradi storitve
               kaznivega dejanja zoper spolno nedotakljivost. Za zapor pa tovrstni način izvršitve
               kazni pomeni tudi manjši strošek za davkoplačevalce, kot tudi razbremenitev
               zaposlenih in prostorske stiske med delovnimi dnevi. Uvaja se tudi nova možnost
               hišnega zapora za obsojene na kazen zapora do devet mesecev.</p>
               <p>Predlog spremembe zakona v luči večanja možnosti za pogojne odpuste določa novo
               dolžnost zaporov, da po uradni dolžnosti pri obsojencih, ki so prvič na prestajanju
               zaporne kazni in ki niso obsojeni na kazen zapora, daljše od pet let, prouči
               izpolnjevanje pogojev za pogojni odpust ob polovici prestane kazni. Za preostale
               obsojence pa se proučijo pogoji in za pogojni odpust po dveh tretjinah prestane
               kazni. Na ta način se bo zagotovilo bolj moderno in sodobno obravnavanje zaprtih in
               priprtih oseb, kar je v skladu z evropskimi zaporskimi pravili, kot tudi z dokumenti
               Sveta Evrope. Za razbremenitev slovenskih zaporov so pomembne tudi novosti pri
               predčasnem odpustu.</p>
               <p>Nadalje bo poenostavljen in posodobljen tudi disciplinski postopek. Prav tako bo dan
               večji poudarek elektronskemu poslovanju v zavodih, kar bo občutno poenostavilo
               upravno poslovanje. Novela zakona predvideva tudi omejitve pošiljk zapornikom, s
               čimer se bo povečal varnostni nivo, omejil vnos prepovedanih substanc ter
               razbremenilo paznike, ki morajo pregledati vse pošiljke. Podrobneje je tudi urejena
               možnost, da na prestajanju uklonilnega zapora lahko še med prestajanjem kazni se
               sodišču predlaga nadomestitev plačila globe za opravo nalog v splošno korist.
               Podrobneje so urejene pravice obsojencev iz dela oziroma dela v okviru delovne
               terapije. Delo obsojencev se stimulira <gap n="..."/><stage>/Opozorilni znak za konec razprave./</stage><gap n="..."/>,
               tako da so zaporske ugodnosti v pretežni meri odvisne prav od dejstva, ali obsojenec
               dela ali ne, izobraževanje obsojencev pa ima po novem enak status, kot ga ima delo.
               Hvala.</p>
            </sp>
            <sp xml:id="SDZ4-Redna-41-2008-07-10.sp71">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Prehajamo na predstavitev stališč poslanskih skupin. Kolega
               Mitja Ljubeljšek bo predstavil stališče Poslanske skupine SDS. Izvolite.</p>
            </sp>
            <sp xml:id="SDZ4-Redna-41-2008-07-10.sp72">

               <speaker>MITJA LJUBELJŠEK:</speaker>

               <p>Hvala lepa, gospod podpredsednik. Spoštovani zbor, spoštovani predstavniki Vlade! V
               Poslanski skupini Slovenske demokratske stranke podpiramo vse predloge sprememb in
               dopolnitev zakonodaje s področja izvrševanja kazenskih sankcij v smeri čim bolj
               zakonitega in strokovnega izvrševanja kazenskih sankcij. V ta sklop sprememb in
               dopolnitev zakona o izvrševanju kazenskih sankcij sodi tudi novela, ki jo danes
               obravnavamo v tretjem branju, s katero se odpravljajo določene administrativne ovire
               pri poslovanju državnih organov, zlasti uprave za izvrševanje kazenskih sankcij.
               Povečane varnostne zahteve v zaporih so posledica vstopa v schengensko območje.
               Zapori so bolj obremenjeni, s tem postajajo težave, na katere opozarja praksa
               izvrševanja kazenskih sankcij, vse bolj pereče.</p>
               <p>V praksi so se pokazale tudi nekatere pomanjkljivosti rešitev posameznih določb
               obstoječega zakona. Zaradi tega se zakon pri njegovem izvajanju različno razlaga.
               Zaradi navedenega sledi predlog novele zakona temeljnemu cilju, da se kazenske
               sankcije izvršujejo čim bolj zakonito in strokovno, kot že zgoraj omenjeno, z zelo
               jasno opredelitvijo pravic obsojencev ter zagotovitvijo varstva teh pravic.
               Uresničuje se tudi načelo pravne varnosti preko uskladitve zakonske dikcije z že
               veljavnimi zakoni in obvezujočimi mednarodnimi pogodbami. Uresničuje pa se tudi
               načelo ekonomičnosti in hitrosti v upravnem pravu preko zmanjševanja števila upravnih
               zadev, pri katerih se v postopku subsidiarno uporablja zakon o splošnem upravnem
               postopku.</p>
               <p>Predlagane rešitve v noveli zakona smo v naši poslanski skupini podprli že v prvi
               obravnavi, ker so se nam nekatere zdele nujne, kot na primer vnos rešitev, ki jih ima
               statut Mednarodnega kazenskega sodišča, ki se nanašajo na izvrševanje sodb tega
               sodišča v primeru, da bi obsojenec prestajal kazen v Sloveniji, do sprememb in
               dopolnitev, ki izboljšujejo sedanje rešitve obstoječega zakona, kot na primer
               sistemsko in normativno urejanje področja zagotavljanja duhovne in pastoralne oskrbe,
               dalje, alternativne oblike prestajanja kazni, uvedba posebne zdravstvene komisije,
               upoštevanje bivalnih razmer, rešitve za razbremenitev strokovnih in drugih delavcev
               zavodov v korist povečanega obsega njihovega strokovnega dela in tako dalje.</p>
               <p>S sprejetimi amandmaji v drugi obravnavi na matičnem delovnem telesu in v Državnem
               zboru so se vsebinsko dopolnila posamezna zakonska določila s ciljem bolj
               učinkovitega dela sodišč in zavodov za prestajanje kazni ter za čimbolj uspešno
               vključevanje obsojencev v kakovostno življenje po odpustu. Tako se bo izboljšala
               hitrost in s tem učinkovitost komunikacij glede prestajanja kazni s pozivom, ki ga bo
               obsojencu, ki je na prostosti, poslalo okrožno sodišče, na območju katerega sodišče
               je izdalo sodbo na prvi stopnji, takoj, najpozneje pa v 8-ih dneh po prejemu
               izvršljive odločbe. Izrečeno kazen zapora do 5 let bo lahko obsojenec prestajal v
               polodprtem oddelku, če bo tako odredilo sodišče.</p>
               <p>Podrobneje se določi urejanje varstva osebnih podatkov, od neposrednega elektronskega
               dostopa do pooblastil za dostop in nadzor. Dopolnitev, s katero se omogoča, da bo
               minister za pravosodje s pravilnikom natančneje določil pogoje in možnosti za
               izvajanje komunikacije obsojencev glede na tehnične možnosti, ki se z razvojem
               tehnike spreminjajo. Obsojenec, ki bo izpolnjeval pogoje za proste izhode iz zavoda,
               se bo v skladu z osebnim načrtom lahko vključeval v aktivne zaposlitvene programe, s
               čimer se bo povečala možnost njegovega uspešnega vključevanja v družbo po prestani
               kazni, ter še nekatere spremembe in dopolnitve, usklajene s pripombami
               Zakonodajno-pravne službe.</p>
               <p>V naši poslanski skupini ugotavljamo, da so predlagane rešitve sprememb, dopolnitve
               in uskladitve primerne, nekatere pa tudi zelo nujne, če želimo, da bo izvrševanje
               kazenskih pravnih postopkov bolj učinkovito, seveda v okviru pravne varnosti, z
               jasnejšo opredelitvijo pravic obsojencev, zagotovitvijo varstva teh pravic ter z
               izboljšano ureditvijo dela in bivanja zapornikov.</p>
               <p>Poslanska skupina Slovenske demokratske stranke bo tudi v tretji obravnavi podprla
               Predlog zakona o spremembah in dopolnitvah Zakona o izvrševanju kazenskih sankcij,
               podprla pa bo tudi amandma k 51. členu predlaganega zakona.</p>
               <p>Hvala.</p>
            </sp>
            <sp xml:id="SDZ4-Redna-41-2008-07-10.sp73">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Stališče Poslanske skupine SD bo predstavila poslanka Darja Lavtižar Bebler.</p>
               <p>Izvolite.</p>
            </sp>
            <sp xml:id="SDZ4-Redna-41-2008-07-10.sp74">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Spoštovani zbor.</p>
               <p>Z zakonom o izvrševanju kazenskih sankcij, ki ga bo Državni zbor na tej zadnji redni
               seji nedvomno sprejel, se zaokrožuje v tem mandatu z zakonodajo s področja
               kaznovalnega prava.</p>
               <p>V Poslanski skupini Socialnih demokratov tudi glede tega zakona ocenjujemo, tako kot
               pri drugih zakonih s kazenskopravnega področja, da je bil pripravljen ne dovolj
               premišljeno, da predlagatelj ni skrbno prisluhnil stroki in da tudi iz tega zakona v
               določeni meri veje nezadostna občutljivost za človekove pravice. In ne gre za
               katerikoli zakon pač pa za zakon, ki ureja izvrševanje tistih sankcij, ki obsojencem
               jemljejo ali omejujejo nekatere od poglavitnih človekovih pravic, kot so: osebna
               svoboda, svoboda gibanja, pravica do osebnega dostojanstva, pravica do zasebnosti,
               osebnostne pravice in druge nadvse pomembne človekove pravice in temeljne
               svoboščine.</p>
               <p>Zavedam se, da naš pristop k temu zakonu na predlagatelja in večino koalicijskih
               poslancev ne naredi kakšnega posebnega vtisa, češ, da gre vendarle za storilce
               kaznivih dejanj in večina med njimi si pač zasluži tudi najstrožjega kaznovanja. Zato
               se zakonski predlog poudarjeno ukvarja z rešitvami tistih vprašanj, ki jih, denimo,
               predvideva statut Mednarodnega kazenskega sodišča in ki se nanašajo na izvrševanje
               sodb tega sodišča v primeru, da bi obsojenec prestajal kazen v Republiki Sloveniji.
               Tudi to je način, kako nas hoče predlagatelj prepričati, da je edino pravilno njegovo
               tolmačenje 80. člen Rimskega statuta. Večina kazenskopravne stroke, ki meni drugače,
               pa očitno še vedno tiči v globoki zmoti.</p>
               <p>S tem predlaganim zakonom naj bi se zmanjšalo število upravnih zadev, pri katerih se
               v postopku subsidiarno uporablja zakon o splošnem upravnem postopku, pač pa bodo
               odločitve o zahtevah obsojencev in mladoletnikov evidentirane v njihovem
               individualnem programu tretmaja. Vprašljivo je, ali je to sprejemljivo in ali ne gre
               za bistveno zmanjšanje pravne varnosti in varstva pravic obsojencev. O tem namreč ni
               jasnega odgovora.</p>
               <p>Posebej skrbno predlagatelj obravnava področje zagotavljanja duhovne in pastoralne
               oskrbe za zaprte osebe. Če gre za pravice obsojencev, in zagotovo gre za to, je
               sporen dodan člen, ki naj bi dajal osnovo za podrobno ureditev teh pravic v
               podzakonskem aktu, še posebej, ker je tukaj še vse odprto. V podzakonskem aktu bo
               seveda treba odločiti tudi o tem, kako se bo zagotovilo načelo, da so vsi verniki
               različnih veroizpovedi pač enakopravni in da je vsem omogočen v enaki meri dostop do
               tovrstne duhovne verske oskrbe.</p>
               <p>Naj spomnim, da se predlagatelj že ukvarja z medresorskim usklajevanjem nekega
               novega, v narekovajih, <q>"vatikanskega sporazuma"</q> glede duhovne verske oskrbe v
               institucijah in okoljih, kjer je bivanje prizadetih pravno ali pa <q>"de facto"</q> omejeno.
               Tudi ta zakon, tako kot vsi drugi, ki prihajajo iz Ministrstva za pravosodje, rahlja
               pravne podlage za zbiranje nekaterih dodatnih osebnih podatkov in listin o obsojencu.
               Skratka, obsojenec, ki mu že po naravi stvari izvrševanje kazenske sankcije močno
               posega v njegovo zasebnost, pogosto tudi v njegovo dostojanstvo, postaja vse bolj
               razgaljen in njegovi osebni podatki so na dlani.</p>
               <p>Zgovorno je tudi tisto, česar se novela zakona ne loteva. To so vprašanja, povezana s
               pravicami iz dela, pokojninskim in invalidskim zavarovanjem obsojencev ali z
               dolžnostjo pokojninskega zavarovanja s strani zavoda za obsojence, ki izpolnjujejo
               določene pogoje iz dela. Zakonodaja iz pokojninsko-invalidskega zavarovanja namreč ne
               omogoča več tovrstnega zavarovanja za obsojence.</p>
               <p>Predvideno je, da bi lahko direktor uprave obsojencem, ki so bili obsojeni na kazen
               zapora do dveh let, če niso bili obsojeni na kazen zapora zaradi storitve kaznivega
               dejanja zoper spolno nedotakljivost, da bi lahko čez teden delali oziroma se
               izobraževali in prebivali doma, ob prostih dneh, praviloma čez vikend, pa bi prebili
               v zavodu. To bi sicer v načelu kazalo podpreti, vendar pa bi glede na vpis
               potencialnih primerov pričakovali, da bi že danes bili večji pritiski na odprte
               oddelke zavodov s strani obsojencev, pa v praksi, žal, ni tako. Ob tem vikend zaporu
               naj bi, denimo, sodišče nadomestilo kazen zapora do šest mesecev s hišnim zaporom, ki
               ga nadzoruje sodišče ali policija, ki sme vsak čas, tudi brez zahteve sodišča,
               preverjati izvajanje hišnega zapora. Ta določba ni v skladu z evropskimi priporočili
               o skupnostih, sankcijah in ukrepih. Ta priporočila poudarjajo pomen sodelovanja
               obsojenca, zagotavljajo, da ne sme biti več nadzora, kot je to dejansko in nujno
               potrebno, poudarjajo soglasje družine, posebej usposobljeno osebje za nadzor in tako
               naprej. Tudi v nekaterih drugih predlaganih določbah ni zaslediti, da bi se
               predlagatelj kaj prida ukvarjal z evropskimi zaporskimi pravili, pač pa je več
               pozornosti posvečal temu, kako poostriti razmere in kako uveljaviti več reda in
               discipline ter represije.</p>
               <p>V tej zvezi se namesto dosedanjih paznikov uvajajo pravosodni policisti, ki so
               oboroženi, enotno uniformirani ter nosijo položajne oznake, pristojnosti in
               pooblastila slednjih se pa širijo. Pravosodni policisti tudi zasledujejo pobegle
               varovane osebe, brez odločbe sodišča lahko vstopijo v tuje stanovanje in druge
               prostore, ko zasledujejo pobeglo varovano osebo. Lahko ugotavljamo oziroma lahko
               ugotavljajo identiteto oseb, ki prihajajo ali odhajajo iz varovanih objektov, smejo
               opraviti tudi osebni pregled obiskovalca zaprte osebe in imajo pravico med
               opravljanjem svojega dela uporabiti prisilna sredstva. Vse te predvidene spremembe so
               vprašljive z vidika sorazmernosti in z ustavo zavarovanimi človekovimi pravicami in z
               ustavo dopustnimi omejitvami teh pravic. Seveda je še posebej moteče, da se številne
               predlagane spremembe opirajo na tiste spremembe Kazenskega zakonika in Zakona o
               kazenskem postopku, glede katerih ni bilo doseženega širšega družbenega in
               strokovnega konsenza.</p>
               <p>Zato takšnega zakona, kot je predlagan, v Poslanski skupini Socialnih demokratov ne
               bomo podprli, bomo pa zelo zadovoljni, če bo v resnici tudi po zaslugi tega zakona
               prišlo do izboljšanja razmer v slovenskih zaporih in kakor obljublja predlagatelj, da
               bo vsa ta nova kazensko-pravna zakonodaja povzročila, da bo v bodoče v Sloveniji manj
               tistih oseb, ki bodo morale prestajati kazen prav v zaporih. Tako obljublja
               predlagatelj in želimo mu, da bi se te obljube dejansko uresničile. Hvala lepa.</p>
            </sp>
            <sp xml:id="SDZ4-Redna-41-2008-07-10.sp75">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Stališče Poslanske skupine LDS bo predstavil poslanec Aleš
               Gulič. Izvolite.</p>
            </sp>
            <sp xml:id="SDZ4-Redna-41-2008-07-10.sp76">

               <speaker>ALEŠ GULIČ:</speaker>

               <p>Spoštovane kolegice, cenjeni kolegi, predsedujoči, predstavniki ministrstva! Predlog
               zakona o spremembah in dopolnitvah Zakona o izvrševanju kazenskih sankcij v Poslanski
               skupini Liberalne demokracije Slovenije ne podpiramo že od samega začetka. Razlogov
               za to je več. Najprej je bilo seveda to čaranje v zvezi z zakonodajo, ki še ni bila
               sprejeta. Veste, da so bile že v samem predlogu upoštevane nekatere rešitve oziroma
               funkcijsko vezane zadeve, ki so bile vezane na nesprejet zakon, kasneje pa so razlogi
               še drugi, se pravi vsebinski, ki se v času procesa sprejemanja tega zakona niso
               spremenili. Največ zadev je vezanih ravno na to, da zakon na nek način ureja zadeve
               tako, da bodo z njim postale razmere v zaporih slabše ali pa, da se bodo tiste, ki so
               že slabe, na nek način zakrile. Veliko je govora o različnih drugih možnostih
               prestajanja kazni, kar vsekakor podpiramo, ampak tisto, kar je pa vezano na zapore,
               se pravi na ustanove za izvrševanje kazenskih sankcij, pa ostaja enako. Mene bi v tem
               trenutku zanimalo, koliko boljše bodo razmere v zaporih glede na to, kar smo slišali
               zadnjič tudi na nujni seji odbora, se pravi, o prezasedenosti zaporov, o
               preobremenjenosti oseb, ki so zaposlene v zaporih. Se pravi, vse tisto, kar govori
               bolj v prid temu, da bi se zakon moral pravzaprav na nek način ukvarjati s tem
               oziroma omogočiti bolje razmere v zaporih - pa sedaj seveda ne govorimo o luksuzu, da
               ne bo spet to očitano. Gre za osnovne zadeve, za higieno. Gre za stike. Gre za to
               predvsem, da je onemogočeno tudi to, da bi se na prestajanje v kazenskih sankcij na
               nek način izvrševale dodatne kazni. Gre za mučenje, gre za mobing, gre za vse tisto,
               na kar se v takšnih skupinah lahko dogaja, sploh kadar so velike. O tem teh rešitev
               Predlog zakona o spremembah in dopolnitvah zakona o izvrševanju kazenskih sankcij ne
               prinaša, kvečjemu prinaša kaj drugega. Zato še vedno vztrajamo pri tem, da je zakon
               slab. Je res, da je marsikaj precejšen del tega zakona tako zelo na drobno posvečen
               duhovni oskrbi v zaporih, ampak bodimo si na jasnem, ne gre za duhovno oskrbo v
               zaporih, ampak gre za obravnavo tistih zapornikov, ki so ali rimokatoliki ali pa
               lahko postanejo. Druge možnosti v tem trenutku nimajo in na nek način gre pravzaprav
               za dodatno možnost pokristjanjevanja. Vsaj po tistem, kar lahko omogoča ta zakon, ker
               je ravno v tem delu popolnoma odprt. Hvala lepa.</p>
            </sp>
            <sp xml:id="SDZ4-Redna-41-2008-07-10.sp77">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Drago Koren pa bo predstavil stališče Poslanske skupine
               Nova Slovenija. Izvolite.</p>
            </sp>
            <sp xml:id="SDZ4-Redna-41-2008-07-10.sp78">

               <speaker>DRAGO KOREN:</speaker>

               <p>Hvala lepa, predsedujoči, za besedo. Lep dober dan poslankam, poslancem, državnemu
               sekretarju s sodelavci! Jaz bom pa povedal, da bodo poslanci Nove Slovenije to novelo
               zakona o izvrševanju kazenskih sankcij tudi v tej zadnji obravnavi podprli, tako kot
               jo podpiramo od vsega začetka. Prepričani smo namreč, da prinaša veliko novosti, ki
               bodo prispevale k temu, da se bodo razmere v slovenskih zaporih tudi izboljšale. Tudi
               sam ne moremo mimo zadnje oziroma predzadnje nujne seje Odbora za notranjo politiko,
               javno upravo in pravosodje, na kateri smo govorili predvsem o razmerah v zaporih,
               povod pa so bili trije pobegi dveh pripornikov in enega zapornika. Takrat je namreč
               bilo s strani predlagateljev predstavljeno, kako katastrofalne so zadeve v slovenskih
               zaporih in kako slaba varnost je v slovenskih zaporih. V Novi Sloveniji pravimo, da
               je še dobro, da je do te seje prišlo, da so se določene stvari le razčistile.</p>
               <p>Takrat je v uvodni besedi minister dr. Lovro Šturm predstavil tiste osnovne zakonske
               spremembe, ki so bile sprejete in vse gredo v luči, da se izboljšajo razmere v
               sodstvu in tudi razmere v zaporih. In ta zakon o izvrševanju kazenskih sankcij
               nedvomno prinaša precej sprememb in novosti, ki so se naravnale prav v to smer.</p>
               <p>Če se dotaknem nekaterih zadev, ki te zadeve izboljšujejo, je na prvem mestu prav
               gotov zmanjševanje administrativnih ovir. Po domače bi temu rekli kar zmanjšanje
               birokracije. Da se bodo ljudje, uslužbenci zapora manj ukvarjali s papirji, z
               administracijo, da bo tukaj res samo tista najnujnejša administracija in se bodo
               lahko posvečali več časa tistemu svojemu primarnemu delu, zaradi katerega so v
               zaporih.</p>
               <p>Na seji je bilo izpostavljeno pomanjkanje kadrov v zaporih. S tem se zapori borijo že
               daljše časovno obdobje, ta problem obstaja že kar daljši čas. Tu lahko z veseljem
               povem, da se je v obdobju ministrovanja te vlade do te zadeve pristopilo resno, da so
               se te zadeve pričele urejati, da so se dovolile dodatne zaposlitve in da je tudi še v
               tem mesecu predvidenih kar nekaj novih zaposlitev. Se pravi, eden teh večjih
               problemov bo prav gotovo s tem tudi odpravljen.</p>
               <p>Druga pomembna novost je prav gotovo možnost odslužiti svojo kazen preko vikendov, in
               to celo za kazen do treh let zapora. To je po mnenju Nove Slovenije zelo pomemben
               ukrep. Za nekega zapornika, ki se dobro obnaša, ki je vzoren, je prav gotovo takšen
               način zelo koristen, kajti lahko normalno živi v svojem okolju, hodi v službo, v šolo
               ali študira in odsluži svojo kazen med vikendi.</p>
               <p>Prav tako pozdravljamo hišni zapor, in to sedaj celo do 9 mesecev. Tudi ta ukrep prav
               gotovo razbremenjuje zapore, na nek način tudi zmanjšuje sredstva, rekel bom, naših
               davkoplačevalcev.</p>
               <p>Potem imamo tu še delo v splošno korist. Tudi ta ukrep je pomemben, saj bo zapornik
               do dveh let lahko svojo kazen odslužil z delom v splošno korist, in to pod okriljem
               ali pod vodstvom centra za socialno delo. Tu se moram malo ustaviti. Zelo pomembno
               je, da imajo zaporniki možnost delati, ne samo delo v splošno korist, ampak tudi v
               zaporu, da je zapornikom dana možnost delati, študirati ali se izobraževati. Kajti
               najslabše za zapornika je, če ne more časa zapora koristno izkoristiti. In z delom se
               prav gotovo zapornik najbolje pripravi tudi za kasnejši čas, ko bo prišel iz
               zapora.</p>
               <p>Če se dotaknem še problema vnašanja prepovedanih substanc, tu so mišljena predvsem
               mamila, pa tudi alkohola, v zapore.</p>
               <p>Moram reči, da sem tu kar presenečen, kako je možno, da se v tako najbolj varovane
               objekte, kjer je neprestano varovanje, lahko vnašajo te substance. Zato moram reči,
               ne da z veseljem pozdravljamo te ukrepe, ampak očitno so razmere takšne, da so ti
               ukrepi nujni, to pa je, da se bolj kontrolira pošta, paketi in tudi telefoni.</p>
               <p>Za Poslansko skupino Nove Slovenije je nezaslišano, da lahko zapornik iz zapora vodi
               neko novo kriminalno dejanje izven zapora, ampak seznanjeni smo bili, da se je to
               celo dogajalo. To prav gotovo ni dopustno.</p>
               <p>Vsi so omenili pravico do duhovne in pastoralne oskrbe. V Novi Sloveniji smo pač
               prepričani, da je prav, da tudi zapornikom omogočimo to možnost, če pač želijo to
               duhovno in pastoralno oskrbo v zaporu. To je samo evropski standard, evropski
               standard, za katerega je čas, da pride in normalno zaživi tudi v slovenski državi. Z
               veseljem sem včeraj na Radiu Ognjišče prisluhnil ministru Erjavcu, ko je povedal,
               kako povsem normalno je in kako je skrajni čas, da to dosežemo tudi v Sloveniji. Jaz
               sem prav vesel, da je stranka DeSUS to jasno in glasno in javno tudi povedala.</p>
               <p>Če zaključim te svoje misli. Razmere v zaporih so slabe, niso dobre, a vendar je
               Vlada in minister sta naredila veliko stvari, da se te zadeve izboljšajo. Je pa
               verjetno vseeno prav, da ob tej priliki povem še to, da pa vseeno moramo vedeti, da
               zapor ni hotel ali morda še boljši primer - zapor ni bolnišnica. In v Novi Sloveniji
               prav gotovo se ne strinjamo s tem, da bi morale biti razmere ali pogoji za življenje
               v zaporu boljši, kot so na primer v bolnici. Vemo pa, vsaj tisti, ki malo več
               obiskujemo bolnišnice, da so naše bolnišnice v slabem stanju, da tudi v naših
               bolnišnicah niso dobre razmere. In prav je, da poskrbimo za boljše razmere tako v
               bolnišnicah, kjer niso ljudje po svoji krivdi, kot v zaporih, kjer pa so ljudje po
               svoji krivdi.</p>
               <p>Kot sem rekel, Poslanska skupina Nove Slovenija bo to novelo zakona podprla.</p>
               <p>Hvala.</p>
            </sp>
            <sp xml:id="SDZ4-Redna-41-2008-07-10.sp79">

               <speaker>PREDSEDNIK FRANCE CUKJATI:</speaker>

               <p>Hvala. Gospod Marjan Drofenik bo predstavil stališče Poslanske skupine Slovenske
               ljudske stranke. Prosim.</p>
            </sp>
            <sp xml:id="SDZ4-Redna-41-2008-07-10.sp80">

               <speaker>MARJAN DROFENIK:</speaker>

               <p>Spoštovani predsednik, spoštovani državni sekretar s sodelavci, poslanke, poslanci.
               Lep pozdrav. Razlog za sprejem tega predloga zakona niso le pomanjkljivosti, ki so se
               sčasoma pokazale v samem zakonu o izvrševanju kazenskih sankcij, temveč tudi vse
               spremembe, ki so jih deležni ostali zakoni, ki so kakorkoli povezani s kaznovalnim
               pravom. Gre torej za nujne uskladitve z namenom, da bi celoten paket kazenskopravne
               zakonodaje lahko v praksi tudi ustrezno zaživel in, kar je še pomembnejše, pozitivno
               vplival na sistem našega kazenskega prava.</p>
               <p>V Poslanski skupini Slovenske ljudske stranke bomo Predlog zakona o spremembah in
               dopolnitvah Zakona o izvrševanju kazenskih sankcij podprli, saj se nam zdijo razlogi
               zanj, kot jih navaja predlagatelj, ustrezni in dobri. Pokazalo se je namreč, da
               izvrševanje kazenskih sankcij ni bilo vedno najbolj strokovno in pravilno. Prav tako
               so bile dostikrat pod vprašanjem pravice obsojenih. Predlog je pomemben tudi zaradi
               usklajenosti našega prava z mednarodnim pravnim redom in statutom Mednarodnega
               kazenskega sodišča, kar še posebej nakazuje na potrebo po preureditvi zakona o
               izvrševanju kazenskih sankcij v smeri ažurnosti in aktualnosti.</p>
               <p>Primer za to je nujnost ureditve izvrševanja kazni zapora obsojencev Mednarodnega
               kazenskega sodišča, ki bi kazen prestajali v naši državi. Spremembe zakona naj bi
               zmanjševale število upravnih zadev, saj se bodo nekatere zadeve, ki so se do sedaj
               reševale z izdajo upravne odločbe, reševale na drug način.</p>
               <p>Predlog zakona bomo podprli tudi zato, ker bistveno zmanjšuje nepotrebne
               administrativne obremenitve za strokovne delavce v zaporih, paznike in za drugo
               zaporsko osebje. Pozitivna sprememba se nam zdi tudi, da bodo pooblaščene osebe v
               zavodih imele neposreden elektronski dostop do evidenc državnih in drugih organov
               oziroma da bo uvedeno notranje in zunanje elektronsko poslovanje. Menimo, da gre v
               tem primeru za odpravo administrativnih ovir, poenostavitev dela in tudi skrajšanje
               časa za pridobitev določenih podatkov. Podpiramo tudi uvedbo različnih stimulacij za
               delo zapornikov in to, da so zaporske ugodnosti v pretežni meri odvisne prav od
               dejstva, ali obsojenec dela in seveda tudi od izobraževanja.</p>
               <p>Menimo, da je pri vsakem prestajanju zaporne kazni zelo pomemben socializacijski
               vidik. Bistvo zaporne kazni ni le sankcija kot takšna, ampak možnost socializacije,
               ki vpliva na posameznika. S tega vidika je naloga vsakega zavoda, da strokovno osebje
               obsojence ustrezno pripravi na življenje po izpustu in na ponovno vključitev v
               okolje. Ta vidik načrtovanja socialnega vključevanja skupaj s strokovnim osebjem se
               zdi tudi poslancem Poslanske skupine SLS izredno pomemben del prestajanja same
               kazni.</p>
               <p>V Poslanski skupini Slovenske ljudske stranke bomo podprli Predlog zakona o
               spremembah in dopolnitvah Zakona o izvrševanju kazenskih sankcij tudi zato, ker daje
               večji poudarek alternativnim oblikam izvrševanja kazni in ker menimo, da tudi sicer
               prinaša številne pozitivne novosti. Hvala.</p>
            </sp>
            <sp xml:id="SDZ4-Redna-41-2008-07-10.sp81">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ivan Jelen bo predstavil stališča Poslanske skupine Demokratične
               stranke upokojencev. Prosim.</p>
            </sp>
            <sp xml:id="SDZ4-Redna-41-2008-07-10.sp82">

               <speaker>IVAN JELEN:</speaker>

               <p>Hvala za besedo, gospod predsednik. Poslanke in poslanci, predstavniki Vlade! Za
               področje kazenskega prava v najširšem smislu je značilna močna sistemska povezanost
               vseh institutov tega področja. Sprememba enega zahteva prilagoditve drugih. Ureditev
               področja izvrševanja kazenskih sankcij je vezano in pogojeno z drugimi
               kazenskopravnimi, prekrškovnimi in socialnovarstvenimi predpisi, če naj dosežejo svoj
               namen. V Poslanski skupini DeSUS ne dvomimo v primernost instituta izvrševanja dela v
               splošno korist, s katerim sodišče nadomesti kazen zapora do dveh let, saj ocenjujemo,
               da predlagana ureditev sledi praktičnim izkušnjam tako penologov kot tudi ostale
               stroke s tega področja ter dosega primerno stopnjo demokratičnosti in vladavine prava
               v naši državi. Večji teži alternativnim oblikam prestajanja kazni zapora poslanci
               DeSUS-a pritrjujemo, saj bodo po naši oceni bistveno prispevali k zmanjšanju
               prenapolnjenosti slovenskih zaporov, kar nenazadnje povzroča tudi kadrovski
               primanjkljaj, previsoko obremenjenosti delavcev v zavodih za prestajanje kazni ter
               visoko porabo proračunskih sredstev. Izvrševanja dela v splošno korist je že danes
               kot sankcija vpeta v različne faze kazenskega ali prekrškovnega postopka, ki jo
               izvršujejo centri za socialno delo za mladoletne osebe, osebe, ki so napotene v delo
               v splošno korist v predkazenskem postopku ter za obsojence in storilce prekrškov.
               Predlagani zakon pa to sankcijo določneje opredeljuje tudi z odpravo administrativnih
               ovir. Pritrjujemo, da gre v tem primeru za skupnostno sankcijo, kjer naj bi storilec
               storjeno škodo poravnal s svojim prispevkom v obliki svojega dela na območju
               samoupravne lokalne skupnosti, kjer prebiva. Prepričani smo, da se bo marsikoga
               opravljanje družbenokoristnega dela dotaknilo v tem smislu, da bo v bodoče njegovo
               ravnanje bolj premišljeno in zaradi tega v skladu s pozitivno zakonodajo in brez
               negativnih posledic, nenazadnje tudi za družbo kot celoto. Vendar mora biti tudi ta
               institut, ta sankcija urejena celovito, zato bomo poslanci DeSUS-a podprli amandma,
               vložen s strani Poslanske skupine Lipa, da je Ministrstvo za pravosodje tisti organ,
               ki je pristojen za sprejetje podzakonskega akta, s katerim se naj določijo jasne
               smernice, pravila in naloge za ta način izvajanja kazenske sankcije ter tudi za
               nadzor nad izvrševanjem teh nalog.</p>
               <p>Sama novela vsebuje več rešitev, ki bodo po naši oceni bistveno in pozitivno vplivale
               na namen penologije in resociacije obsojenih oseb. Kot primeren in potreben
               ocenjujemo tudi vloženi amandma k 51. členu za podrobnejšo ureditev kazenske sankcije
               izvrševanja dela v splošno korist. Zato bomo poslanci DeSUS-a tako predlagan amandma
               kot tudi novelo zakona o izvrševanju kazenskih sankcij soglasno podprli.</p>
            </sp>
            <sp xml:id="SDZ4-Redna-41-2008-07-10.sp83">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bogdan Barovič bo predstavil stališče Poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ4-Redna-41-2008-07-10.sp84">

               <speaker>BOGDAN BAROVIČ:</speaker>

               <p>Hvala za besedo, gospod predsednik. Spoštovani predstavniki Vlade, kolegice in
               kolegi! Saj, vsak zakon, ki ga sprejemamo v Državnem zboru, ima v sebi nek cilj in
               namen, vsebuje nekaj dobrega in tudi nekaj slabega. Sam sem v imenu Slovenske
               nacionalne stranke v prvi obravnavi predstavil stališča in sem tako, kot bom zdajle,
               skritiziral predvsem tisti del, ki govori o Mednarodnem kazenskem sodišču. In še
               enkrat povem, da se nam v Slovenski nacionalni stranki ne zdi prav, da bomo v
               Sloveniji s svojim denarjem hranili tuje lumpe. Na tem še vedno vztrajam. In krasen
               razlog imamo. Slovenija je, recimo, zavezana, da spoštuje in izvršuje sodbe
               Mednarodnega kazenskega sodišča. Ampak Slovenija mora urejati tudi tista vprašanja,
               ki jih Mednarodno kazensko sodišče ne ureja. Po tej logiki bomo rekli; okej, če jih
               ne ureja, bomo pa Slovenci uporabili tista določila, ki jih imamo mi. Ampak tistih pa
               ne smemo. Torej, rešitev je popolnoma jasna - mednarodne lumpe nazaj tja, kjer so
               lumparijo povzročili. In se rešimo njih, prihranimo denar in naredimo bistveno,
               zaradi česar je ta zakon pravzaprav tudi nastajal - razbremenimo število zapornikov v
               slovenskih zaporih. In takšno stališče še vedno imamo v Slovenski nacionalni
               stranki.</p>
               <p>Prav tako, spoštovane kolegice in kolegi, je za nas vprašljivo določilo v Predlogu
               zakona o spremembah in dopolnitvah Zakona o izvrševanju kazenskih sankcij glede
               uvedbe duhovne oskrbe. Pa ne zaradi duhovne oskrbe. Mi smo prepričani, da gre v tem
               delu že za kršitev 7. člena Ustave. Ker, veste, vsaka stvar, ki jo mi zapišemo v nek
               zakon, je obligatorna, torej je zavezujoča. To pomeni, da smo posegli na neko
               področje, kjer smo rekli, da tako mora biti. Zato nam ni prav, da je to določilo v
               zakonu zapisano, ker je to kršitev, verjemite mi, in veliko takšnih je, 7. člena
               Ustave, ki zaenkrat še velja - da poseganje države, cerkve in obratno, tega v
               Sloveniji ni, po ustavi.</p>
               <p>Po drugi strani, zdaj če smo konstruktivni, objektivni, pa tisti, ki ste se
               udeleževali številnih razprav in pogovorov o nekem drugem zakonu, torej Kazenskem
               zakoniku, ste predvsem v eni od zelo odmevnih oddaj slišali, kakšne hude težave so v
               naših zaporih. Preobremenjenost paznikov, po novem pravosodnih policistov,
               prenatrpani zapori, ponekod že skoraj nečloveške razmere in če smo pošteni in če
               pregledamo ta zakon, o katerem danes govorimo, ta zakon stremi k temu, da bi zmanjšal
               prostorske stiske v zaporih. Ta zakon z nekaterimi členi stremi k temu, da bi
               razbremenil pravosodne policiste. Tudi to je resnica, o kateri je treba govoriti.</p>
               <p>Jaz sem prej pozorno poslušal vse govorce in zanimivo je bila ena govornica, s katero
               se sicer jaz strinjam - hišni pripor je sicer nekaj zelo dobrega. Jaz mislim, da to
               ni slabo, če je pač nekdo doma. Jasno pa, da je pa tisto, da nekdo vpade k tebi notri
               brez - jasno se ne boš zdaj ne vem kako najavljal, ampak nek odnos bi moral biti
               urejen. Jaz tudi nisem za to, da zdaj, ne vem, ob polnoči nekdo pride, če zaradi
               drugega ne, zato ker mu je dolgčas in kar vdre v moje stanovanje. Po eni strani. Po
               drugi strani se mi pa čudno zdi, da smo občutljivi na tem področju, ko se pa na
               drugem, recimo, dogaja, da - saj ne rečem in tu najdemo paralelo, posamezni
               delodajalci k delavcem domov, ki so v bolniškem staležu nenapovedano, na vrat na nos
               direktno pošiljajo nadzor, ali je tisti doma, ali je slučajno na dvorišču, je smeti
               nesel, ker ni tako bolan, da ne sme ven na zrak in dihati. Ampak to pa smejo početi.
               Tako je tu treba potrebno najti neko paralelo. Če oni lahko to počnejo, kadar se jim
               zdi, mogoče celo z nekem razlogom nekateri delodajalci, da vendar enkrat nekoga ne
               bodo našli, samo zato, da se ga lahko pravnoformalno na hitro znebijo. Tako je nek
               nadzor potreben, je pa res, da je najbrž že treba ta določila, ki se uvajajo z novelo
               oziroma s Predlogom zakona o spremembah in dopolnitvah Zakona o izvrševanju kazenskih
               sankcij, da je pa treba nekatere vsebine še dodelati. Jasno je, da mora biti nadzor,
               da je hišni pripor nova civilizacijska pridobitev, je neko olajšanje za nekoga, tako
               kot je olajšanje za nekoga, če lahko odsluži kazen med vikendom, drugače pa živi
               normalno življenje, treba pa je te nadzore tudi opredeliti, mogoče s kakšnim
               podzakonskim aktom, da bodo malce drugačni, da ne bodo dopuščali preveč individualnih
               lastnosti nekega posameznega nadzornika, ki je lahko grob, lahko je <q>"žleht"</q>, lahko je
               pa zelo človeški, objektiven in sploh ne nadzira.</p>
               <p>To so sicer vsebine, ki jih je treba dodelati. Zato smo se v Slovenski nacionalni
               stranki odločili, da opozorimo še enkrat na tiste napake, ki so za nas
               nesprejemljive. Po drugi strani pa smo ugotovili in smo prepričani, da ta predlog
               zakona stremi k zmanjševanju prostorske stiske in razbremenitvi pravosodnih
               policistov, vzporedno - torej posledično - k izboljšanju razmer, zato temu zakonu
               nasprotovali ne bomo. Hvala lepa.</p>
            </sp>
            <sp xml:id="SDZ4-Redna-41-2008-07-10.sp85">

               <speaker>PREDSEDNIK FRANCE CUKJATI:</speaker>

               <p>Gospa Barbara Žgajner Tavš bo predstavila stališče Poslanske skupine Lipa.</p>
            </sp>
            <sp xml:id="SDZ4-Redna-41-2008-07-10.sp86">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovane kolegice in kolegi! Spoštovani gospod državni
               sekretar oziroma sekretar iz Ministrstva za pravosodje s sodelavci! Jaz sem mogoče v
               manjši zagati na začetku, ker, bom rekla, vsaj v prejšnji obravnavi pri tem zakonu
               smo imeli v Poslanski skupini Lipa tehtne pomisleke v okviru določenih predlaganih
               rešitev glede samega zakona, ki so bile izpodbite in zavrnjene. Kljub temu se je
               izkazalo, da pa smo imeli vseeno prav. Prav v toliko, ker je danes gospod državni
               sekretar na ministrstvu povedal, da podpira amandma, ki smo ga v sodelovanju z njimi
               pripravili za tretjo obravnavo predlaganega zakona. Toliko bolj sem v dilemi, ker
               dvomim,da je vse tisto, kar ste predvsem koalicijski poslanci zagovarjali kot dobre
               rešitve, resnično dobro. Imam določene pomisleke.</p>
               <p>Jaz bom rekla, da pravite, da je glavni namen predlaganega zakona razbremenitev
               slovenskih zaporov. To je slaba rešitev, če želimo doseči ta namen ali pa cilj, se
               pravi razbremenitev slovenskih zaporov s favoriziranjem pogojnih odpustov. To je
               slaba rešitev. Cilj takih zakonov ne sme biti, da bo manj ljudi prestajalo kazen v
               zaporu. Cilj takih zakonov mora biti ali pa celotne kazenske zakonodaje, da bo manj
               kaznivih dejanj, da bo manj storilcev kaznivih dejanj in da bo posledično tudi manj
               žrtev kaznivih dejanj.</p>
               <p>V predstavitvi stališč ene od poslanskih skupin sem slišala, da je predlagani zakon
               preveč restriktiven do zapornikov, storilcev kaznivih dejanj, da je kaznovalna
               politika v naši državi preveč ostra. Tisti človek ali tista oseba se je spraševala,
               kaj je z dostojanstvom zapornikov, obsojencev, storilcev kaznivih dejanj. Jaz se na
               tem mestu sprašujem: kaj je z dostojanstvom žrtev? Ko imamo pred seboj področje
               kaznovalne politike, ne samo Zakon o izvrševanju kazenskih sankcij, to ni krovni
               zakon na tem področju, je pa pomemben, to je res, ampak ko imamo pred seboj celotno
               področje kaznovalne politike, je treba v prvi vrsti imeti pred očmi dostojanstvo
               ljudi, ki so utrpeli škodo, nepopravljivo škodo zaradi pač nekoga, ki je hvala bogu
               pravnomočno obsojen. To je tisti vrednostni sistem, na katerem stojim jaz in ki ga
               zagovarjam jaz v imenu Poslanske skupine Lipa. Vrednostni sistem, ki pravi, da je
               vsaka opravilno sposobna oseba dolžna odgovarjati za svoja dejanja. Tudi osebne ali
               osebnostne pravice posameznikov so in morajo biti omejene z osebnimi in osebnostnimi
               pravicami drugih ljudi. Zato je prav, da je kaznovalna politika takšna, da določa
               vrednost nekemu vrednostnemu sistemu ali pa življenju ljudi. Storilci kaznivih dejanj
               so tudi morilci, so tudi posiljevalci, so tudi pedofili. Še enkrat pravim - prav je,
               da imamo jasno določena pravila igre v okviru kaznovalne politike, ne moremo, ne
               moremo miloščine peti osebam, ki so storile kaznivo dejanje, hudo kaznivo dejanje, ob
               dejstvu, še enkrat pravim - vsaka opravilno sposobna oseba v naši državi mora biti
               odgovorna za svoja dejanja.</p>
               <p>Še en pomislek, ki ga izražam v okviru predlaganega zakona - 8. člen. Težko verjamem,
               da se lahko vsebina predlaganega člena izvršuje v praksi. Zapisano je: <q>"Direktor
               zavoda lahko dovoli obsojencem, ki so bili obsojeni na kazen zapora do 36 mesecev,
               "</q>in tako dalje<q>", če so osebnostno urejeni in so redno zaposleni ali se izobražujejo,
               da med prestajanjem kazni zapora še naprej ostanejo v svojem delovnem ali
               izobraževalnem okolju, razmerju in prebivajo doma, razen ob prostih dneh, praviloma
               ob koncu tedna, ko morajo biti v zavodu."</q> Kdo so <q>"osebnostno urejene osebe"</q>? Kdo
               odloča o tem? <q>"So redno zaposlene, se izobražujejo"</q> - ali sodijo v to kategorijo
               ljudi tudi osebe, ki so, bom rekla, storile kaznivo dejanje s področja gospodarskega
               kriminala? To so osebe, ki so redno zaposlene, osebnostno, načeloma, urejene, tudi
               osebno urejene. Ali sodijo v to kategorijo ljudi tudi tiste osebe, zoper katere se
               tako zelo bori Vlada Republike Slovenije, Vlada Janeza Janše - tajkuni? Ne vem,
               sprašujem! Pravim, da so določene rešitve v okviru predlaganega zakona nejasne ali pa
               v nekaterih pogledih celo smešne, nelogične.</p>
               <p>Kot je nelogična rešitev tudi vpeljava in favoriziranje duhovne oskrbe. Tudi sama se
               bom dotaknila duhovne oskrbe v okviru slovenskih zaporov. Pred časom, več mesecev,
               pol leta, če ne celo leto dni nazaj, ko sem ministra za pravosodje opozorila prvič na
               res nevzdržne razmere v slovenskih zaporih, je minister za pravosodje rekel: <q>"Ne, v
               slovenskih zaporih je vse lepo in prav."</q> Tudi pazniki, ki delajo resnično v težkih
               pogojih za minimalno plačo, tudi s pazniki je po njegovem vse lepo in prav, imajo
               dobro službo, ne glede na to, da so v nevarnosti 24 ur na dan, 365 dni v letu.
               Njihova plača s plačo osebe, ki izvaja duhovno oskrbo v zaporu, ni primerljiva,
               nekajkrat nižja je. In veste, zakaj? Kakšna je bila razlaga ministra za pravosodje?
               Zato, ker so osebe, ki izvajajo duhovno oskrbo v zaporih, neke vrste koordinatorji.
               Koordinatorji česa? Koga? Kaj je potem z osebami, ki izvajajo psihosocialno
               rehabilitacijo v slovenskih zaporih, z redno zaposlenimi socialnimi delavci, z redno
               zaposlenimi psihologi? Tudi oni imajo nižjo plačo od novih koordinatorjev za duhovno
               oskrbo! Pa verjamem, da so bistveno bolj nepogrešljiv in pomemben člen v okviru
               celotnega sistema, ne samo v času prestajanja zaporne kazni, ampak tudi v obdobju, ko
               oseba prestane zaporno kazen.</p>
               <p>Določene rešitve, kot že rečeno, so res nelogične, nedodelane. Sprašujem se, če je ta
               zakon pisan zato, da bo razbremenil slovenske zapore, razbremenil delavce, koliko
               novih zaposlitev Ministrstvo za pravosodje načrtuje v okviru slovenskih zaporov.</p>
               <p>Na začetku sem omenila amandma, ki smo ga vložili v tretji obravnavi, ker je bil v
               drugi obravnavi žal zavrnjen. Ta amandma se dotika odgovornosti Ministrstva za
               pravosodje, ki je predpisalo novo obliko prestajanja kazni, kazen v okviru neke vrste
               humanitarnih del oziroma del v splošno korist družbe. Velika odgovornost je preložena
               tudi na centre za socialno delo, kljub temu da bo ministrstvo, ker bo sprejet naš
               amandma, pripravilo pravilnik oziroma neke vrste podzakonski akt, v okviru katerega
               bo uredilo pravila. Ampak ogromna odgovornost je kljub temu prenesena na centre za
               socialno delo, ki bodo bdeli nad izvajanjem dela storilcev kaznivih dejanj. Ali se
               tudi v okviru centrov za socialno delo predvidevajo nove zaposlitve? Naj vas spomnim
               ob tem, spoštovane kolegice in kolegi, resnično, ker je bilo centrom za socialno delo
               v preteklih letih ali pa mesecih naloženega ogromno novega dela. Centri za socialno
               delo opuščajo tisto osnovno dejavnost, ki bi jo morali izvajati, in to je dejavnost
               svetovanja uporabnikom. Centri za socialno delo žal postajajo zgolj neke vrste
               operativni servisi, kar je slabo. Upam, da bom tekom razprave dobila odgovore na
               vprašanje, še vedno pa ostaja tista dilema, ali zaradi ene spremembe enega predloga,
               ki je bil upoštevan oziroma bo upoštevan v tretji obravnavi, podpreti vse predlagane
               rešitve, ki pa kljub vsemu niso najboljše, najbolj racionalne, ali pa pustiti odprta
               vrata, pa morda v prihodnosti, ko se bo nedvomno še odprlo vprašanje, potrebe po
               spremembah tega zakona in tega področja, dati piko na <q>"i"</q>, bom rekla moji današnji
               razpravi.</p>
            </sp>
            <sp xml:id="SDZ4-Redna-41-2008-07-10.sp87">

               <speaker>PODPREDSEDNIK SAŠO PEČE:</speaker>

               <p>Hvala. Končali smo s predstavitvijo stališč poslanskih skupin. Sledi razprava poslank
               in poslancev o predlogu zakona o celoti.</p>
               <p>Besedo ima gospa Majda Zupan. Prosim.</p>
            </sp>
            <sp xml:id="SDZ4-Redna-41-2008-07-10.sp88">

               <speaker>MAJDA ZUPAN:</speaker>

               <p>Hvala lepa za besedo. Spoštovani gospod predsednik, predstavnice Vlade, poslanke in
               poslanci! Novela zakona o izvrševanju kazenskih sankcij dejansko prinaša spremembe in
               izboljšave za življenje v slovenskih zaporih, tako za tiste, ki prestajajo zaporno
               kazen, kot za tiste, ki zanje skrbijo. Vemo, da so razmere v slovenskih zaporih
               težke, zaradi tega, ker so prenapolnjeni, ker so velikokrat prostorsko neustrezni,
               ker je premalo kadra. O tem smo govorili tudi na izredni seji in vesela sem, da tudi
               novela, o kateri danes razpravljamo, prinaša večje število zaposlenih. Zlasti
               problematično je število varnostnikov, ki skrbijo za red in varstvo zapornikov.
               Varnostniki dejansko koristijo veliko število nadur, kar pomeni že ogrožanje za
               njihovo osebno in družinsko življenje in prepričana sem, da bo tudi današnja novela,
               ki jo bomo sprejeli, o tem kaže, da obstaja velik konsenz, pripomogla k temu, da bodo
               razmere boljše. Novela tudi zmanjšuje administriranje strokovnega kadra in omogoča,
               da bodo lahko večji del časa namenjali za tisto, za kar so dejansko usposobljeni, in
               pa prinaša tudi nove oblike prestajanja zaporne kazni, tako zapor za čas vikenda, kar
               velja za zapornike, ki so osebnostno urejeni in so lahko dejansko zaprti samo za čas
               vikenda, potem hišni zapor tudi do 9 mesecev, kar pomeni cenejšo varianto za državo
               in pa ugodnejše za zapornike, potem delo v splošno korist, kjer bo pomembno vlogo
               lahko odigral tudi center za socialno delo. Vse te novosti in še druge, ki jih ne bi
               naštevala, pomenijo, kot sem rekla, izboljšanje razmer v naših zaporih, zato novelo
               podpiram, pomenijo tudi boljše in ugodnejše pogoje za socializacijo in za
               vključevanje zapornikov v družbo, čemur je treba nameniti tudi posebno pozornost.
               Hvala lepa.</p>
            </sp>
            <sp xml:id="SDZ4-Redna-41-2008-07-10.sp89">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jožef Horvat, izvolite.</p>
            </sp>
            <sp xml:id="SDZ4-Redna-41-2008-07-10.sp90">

               <speaker>JOŽEF HORVAT:</speaker>

               <p>Hvala, gospod predsednik. Nimam veliko časa, zato bom v štirih točkah strnil moje
               razloge za absolutno podporo temu zakonu.</p>
               <p>Zakon prinaša kvalitetne rešitve vseh tistih vprašanj, ki jih predvideva statut
               Mednarodnega kazenskega sodišča in ki se nanašajo na izvrševanje sodb tega sodišča v
               primeru, da bi obsojenec prestajal kazen v Republiki Sloveniji. Drugič. Zakon prinaša
               kvalitetne rešitve, ker zmanjšuje število upravnih zadev, pri katerih se v postopku
               subsidiarno uporablja Zakon o splošnem upravnem postopku. Tretjič. Predlog zakona
               prinaša kvalitetne rešitve na področju zagotavljanja duhovne pastoralne oskrbe za
               zaprte osebe, ker je človek duhovno bitje in ne zato, ker naj bi bil človek zaradi
               tega cerkveno bitje kot nekateri poglobljeno razpravljajo. In četrtič. Predlog zakona
               prinaša kvalitetne rešitve z uvedbo posodobitev strokovne terminologije v smeri
               uskladitve, ureditve Zakona o izvrševanju kazenskih sankcij z modernimi penološkimi
               smernicami kot tudi sodobnimi načeli v predmetnem okviru. Ostale spremembe in
               dopolnitve ne zadevajo bistvenih vsebinskih sprememb, temveč že določeno sistemsko
               ureditev le dopolnjujejo ali bolj jasno določajo sedanje uveljavljene določbe.</p>
               <p>To je samo nekaj razlogov, zaradi katerih bom sam in tudi moje kolegice in kolegi
               zakon podprli. Hvala lepa.</p>
            </sp>
            <sp xml:id="SDZ4-Redna-41-2008-07-10.sp91">

               <speaker>PREDSEDNIK FRANCE CUKJATI:</speaker>

               <p>Hvala. Gospod Miran Potrč, prosim.</p>
            </sp>
            <sp xml:id="SDZ4-Redna-41-2008-07-10.sp92">

               <speaker>MIRAN POTRČ:</speaker>

               <p>Hvala lepa. Vlada, v njej Ministrstvo za pravosodje sta se odločila, da v tem
               mandatu, ki se bliža h koncu, opravita zelo temeljito revizijo pomembnih določb,
               predvsem na kazenskopravnem področju. Sprejeli smo spremembe in dopolnitve Zakona o
               kazenskem postopku, nov Kazenski zakonik, sprejeli smo spremembe na področju
               advokature - odvetništva. Zdaj imamo dovolj pomembno spremembo Zakona o izvrševanju
               kazenskih sankcij.</p>
               <p>V Poslanski skupini Socialnih demokratov nismo, in tudi danes ne nasprotujemo resni
               analizi in potrebnosti marsikaterih sprememb, bili pa smo ves čas mnenja, da pri
               spremembah, ki jih je predlagala ali pri novih rešitvah, ki sta jih predlagala Vlada
               in Ministrstvo za pravosodje, nista dovolj sledila problemom in razmišljanju, kako te
               probleme reševati v praksi. Predvsem sta bila premalo občutljiva tudi na mnenja, ki
               so jih imeli in jih imajo še danes ljudje, ki bodo morali nove rešitve izvajati. To
               velja pri odvetništvu za odvetnike, to velja pri Zakonu o kazenskem postopku in
               Kazenskem zakoniku za vsaj ne tako nepomemben, ampak pomemben del kazenskopravne
               stroke in predvsem praktikov na sodiščih. In kar zadeva Zakon o izvrševanju kazenskih
               sankcij, velja to za dosedanje paznike, po novem policijo, ki naj bi uresničevala
               Zakon o izvrševanju kazenskih sankcij. Mi smo s predstavniki sindikata varnostnega
               osebja v zaporih imeli več razgovorov. Podpirajo nekatere rešitve, hkrati pa
               opozarjajo, da probleme, tako kot jih oni čutijo in kot jih zaznavamo tudi mi, s
               predlaganimi spremembami in dopolnitvami zakona ne bodo rešene.</p>
               <p>Naj povem, da v Poslanski skupini Socialnih demokratov, pa tudi jaz osebno vidim, da
               je treba, kar zadeva celotno problematiko kriminalitete, sistema sankcij in
               kaznovanja ter prestajanja kazni, le gledati stvari kot celoto in ločevati različno
               vlogo, ki jo v tej celoti imajo posamezni deli. S kazenskim zakonikom zagotavljamo,
               da so kazniva tista dejanja, ki so nevarna, škodljiva, ki delajo škodo sodržavljanom,
               javnemu interesu in tudi državi, in to po kazenskem postopku, ki bo zagotovil pošteno
               sojenje in sojenje v razumnem roku. Zakon o izvrševanju kazenskih sankcij pa ima
               drugačen cilj. Njegov namen ni več samo kaznovati tistega, ki je storil kaznivo
               dejanje in je bil pošteno obsojen, pač pa v korist države in družbe zagotoviti, da bo
               način prestajanja kazni takšen, da bo omogočal preko programa tudi potrebno
               prevzgojo, socializacijo in kjer je le mogoče, njegov povratek v normalno življenje,
               tako da ne bi v bodoče ponavljal kaznivih dejanj, ki jih je pred tem storil. Ali v
               tem smislu predlagani zakon o izvrševanju kazenskih sankcij daje dovolj podlag, je
               vprašanje, čeprav nekaj novosti, posebej <q>"za vikend"</q>, hišnim zaporom, javnimi oziroma
               družbeno koristnimi deli, uvaja, vprašanje pa je, ali so ustvarjeni drugi pogoji, ki
               lahko to zagotovijo.</p>
               <p>Rad bi se skliceval tudi na zadnjo razpravo v matičnem delovnem telesu, kjer so nas
               pazniki, varovalno osebje, zdaj po novem policisti v pravosodju, pravosodna policija,
               opozorili, da mnogi problemi njihovega položaja in s tem tudi položaja zapornikov
               niso ustrezno urejeni. Zaporov je premalo, v zaporih je marsikje ne samo 30, ampak
               tudi do 80% več zapornikov, kot bi jih po standardih smelo biti. Temu ustrezno je
               bistveno manj paznikov, kot bi jih moralo po standardih biti. Ministrstvo za
               pravosodje v zadnjih letih ni izpolnilo svojih obveznosti do povečanja števila
               paznikov. Obratno, marsikje se je število paznikov zmanjšalo na ta račun, da se je
               povečal tisti del zaposlenih v Ministrstvu za pravosodje, ki opravljajo druge
               dejavnosti, morda za ministra in Vlado bolj pomembne, za varnost v državi, za
               resocializacijo zapornikov in podobno pa gotovo ne. In v tem delu se nam zdi, da tudi
               rešitve, ki so v predlaganem zakonu, ne bodo mogle dati ustreznih rezultatov, če
               hkrati Ministrstvo za pravosodje ne bo bolj dosledno ob obljubah, ki jih daje,
               izpolnjevalo tudi te obveznosti. Če namreč ni mogoče pripravljati programov
               prevzgoje, če ni mogoče zagotoviti takšnega statusa zapornikov, da se ta program
               lahko uresničuje, če je preko prenatrpanih zaporov stalno znova nevarnost za njihovo
               varnost in njihove medsebojne odnose in če je ob vsem tem velika nevarnost tudi za
               položaj paznikov, potem takšen zakon ne bo mogel zadostiti ciljem, ki jih ima; ti pa
               gotovo niso prvi in v prvi vrsti samo kaznovani, ampak obratno, prvi in v prvi vrsti
               tudi spoštljivo, dosledno uresničevanje, pošteno uresničevanje prestajanja kazni
               zato, da bi prišlo poleg kaznovanja tudi do potrebne prevzgoje, novih delovnih in
               socialnih navad, ki bi takšnemu zaporniku po prestani kazni omogočili, da se
               korektno, pošteno, ustvarjalno, delovno vključi v življenje. Hvala.</p>
            </sp>
            <sp xml:id="SDZ4-Redna-41-2008-07-10.sp93">

               <speaker>PREDSEDNIK FRANCE CUKJATI:</speaker>

               <p>Hvala. Gospod Drobnič.</p>
            </sp>
            <sp xml:id="SDZ4-Redna-41-2008-07-10.sp94">

               <speaker>MAG. JANEZ DROBNIČ:</speaker>

               <p>Hvala lepa za besedo. Zakon uvaja vrsto novosti, ki jih poznajo drugi sistemi
               izvrševanja kazenskih sankcij po Evropi, spremembe zakona pa se nanašajo tudi na
               implementacijo statuta mednarodnega sodišča. Skratka, vrsta novosti, ki jih tako
               strokovna kot sicer splošna javnost podpira. Zato zgolj z argumenti, da se s tem
               zakonom hiti, ni mogoče oporekati sprejetju tega zakona - to, kar navaja opozicija.
               Navesti je treba konkretne razloge, kaj tisto, kar se uvaja v tem zakonu, ni dobro.
               Če so pomisleki, je treba navesti pomisleke. Zagotovo pa niso tudi argumenti, to kar
               sem jih v zadnji razpravi slišal, in sicer, da ni zagotovljenega zadostnega števila
               paznikov, v to se zakon ne spušča. Ravno tako, da se zaposlujejo na Ministrstvu za
               pravosodje - to ni argument za to, ravno tako tudi ne denar za delo in za programe
               resocializacije in rehabilitacije obsojencev - to ni predmet tega zakona, ampak
               predmet drugega zakona. Pač bo treba našteti nekaj drugih argumentov, kakšne druge
               argumente, ki bodo šli v nasprotju s tem, kar se pravzaprav uvaja, to pa so predvsem:
               učinkovito, ekonomično in strokovno izvrševanje kazenskih sankcij, to slovenska
               javnost zahteva, odpravo administrativnih ovir, potem pazniki inštruktorji izenačeni
               s pazniki, da bodo po novem tako kot pravosodni varnostni policisti - v tem ne vidim
               nobenega problema, alternativne kazni - o teh smo že dolgo časa govorili. Zakaj ne bi
               tisti, ki seveda niso obsojeni zaradi kaznivega dejanja zaradi spolne nedotakljivosti
               in podobno, ne prestajali alternativne zaporne kazni, ki je cenejša pa koristnejša za
               vse; potem omejitev pošiljk zapornikom - to, kar se je dogajalo in se še dogaja,
               razpečevanje mamil v zaporih. Proti temu zagotovo smo. Posodobljen disciplinski
               postopek, uklonitev zapora in, seveda, mnogo boljši pristop k integraciji v delu in
               zaposlitvi. To so te vrste novosti, katerim jaz po vseh pristopih, analitičnih in
               tehtanih, ne morem nasprotovati.</p>
               <p>Morda bi imel nekaj dilem v zvezi s hišnim priporom, pa vendar, to je toliko dobrih
               novosti, da jih bom podprl.</p>
            </sp>
            <sp xml:id="SDZ4-Redna-41-2008-07-10.sp95">

               <speaker>PREDSEDNIK FRANCE CUKJATI:</speaker>

               <p>Hvala. Dr. Pavliha. Izvolite.</p>
            </sp>
            <sp xml:id="SDZ4-Redna-41-2008-07-10.sp96">

               <speaker>DR. MARKO PAVLIHA:</speaker>

               <p>Hvala lepa, gospod predsednik, za besedo. Cenjeni državni sekretar s sodelavcema,
               cenjene poslanke, poslanci in pa strokovne sodelavke. Sam sicer nisem več član
               matičnega delovnega telesa, vendar se je name obrnilo kar nekaj uslužbencev s
               področja izvrševanja kazenskih sankcij, zato sem v zadnjih mesecih ministru Šturmu
               postavil nekaj poslanskih vprašanj na to temo, in sicer o bivanjski stiski v
               slovenskih zaporih, potem o pomanjkanju kadrov na Upravi za izvrševanje kazenskih
               sankcij, pomanjkanju finančnih sredstev za vzdrževanje zaporov, dolgoletni zamudi pri
               sprejemanju posebne uredbe za izvrševanje oziroma izvajanje varnostnih ukrepov,
               zlasti za zdravljenje alkoholikov in narkomanov, ki jih je približno 50% v naših
               zaporih, in tudi glede privabljanja tujega kapitala v gospodarske enote v slovenskih
               zaporih.</p>
               <p>Problematika je sprožila precej burno javno in medijsko razpravo, vendar je bila v
               veliki meri bob ob steno. Ne glede na številne strokovne pripombe je novela zakona
               očitno priromala do tretje obravnava in bo bržkone v teh dneh tudi sprejeta. Pri tem
               pa poudarjam, da ima penološka stroka še vedno naslednje tehtne pripombe, in žal mi
               je, ker kolega Drobniča ni v dvorani, kajti naštel mu bom pet konkretnih pripomb, ki
               niso zrasle na mojem zelniku, ampak na zelniku tistih, ki se na to problematiko res
               spoznajo in se z njo dolga leta ukvarjajo.</p>
               <p>Prvič. Zakon po njihovem mnenju ne prinaša bistvenega napredka oziroma prispevka k
               zmanjšanju obremenitve delavcev na tem področju. Namesto postopka po zakonu o
               upravnem postopku je pač predviden opisni zapis posamezne odločitve.</p>
               <p>Drugič, kot je bilo že omenjeno, se uvaja pravosodna varnostna policija, in sicer po
               vzoru držav, ki nimajo ugleda na področju sodobnega obravnavanja zaporskih sistemov,
               denimo Italija, Francija in Slovaška. Zakaj se predlagatelj ni oziral po številnih
               drugih evropskih državah, ki imajo tovrstno problematiko urejeno na bistveno višjem
               nivoju, kar ne nazadnje sproti preverja in tudi potrjuje Svet Evrope, pa mnoge druge
               organizacije, ki se ukvarjajo z varstvom človekovih pravic.</p>
               <p>Tretjič, ni kadrovskih in materialnih možnosti za izvajanje varovanj sodišč, zato
               bodo potrebna dodatna sredstva in kadri. Žal mi je, ampak gotovo ne drži trditev, da
               ta zakon ne bo imel materialnih posledic. Kakopak jih bo imel!</p>
               <p>Četrtič, po našem mnenju bi bilo varovanje sodišč z zasebnimi službami bistveno
               ceneje, morda tudi za polovico. In končno, stroka pravi, da zakon v nekaterih delih
               ni usklajen z evropskimi zaporskimi pravili.</p>
               <p>Strinjam se s tistimi, ki pravite, da zapori niso niti hoteli, še manj bolnišnice,
               ali če karikiram kolega Baroviča, pa tudi niso nikakršni sponzorji za mednarodne
               lumpe. Ampak drži pa tudi trditev, da si celo in tudi zaporniki, da o uslužbencih
               niti ne govorim, zaslužijo dostojanstvo in pravično obravnavanje, česar jim ta novela
               v celoti ne bo prinesla. Zato pač sam te premalo dobre novele ne bom mogel podpreti,
               ji pa tudi ne bom nasprotoval. Hvala lepa.</p>
            </sp>
            <sp xml:id="SDZ4-Redna-41-2008-07-10.sp97">

               <speaker>PODPREDSEDNIK FRANCE CUKJATI:</speaker>

               <p>Hvala. Mag. Potrata, izvolite.</p>
            </sp>
            <sp xml:id="SDZ4-Redna-41-2008-07-10.sp98">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. mene predlog zakona v tretji obravnavi znova
               zanima predvsem s stališča izkušenj Komisije za peticije ter za človekove pravice in
               enake možnosti. Na komisijo se namreč obračajo tako posamezniki kot skupine
               zapornikov, ki opozarjajo predvsem na prostorsko stisko v slovenskih zaporih in na
               človeka nevredne razmere, v katerih živijo. Slabe razvade, ki so zelo razširjene med
               zaporniki, zmanjšujejo možnost, da bi zapor opravil tisto funkcijo, ki naj bi jo ne
               nazadnje tudi opravil, da bi posameznika, ki se je prekršil zoper zakon, prepričal o
               nujnosti kazni in o želji po vrnitvi v življenje brez te obremenilne življenjske
               poti. Je pa zaradi tega, ker so razmere takšne, kakršne v zaporih so, zelo malo
               možnosti tudi za to, da bi se po prestani kazni zaporniki dobro integrirali v družbo.
               In ko gledam s stališča teh vlog, ki jih dobivamo - govora je o kršenju človekovih
               pravic, ki jih lahko razumem kot tudi tisti minimalni standard, v tem primeru, ko gre
               za prestajanje zaporne kazni; torej, če gledam na ta zakon s tega stališča, potem si
               ne morem obetati, da bi v kratkem prinesel, kljub preimenovanju, torej da imamo sedaj
               pravosodno policijo in še kaj drugega, kljub nekaterim drugim ukrepom, ki mogoče za
               večinsko veroizpoved pomenijo boljšo oskrbo tudi po tej plati, pa za vse druge
               pripadnike verskih skupin ali ateiste - to ne pomeni kakšnega bistvenega izboljšanja.
               Torej je veliko pripomb na račun tega, kar se dogaja, in če poslušam ali sodim po
               tistem, kar je bilo mogoče slišati v zvezi s kazenskim zakonikom ali ob javnih
               razpravah, kako sami strokovnjaki, pravniki in tisti, ki imajo izkušnjo s tem, kako
               delo in življenje v zaporih poteka, menijo, da preventivne ali tiste olajševalne
               vloge zapori ne opravljajo, zlasti ne to, da bi človeka socializirali za boljšo
               vključenost v družbo po prestajanju kazni, potem ne morem reči, da se optimistka pri
               tem zakonu. Hvala.</p>
            </sp>
            <sp xml:id="SDZ4-Redna-41-2008-07-10.sp99">

               <speaker>PREDSEDNIK FRANCE CUKJATI:</speaker>

               <p>Hvala lepa. Besedo ima gospod Gulič. Izvolite.</p>
            </sp>
            <sp xml:id="SDZ4-Redna-41-2008-07-10.sp100">

               <speaker>ALEŠ GULIČ:</speaker>

               <p>Spoštovani gospod predsednik, cenjene kolegice in kolegi! Večino zadev sem takoj
               povedal pri predstavitvi stališč poslanske skupine, vendar se je tukaj v razpravi
               spet pojavilo pripovedovanje o tem, kako je zapornikom lepo in dobro, kaj vse da
               imajo v teh institucijah, kjer prestajajo svoje kazni, in da bi bilo treba seveda še
               kaj odvzeti. Resnica je seveda bistveno drugačna. Ljudje, ki so obsojeni na zaporne
               kazni, so obsojeni tudi na drugačen režim življenja in prav gotovo se jim ga ne sme
               oteževati, obenem pa se ne smejo tam omogočati izvrševanja kakšnih dodatnih kazni,
               notranjih eksekucij, mučenja, nadlegovanja, spolnih zlorab in tudi poškodovanj.
               Veste, da se vse to dogaja, in veste tudi to, da kadar je ljudi preveč na kupu, da so
               zadeve še bolj zapletene. Če bi ta predlog zakona omogočal boljše razmere, drugačno
               življenje, potem bi ga prav gotovo z veseljem podprl, ampak nič ne kaže, da se bo to
               zgodilo.</p>
               <p>Obenem imamo pa tudi kar naprej pred seboj pomisleke ljudi, ki se ukvarjajo s tem
               vsak dan, vsakodnevno, in penološke stroke in tudi vseh tistih, ki delajo v zaporih.
               O tem smo veliko slišali prejšnji petek na nujni seji Odbora za notranjo politiko, pa
               kot da seveda so zadeve šle mimo. Kot da psi lajajo in karavana gre dalje.</p>
               <p>Tretja stvar, ki je seveda moteča, je to, da je zakon nastajal tako nenavadno. Se
               pravi, da se je pojavil pravzaprav prej kot sicer njegov matični zakon in je že
               vseboval prilagoditve. Tudi zato smo na začetku nasprotovali, kolega Drobnič je
               seveda to potegnil v današnji čas. Danes to seveda ni več razlog, ampak vsebina se pa
               ni spremenila. Vsebina se ni spremenila in seveda vse tisto, kar zakon lahko prinaša,
               ni samo dobro. Jaz se z nekaterimi zadevami prav gotovo strinjam in jih podpiram.
               Predvsem tiste, ki govore o alternativnih možnostih prestajanja kazni - skoraj vseh.
               Pri družbeno koristnem delu bi seveda pričakoval kakšne bolj jasne določbe, ampak v
               glavnem ta del je prav gotovo dober, ker ravno tukaj vidim možnost, da se bodo kakšne
               zadeve sprostile.</p>
               <p>Druga stvar je pa oblikovanje tako imenovane sodne policije. Tukaj se mi pa zdi, da
               na nek način pretiramo; in spet imamo v obrazložitvah pravzaprav na nek način
               podtaknjene zgolj in samo pozitivne argumente oziroma takšne argumente, ki so v prid
               predlagateljem, in nobenih pomislekov, kot da bi bil svet črno-bel.</p>
               <p>Tretja zadeva ali četrta je pa seveda silna naklonjenost tako imenovani duhovni
               oskrbi. Seveda gre za oskrbo kristijanov oziroma tistih, ki so v občestvu
               rimokatolikov, drugih se zadeva ne dotika; če pa se jih že, se jim pa ponuja ta
               možnost, kar je pa prav gotovo krivično in ne govori v prid enakopravnem obravnavanju
               vseh verujočih. Zadeva je vezana na tako imenovani Zakon o verski svobodi, ki bi
               moral imeti sicer naslov zakon o verski nesvobodi, in na nek način omogoča predvsem
               zaposlovanje posvečenih oseb Rimskokatoliške cerkve v državnih inštitucijah. Zadeva
               bi bila seveda rešljiva drugače, in sicer tako, da bi tisti, ki prestajajo kazen,
               zahtevali posvečeno osebo njegove veroizpovedi, da opravi to, duhovne zadeve, in
               seveda, ker je država tista, ki to onemogoča, bi pač pokrivala stroške. Tako pa, ko
               se seveda zaposluje zgolj in samo ljudi iz ene veroizpovedi, ki naj bi opravljali
               potem najprej za vse kristjane, se pravi, tukaj imamo še pravoslavce, pa še kakšno
               veroizpoved, evangeličane, potem se to lahko razširi na vse, ki so vezani na to
               judovsko-krščansko tradicijo. Tukaj je seveda tudi islam, da ne bo kdo pozabil, in ne
               vem, kako bodo prepričali ljudi, da je to eno in isto in tako dalje in tako naprej.
               Se pravi, vrsta zadev, ki imajo zelo jasne posledice, pa jih zakon na nek način ne
               upošteva. Za to ni treba nobenega ekspertnega in diagnostičnega sistema, kaj se bo
               zgodilo. Eni bodo pač imeli, drugič ne; eni bodo obravnavani nekako pozitivno
               privilegirano, drugi negativno privilegirano. In če to prištejemo k vsemu tistemu,
               kar se v tem trenutku dogaja, potem vidimo, da zakon ni zajel življenja in tega
               sveta, ampak neko iluzijo. In zato ga v Liberalni demokraciji ne bomo podprli.</p>
            </sp>
            <sp xml:id="SDZ4-Redna-41-2008-07-10.sp101">

               <speaker>PREDSEDNIK FRANCE CUKJATI:</speaker>

               <p>Hvala. Gospa Lavtižar Bebler.</p>
            </sp>
            <sp xml:id="SDZ4-Redna-41-2008-07-10.sp102">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod predsednik. Jaz bi se v svoji kratki razpravi samo
               pravzaprav zadržala ob razpravi, žal, trenutno odsotnega iz dvorane kolege Drobniča,
               ki je očital opoziciji, da nasprotuje temu zakonu, nima pa pravih argumentov za to
               oziroma teh argumentov ne navede.</p>
               <p>V predstavitvi stališča Poslanske skupine Socialnih demokratov sem zelo natančno
               nanizala argumente, zakaj Poslanska skupina Socialnih demokratov tega zakona ne bo
               podprla.</p>
               <p>Bi pa izpostavila posebej še to, da se dejansko predlagatelj s tem predlogom zakona
               ni zgledoval pri tistih državah, ki imajo na tem področju modernejše pristope in na
               modernejši način zagotavljajo izvrševanje kazenskih sankcij. V tem pogledu je seveda
               več kot dobro znano,da v nekaterih skandinavskih državah stopajo daleč naprej pred
               drugimi državami, kako se lotevajo reševanja teh problemov. In res, tudi sama ne
               vidim nobenega razloga zakaj, denimo, se ni naš predlagatelj zgledoval po tamkajšnjih
               razmerah in bi poskušal tudi ta zakon, naš zakon na nek način prilagoditi nekaterim
               že uveljavljenim načinom izvajanja izvrševanja kazenskih sankcij.</p>
               <p>Večkrat smo že slišali opozorila tako iz poslanskih vrst kot tudi iz vrst stroke,
               penološke stroke in druge stroke, ki se s temi rečmi dejansko stalno in poklicno
               ukvarja. Namreč, zakon ne upošteva docela in dovolj evropska zakonska pravila in
               druge dokumente Sveta Evrope, ki so tudi že uveljavili določene standarde na tem
               področju in bi jih kazalo seveda upoštevati tudi pri nas, še posebej, če se potem
               predlagatelj tudi hvali s tem, kako je ta zakon sedaj dober, napreden in kako smo na
               tem področju moderni, kar seveda ne drži.</p>
               <p>Tretje, kar bi rada rekla, je še to, da se mi zdi nekorektno, ko nekateri sedaj tukaj
               posebej izpostavljajo ocene <gap n="..."/><stage>/Opozorilni znak za konec razprave./</stage><gap n="..."/>, da se mi ne
               ukvarjamo dovolj s problematiko žrtev storilcev kaznivih dejanj. Dejstvo je, da
               govorimo o zakonu o izvrševanju kazenskih sankcij in zaradi tega so takšne pripombe
               neumestne. Hvala lepa.</p>
            </sp>
            <sp xml:id="SDZ4-Redna-41-2008-07-10.sp103">

               <speaker>PREDSEDNIK FRANCE CUKJATI:</speaker>

               <p>Hvala. In še gospod Marolt, v imenu predlagatelja Vlade. Izvolite.</p>
            </sp>
            <sp xml:id="SDZ4-Redna-41-2008-07-10.sp104">

               <speaker>ROBERT MAROLT:</speaker>

               <p>Hvala lepa za besedo, gospod predsednik. Če dovolite, bi še nekaj pojasnil. Z
               zanimanjem sem skupaj s sodelavcema poslušal to razpravo.</p>
               <p>Na začetku moram pojasniti, da je to spremembo zakona o izvrševanju kazenskih sankcij
               pripravljala delovna skupina, ki je bila sestavljena izključno iz vrst strokovnjakov,
               zaposlenih tako v upravi za izvrševanje kazenskih sankcij kot tudi v posameznih
               zaporih in pa seveda iz Ministrstva za pravosodje. Pri noveli tega zakona so
               sodelovali tako penološki delavci, tako ostalo tretmajsko osebje, pazniki, vodstvo
               zaporov in pa celo predstavniki sindikata zaposlenih v slovenskih zaporih, kar je
               bilo tudi pojasnjeno na matičnem odboru, kot je pojasnil sam predsednik sindikata
               zaposlenih v zaporih. Zato je vsakršen dvom, češ da stroka pri tem ni sodelovala
               oziroma očitek, da stroka pri noveli tega zakona ni sodelovala, je popolnoma odveč.
               To imamo vse evidentirano poimensko. Moram tudi takoj pojasniti, da je prav na pobudo
               stroke, na pobudo predstavnikov stroke tretmajskega penološkega osebja v tej delovni
               skupini prišlo do te spremembe, ki odpravlja podvajanje njihovega dela, ki odpravlja
               tako imenovano timsko odločanje in potem na podlagi timskega odločanja še posebno
               odločanje in izdajanje vodenje posebnega upravnega postopka in odločanje po ZUP-u.
               Stroka je pripravila to rešitev, ki poenostavlja njihovo delo, ki uvaja tako
               imenovani osebni načrt, ki je pisni dokument, ki ga podpiše obsojenec in v imenu
               zavoda oziroma vodstva zavoda, vodja zavodskega strokovnega tima. Pri izdelavi
               osebnega načrta se upoštevajo vse razmere in ugotovitve o posameznem obsojencu,
               spremembe in pa seveda z aktivno udeleženostjo obsojenca v največji možni meri. Kajti
               izkušnje drugje v Evropi in po svetu namreč kažejo, da je načrtovanje prestajanja
               kazni najbolj uspešno takrat, ko je obsojenec v procesu načrtovanja aktivno udeležen.
               To priporočajo tudi standardi minimalnih pravil za ravnanje z obsojenci Organizacije
               združenih narodov. V zvezi s tem moram tudi kategorično zavrniti očitek, češ, da niso
               upoštevane evropska zaporska pravila, da niso upoštevana priporočila Sveta Evrope.
               Nasprotno, v tej noveli so upoštevana priporočila Sveta Evrope in so tudi upoštevana
               evropska zaporska pravila.</p>
               <p>V zvezi s tako imenovanim delom v splošno korist, z alternativnim izvrševanjem
               kazenskih sankcij, za kar bodo skrbeli pristojni centri za socialno delo v
               sodelovanju z zavodi za zaposlovanje, moram poudariti, da tako imenovane skupnostne
               sankcije, tudi delo v splošno korist, naj bi bile organizirane tako, da na delo
               napotene osebe lahko ostanejo v svojem matičnem okolju in ne prihajajo v stik z
               zaporskim osebjem. Ta načela izhajajo ravno iz priporočil Sveta Evrope. Iz priporočil
               Sveta Evrope izhaja tudi to, naj so te sankcije urejene celovito na enem mestu, da to
               področje vodi ena služba, torej centri za socialno delo v sodelovanju z zavodi za
               zaposlovanje, ki imajo primerno usposobljene kadre, in je prisotna v lokalnih
               skupnostih. Še to moram pojasniti, da centri za socialno delo že zdaj vodijo te
               naloge, tako imenovano delo v splošno korist, za tožilstva in mladoletnike v
               predkazenskih in drugih postopkih. In ravno centri za socialno delo so v Sloveniji
               tisti, ki imajo mrežo v celotnem lokalnem okolju, kajti imamo 62 centrov za socialno
               delo razpršenih po celotni Sloveniji in so edina služba ali lahko rečem, edina
               obstoječa služba, ki ima pogoje, znanje, prisotnost v lokalnih skupnostih za
               celovito, kakovostno in pregledno izvajanje teh sankcij za vse kategorije storilcev
               kaznivih dejanj in tudi prekrškov.</p>
               <p>Če dovolite, bi citiral še priporočilo Sveta Evrope številka R-92/16, tako imenovana
               evropska pravila o skupnostnih sankcijah in ukrepih, ki določajo, da se mora
               probacija izvajati v lokalnih skupnostih. In centri za socialno delo v sodelovanju z
               zavodi za zaposlovanje so v lokalnih skupnostih, niso pa v lokalnih skupnostih
               zapori, ki jih imamo praktično pet. Evropska pravila o skupnostnih sankcijah in
               ukrepih v 45. pravilu državam članicam tudi nalagajo, da naj države pri
               implementaciji skupnostnih sankcij in ukrepov uporabijo vse ustrezne vire, ki v
               skupnostih že obstajajo, torej centri za socialno delo v sodelovanju z zavodi za
               zaposlovanje. In če dovolite, bi na tem mestu še to pojasnil - mreža, ne samo, da je
               razpršena, je tudi kadrovsko močna. Gre za približno 1000 zaposlenih v centrih za
               socialno delo, plus približno 1000 zaposlenih v zavodih za zaposlovanje. Ne smemo
               pozabiti, da imajo zavodi za zaposlovanje manj dela, kot so ga imeli v preteklosti,
               ko je bilo, ne vem, 130, 140 tisoč brezposelnih oseb. Sedaj pa se je to število
               praktično prepolovilo. Gre torej za poenotenje izvajanja vseh alternativnih sankcij v
               Republiki Sloveniji na enem mestu, kot sem že omenil, kot se to že izvaja za
               mladoletnike in v predkazenskem postopku.</p>
               <p>Glede omenjene duhovne in pastoralne oskrbe in očitek, češ, da se bo skrbelo samo za
               pripadnike ene verske skupnosti. To ni res, to ne drži. Vsakemu obsojencu se pod
               enakimi pogoji omogoči uresničevanje verskih aktivnosti, ne glede na njegovo versko
               prepričanje ali pripadnost verski skupnosti. Torej bo vsem zagotovljeno pod enakimi
               pogoji.</p>
               <p>Glede omenjene zasedenosti slovenskih zaporov. Res je, zapori so trenutno
               prenapolnjeni, trenutno je 20% več zaprtih oseb, kot je obstoječih kapacitet, vendar
               so nekateri zapori zasedeni komaj 63%, nekateri, kot je javnosti znano - Ljubljana in
               Maribor, pa so trenutno prezasedeni. Vendar to ni tematika tega zakona, zato je
               gospod minister za pravosodje dr. Lovro Šturm sprejel pravilnik o spremembah in
               dopolnitvah pravilnika o izvrševanju kazni zapora, ki je bil objavljen v Uradnem
               listu številka 62/2008, kjer je jasno določena dolžnost direktorjev uprave za
               izvrševanje kazenskih sankcij in direktorjev zavodov za zagotavljanje enakomerne
               zasedenosti slovenskih zaporov. Jasneje se ureja postopek za premestitev obsojencev
               zaradi nadpovprečne zasedenosti enega zapora, ki se začne na predlog direktorja
               zapora. Podrobneje je določena poenostavljena vsebina postopka, jasno je opredeljeno
               merilo za odločanje, določeni so tudi bistveno krajši roki za procesna dejanja,
               določena je tudi poenostavitev poslovanja, vse z namenom zagotoviti enakomernejšo
               obremenitev slovenskih zaporov.</p>
               <p>Hvala.</p>
            </sp>
            <sp xml:id="SDZ4-Redna-41-2008-07-10.sp105">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Prehajamo na razpravo o členu in vloženem amandmaju, in sicer gre za 51. člen in
               amandma Poslanske skupine Lipa.</p>
               <p>Želi kdo razpravljati? <stage>(Ne.)</stage> Potem zaključujem razpravo.</p>
               <p>Končali smo z razpravo o zakonu in amandmaju, o katerem bomo v skladu s časovnim
               potekom seje zbora odločali jutri, v petek, 11. julija, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>16. TOČKO DNEVNEGA REDA,</title> to je <title>NA OBRAVNAVO POROČILA O DELU
                  ZAGOVORNICE ZA LETO 2007.</title>
               </p>
               <p>Poročilo je v obravnavo zboru predlagala Komisija za peticije ter za človekove
               pravice in enake možnosti.</p>
               <p>Besedo dajem predsednici mag. Majda Potrata za dopolnilno obrazložitev predloga.</p>
               <p>Izvolite.</p>
            </sp>
            <sp xml:id="SDZ4-Redna-41-2008-07-10.sp106">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovane poslanke in poslanci! Komisija za
               peticije ter za človekove pravice in enake možnosti je na 35. seji sredi maja letos
               obravnavala poročilo o delu zagovornice za leto 2007. Poročilo v skladu z Zakonom o
               uresničevanju načela enakega obravnavanja in Zakonom o enakih možnosti žensk in
               moških obravnava in sprejme Vlada. Komisija pa je poročilo obravnavala v skladu s
               svojo pristojnostjo, določeno v 32. členu Poslovnika Državnega zbora in v Odloku o
               ustanovitvi in nalogah delovnih teles Državnega zbora Republike Slovenije. Po
               predstavitvi poročila, po razpravi je komisija sprejela sklep, da predloži Državnemu
               zboru v obravnavo na plenarni seji poročilo o delu zagovornice za leto 2007 in
               predlaga Državnemu zboru tudi sprejem priporočila, ki se glasi: Vlada naj preuči
               ustreznost zakonske ureditve položaja zagovornice oziroma zagovornika in finančnih
               osnov za delovanje te institucije ter predlaga morebitne spremembe.</p>
               <p>Glede na to, da se je zgodilo prvič, da obravnavamo poročilo zagovornice na plenarnem
               zasedanju, dovolite, da tudi zato, da bi vas pridobila za podporo k temu priporočilu,
               povem nekaj o tem, kako je bil postavljen institut zagovornice in kaj smo v poročilih
               doslej že ugotovili. Prvič je Komisija za peticije ter za človekove pravice in enake
               možnosti obravnavala poročilo zagovornice aprila leta 2006, ko je imela pred sabo
               pravzaprav troje poročil: poročilo zagovornice enakih možnosti žensk in moških za
               leto 2004 in dve poročili za leto 2005. Zakaj tako? Zagovornica enakih možnosti žensk
               in moških je začela delovati na podlagi Zakona o enakih možnostih žensk in moških v
               drugi polovici leta 2003 in se je prvo poročilo nanašalo samo na tista vprašanja, ki
               so zadevala primere domnevnega neenakega obravnavanje spolov in izdajanjem mnenj v
               zvezi s tem. Leta 2005 pa je začela delo tudi zagovornica načela enakosti, ki je to
               svoje delo začela na podlagi Zakona o uresničevanju načela enakega obravnavanja. In
               zato je bilo poročilo za leto 2005 predstavljeno še kot dvoje ločenih poročil. Eno se
               je nanašalo na primer neenake obravnave možnosti žensk in moških, druge pa na
               obravnavo primerov domnevne diskriminacije na podlagi različnih osebnih okoliščin na
               kateremkoli področju družbenega življenja. Namen obeh inštitutov je v prvi vrsti
               odkrivanje obstoja diskriminacije in pa ozaveščanje splošne javnosti ter tudi
               potencialnih žrtev in kršiteljev prepovedi diskriminacije. Zagovornica torej ni
               inštitut, ki bi preganjal kršitelje, ampak lahko na podlagi pooblastil, ki jih je dal
               zakon o uresničevanju načela enakega obravnavanja, poda samo pobudo pristojnemu
               inšpektoratu. Postopek pri zagovornici je neformalen, brezplačen, pobudo lahko vloži
               vsakdo, ki se čuti diskriminiranega. Pobude, ki izhajajo iz obeh poročil, so bile
               večinoma za leto 2004 in 2005 povezane z diskriminacijo v zvezi z delovnimi razmerji
               in v zvezi z dostopnostjo različnih storitev. V letu 2005 pa je bil opažen tudi močan
               porast pobud zlasti s strani očetov o neenakem obravnavanju pri dodeljevanju otrok v
               vzgojo in varstvo ter pri urejanju stikov. Ker bi zagovornica morala podati poročilo
               do marca tekočega leta za preteklo leto, je komisija na 25. seji obravnavala poročilo
               zagovornice načela enakosti ter enakih možnosti žensk in moških za leto 2006 v maju
               lanskega leta. V praksi je ugotavljala, da se vsi vpleteni v postopke pred
               zagovornico vključujejo v postopke, da se torej odzivajo na poizvedbe zagovornice
               oziroma v večini primerov odgovarjajo na pozive zagovornice in v večini primerov tudi
               spoštujejo mnenje, ki ga zagovornica izda oziroma njena priporočila. V letu 2006 je
               bilo obravnavanih 43 primerov, od tega je bilo 16 vezanih na diskriminacijo zaradi
               spola, sledila pa je diskriminacija zaradi invalidnosti, starosti, narodnosti oziroma
               etnične pripadnosti. V 20-ih primerih je bil postopek zaključen z izdajo mnenja, v
               drugih primerih pa zaradi procesnih določil ni mogel biti postopek nadaljevan ali pa
               je bilo v petih primerih ugotovljeno, da je diskriminacija obstajala, ampak ni bilo
               mogoče izreči ustreznega ukrepa. Skoraj polovica primerov je bila tudi v letu 2006
               vezanih na področje trga in delovnih razmerij, nekaj pomanjkljivosti se je izkazalo
               tudi zaradi neurejenosti, trpinčenja na delovnem mestu, kot veste, smo zanj dolgo
               časa uporabljali izraz mobing oziroma čustvene zlorabe, in kar devet primerov je bilo
               takih, ko jih zagovornica ni mogla obravnavati zaradi tega, ker tega ni bilo mogoče
               opredeliti kot kršitev, povezano z določeno osebno izkušnjo oziroma okoliščino. Na to
               je zagovornica, kot rečeno, posebej opozarjala. Vsi drugi primeri ali velika večina
               njih je kazala, da v praksi obstaja precejšnje nerazumevanje pojma diskriminacije.
               Pobudniki velikokrat navajajo, da so diskriminirani, da nimajo enakih možnosti, ampak
               se potem naknadno izkaže, da manjka neka osebna okoliščina kot razlog, da bi bil
               problem obravnavan. Ob obravnavi poročila o delu zagovornice za leto 2006 pa smo na
               komisiji prisluhnili zelo obsežnemu in poglobljenemu mnenju Varuhinje človekovih
               pravic, ki je opozarjala na nekatere slabosti v delovanju zagovornice, ki so
               sistemske narave, ne individualne ali osebne odgovornosti, ki bi bila povezana s
               konkretno zaposleno na Uradu za enake možnosti kot zagovornica enakosti. Tukaj
               posebej kaže opozoriti na to, da je varuhinja napovedan pogovor z zagovornico tudi
               opravila, da je bil naknadno potem tudi noveliran zakon o načelu enake obravnave,
               vendar je po mnenju nekaterih v komisiji in mnenju zlasti opozicijskih skupin,
               poslanskih skupin pa tudi varuhinje človekovih pravic, tudi novelirani zakon še vedno
               slaba rešitev, ki ne zagotavlja popolne neodvisnosti institucije zagovornice enakosti
               in bo verjetno tudi zaradi opozoril iz Evropske unije treba zadeve urediti tako, da
               ne bo prihajalo do konflikta interesov. Posebej moramo opozoriti, da recimo v letu
               2006 je bila navzven taka formalna, dokazljiva neodvisnost zagovornice že v tem, da
               je poročilo zagovornice enakosti podpisala direktorica Urada za enake možnosti. Urad,
               pa se ve, kako je vključen, in zagovornica je v sistemu postavljena kot visoka
               položajna uradnica, ki naj bi sicer imela zagotovljeno neodvisnost, je pa vendarle
               podrejena, kot rečeno, direktorici Urada. To je, posebej poudarjam, v nasprotju z
               zahtevami 13. člena tako imenovane rasne direktive Evropske unije, ki kot rečeno,
               zahteva neodvisnost organa, ki izvaja naloge na podlagi te direktive. Gre torej za
               to, da bi morali zagotavljati personalno, organizacijsko, funkcionalno in finančno
               neodvisnost. Večina vsebinskih problemov, na katere se je nanašalo poročilo za leto
               2006, ne odstopa od zadev iz preteklih let. Tisto, na kar je bilo pa posebej
               opozorjeno za leto 2006, pa je bila dolgotrajnost obravnav.</p>
               <p>In sedaj dovolite, ker ste poročilo zagovornice za leto 2007 dobili v gradivu in ker
               sem prepričana, da ste ga natančno prebrali, naj vseeno samo nekaj osnovnih reči
               povem. Poročilo je sestavljeno iz treh delov. V prvem delu so predstavljeni
               statistični podatki o številu obravnavanih primerov, teh je bilo 47. Potem so
               predstavljeni posamezni nekateri konkretni obravnavani primeri. In tretji del
               predstavlja obrazec, s katerim zagovornica skuša olajšati prijavljanje primerov, s
               katerimi se posamezniki in posameznice obračajo nanje.</p>
               <p>Ko gre za primer domnevne kršitve prepovedi diskriminacije, po zakonu so sicer
               določeni skupni temelji za določanje položaja žensk in ustvarjanje enakih možnosti in
               žensk na političnem, ekonomskem, socialnem, vzgojno-izobraževalnem ter na drugih
               področjih družbenega življenja pa je vendarle mogoče ob tem poročilu zaznati, da ni
               mogoče natančno ločevati in iz poročila ni natančno razvidno, kako se giblje tisti
               del primerov, ki jih je zagovornica obravnavala na podlagi zakona o enakih možnostih
               žensk in moških, in tistih primerov, ki jih je obravnavala na podlagi zakona o
               uresničevanju načela enake obravnave. To so mogoče slabosti, ki jih je mogoče tudi ob
               tem poročilu zaznati, celo v naslovu, ker je bilo, ko smo uveljavljali zahtevo za
               obravnavo te točke na plenarnem zasedanju, treba posebej pojasnjevati, ker je bilo v
               naslovu poročila samo zapisano, da je to poročilo zagovornice.</p>
               <p>Treba je torej znova poudariti, da je varuhinja človekovih pravic tudi ob tem
               poročilu opozorila na dolgotrajno obravnavo zadev predvsem ob tistih primerih, ki
               predstavljajo kršitev rasne oziroma etnične diskriminacije. To so pravzaprav tiste
               kršitve, ki jih je Slovenija dolžna obravnavati tudi kot mednarodno obveznost in ki
               nam nalaga imeti specializirani organ za nadzor nad diskriminacijo te vrste.</p>
               <p>Kakor vemo, ta dva primera zatrjevane diskriminacije še nista doživela epiloga.
               Hkrati moramo povedati tudi, da je razpis za novo zagovornico ali zagovornika v teku.
               V zvezi s temi primeri, ki smo jih zaznali v letu 2007, bi bilo posebej treba
               razmisliti o razmerju med inšpekcijo in zagovornico, kar je iz konkretne navedbe
               primera mogoče razbrati. Hvala lepa.</p>
            </sp>
            <sp xml:id="SDZ4-Redna-41-2008-07-10.sp107">

               <speaker>PREDSEDNIK FRANCE CUKJATI:</speaker>

               <p>Hvala tudi vam. Gospa Potrata, kar ostanite za govornico, kajti prehajamo na
               predstavitev stališč poslanskih skupin, vi pa ste prvi. Izvolite.</p>
            </sp>
            <sp xml:id="SDZ4-Redna-41-2008-07-10.sp108">

               <speaker>MAG. MAJDA POTRATA:</speaker>

               <p>Hvala za besedo. Naj v imenu Poslanske skupine Socialnih demokratov omenim še
               nekatere pripombe, ki jih je mogoče izreči ob poročilu zagovornice za leto 2007.</p>
               <p>Čeprav ni naša poslanska skupina dala pobude za obravnavo tega poročila na plenarnem
               zasedanju, se nam zdi prav, da ga obravnavamo predvsem zaradi tega, ker smo zastonj
               opozarjali na sistemsko neustrezno postavitev inštituta zagovornice enakosti spolov
               in enake, nediskriminatorne obravnave na podlagi vseh drugih osebnih okoliščin.</p>
               <p>Opozorilo Komisije Evropske unije, da je dosedanja rešitev neustrezna, je mogoče
               sicer sprejeti kot iskanje dobrih rešitev ne samo v Sloveniji, ampak tudi v drugih
               članicah Evropske unije, ker lahko šele praksa pokaže, ali so posamezne institucije,
               ki se na novo vpeljujejo, res ustrezno zastavljene ali ne. Ampak glede na to, da smo
               pred tem imeli že ustanovljen nek poseben inštitut, ki mu je zagotovljena višja
               stopnja neodvisnosti - mislimo seveda na informacijsko pooblaščenko -, smo v
               Poslanski skupini Socialnih demokratov menili, da bi bilo mogoče institucijo
               zagovornice urediti na podoben način, kot je urejena ta institucija, o kateri sem
               ravnokar govorila. To smo skušali doseči v okviru obravnave zakona o načelu enake
               obravnave tako na Komisiji za peticije ter za človekove pravice in enake možnosti, ki
               je novelo zakona obravnavala kot zainteresirano delovno telo, kot na matičnem
               delovnem telesu. Opozarjam, da nam tega ni uspelo urediti. Glede na to, kakšno
               funkcijo bi zagovornica morala imeti, da recimo zagovornica res samo mnenje lahko
               piše, da je včasih v začaranem krogu - inšpekcija, zagovornica in spet inšpekcija in
               od inšpekcije spet zagovornica, bi bilo treba razmisliti tako o obsegu pristojnosti
               kot, posebej poudarjam, zagotavljanju personalne, organizacijske, finančne in
               funkcijske neodvisnosti tega inštituta. Mi od tega ne odstopamo in menimo, da je
               mogoče tudi pričakovati vnovično opozorilo komisije Evropske unije in da bo tako
               potrebno v zakonu inštitucijo zagovorništva drugače urediti.</p>
               <p>Sicer pa menimo, da bi bilo seveda treba tudi razmisliti o okrepitvi te inštitucije,
               ker nismo sicer prepričani, da je mogoče samo z eno uradnico zagotoviti dobro in
               hitro reševanje vloženih primerov, ob tem pa ostaja ob strani popolnoma vnemar tista
               funkcija, ki bi jo zagovornica tudi morala imeti in za katero je, posebej poudarjam,
               odgovoren tudi Državni zbor, da poskrbi za take rešitve, po katerih bi bila tudi
               promocijska vloga nediskriminatornega ravnanja tako državnih inštitucij kot lokalnih,
               pa tudi v zasebnem sektorju, da bi bilo teh diskriminatornih ravnanj v prihodnje čim
               manj. Zdaj je žal ta promocijska in preventivna vloga zagovornice enakih možnosti
               popolnoma ali skoraj popolnoma umanjkala.</p>
               <p>Hvala.</p>
               <p>Mislim pa, da je popolnoma jasno, da bomo podprli priporočilo, ki ga komisija
               predlaga v sprejem Državnemu zboru.</p>
               <p>Hvala.</p>
            </sp>
            <sp xml:id="SDZ4-Redna-41-2008-07-10.sp109">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Gulič bo predstavil stališče Poslanske skupine Liberalne demokracije
               Slovenije.</p>
               <p>Prosim.</p>
            </sp>
            <sp xml:id="SDZ4-Redna-41-2008-07-10.sp110">

               <speaker>ALEŠ GULIČ:</speaker>

               <p>Hvala lepa, gospod predsednik. Cenjene kolegice in kolegi!</p>
               <p>V Liberalni demokraciji Slovenije bomo poročilo o delu zagovornice podprli in v
               bistvu se bom ustavil samo ob poročilu, ne ob vsem tistem, kar poročilo na vsebinski
               ravni prinaša. Vidi se, da je zadeva v Sloveniji še vedno zelo problematična ravno
               zaradi tega formalnega obstoja pa vsebinske nemoči, ki jo ima sicer zagovornica
               enakih možnosti.</p>
               <p>V uvodnih pojasnilih zagovornica v skladu z novo ureditvijo še vedno deluje pri Uradu
               za enake možnosti. Pozitivno je prav gotovo, da se je njen položaj okrepil, vendar pa
               še vedno nima dovolj moči. Je sicer neodvisna in samostojna, vendar več kot kakšnega
               mnenja pravzaprav ne more dati.</p>
               <p>Iz poročila je razvidno marsikaj, kar bi nas lahko in bi nas moralo v Sloveniji
               skrbeti, zaskrbeti. Zato menim, da je poročilo dobro, dobro zapisano, pregledno in
               jasno. Ob tem se pa da razbrati, da je ta mreža ali pa da je senzorjev, ki bi
               zaznavali to problematiko, v Sloveniji zelo malo ali pa so neobčutljivi. To se da
               videti iz statističnega prikaza in tudi iz poročanja o posameznih primerih, kjer je
               jasno, da pravzaprav mora prihajati do kar močnih ali pa hudih problemov, da se
               ljudje odzovejo in poiščejo zagovornico in tudi rešitve. Pregled posameznih primerov
               kaže tudi na to, da imamo v Sloveniji še vedno največ problemov v zvezi z enakostjo
               pri delovnih razmerjih, pri dostopu do dobrin in storitev, da so zelo problematična
               družinska razmerja, kar bi si veljalo zapomniti. Se pravi, da problemi so znotraj
               družin, tistih, ki razpadajo, toliko bolj, da so težave pri izobraževanju in še
               kje.</p>
               <p>Poročilo o delu zagovornice za leto 2007 bomo v Liberalni demokraciji Slovenije
               podprli in upoštevali predvsem pri sprejemanju zakonodaje tisto, na kar nas
               zagovornica opozarja skozi vsa ta leta in se v bistvu prepočasi ali pa slabo
               spreminja. Hvala lepa.</p>
            </sp>
            <sp xml:id="SDZ4-Redna-41-2008-07-10.sp111">

               <speaker>PREDSEDNIK FRANCE CUKJATI:</speaker>

               <p>Hvala. Gospa Marjetka Uhan bo predstavila stališče Poslanske skupine Nove Slovenije.
               Prosim.</p>
            </sp>
            <sp xml:id="SDZ4-Redna-41-2008-07-10.sp112">

               <speaker>MARJETKA UHAN:</speaker>

               <p>Hvala lepa za besedo. Lepo pozdravljeni vsi, ki spremljate sejo! V obravnavi imamo
               poročilo o delu zagovornice za preteklo leto.</p>
               <p>Zagovornica enakih možnosti žensk in moških ter načela enakosti je v okviru Urada za
               enake možnosti pristojna za obravnavo primerov domnevnih kršitev, ki so povezane z
               diskriminacijo. Njeno delo zajema tako ugotavljanje kršitev prepovedi diskriminacije
               kot tudi dajanje splošnih informacij, nasvetov ter priporočil.</p>
               <p>Potrebno je poudariti, da je zagovornica pri svojem delu neodvisna in samostojna, je
               pa res, da nima pooblastil za izvajanje preiskovalnih dejanj. Primere obravnava na
               podlagi podatkov, ki jih posredujejo vpleteni, tisti, ki naj bi bili žrtve
               diskriminacije, kot dokazov domnevnih kršiteljev. Bolj kot gašenje požara,
               ugotavljanje dejanskega stanja je po mnenju Nove Slovenije pomembno, da se ljudi
               osvešča, da je diskriminacija nedopustna, da je potrebno ljudi izobraževati,
               informirati, jih vzgajati, da ne bi prihajalo do tovrstnih kaznivih dejanj. Ravno
               zato je velikega pomena in pohvalno delo zagovornice, ki ga posveča prepoznavanju
               diskriminacije ter ozaveščanju ljudi o diskriminaciji, njenih učinkih ter seveda
               preprečevanju le-teh. Žrtve morajo vedeti, da se lahko nanje obrnejo in da bodo
               dobile nasvet kako ravnati, kam se obrniti za pomoč in tako dalje.</p>
               <p>Od obravnavanih primerov je največ kršitev povezanih z diskriminacijo zaradi spola.
               Zlasti je to izraženo na področju zaposlovanja in delovnih razmerij. Lahko pa
               sklepamo, da to še zdaleč niso edina področja, na katerih se posamezniki ali skupine
               soočajo z diskriminacijo. Prav tako je potrebno vedeti, da je verjetno kar nekaj
               diskriminacije prikrite, ker se žrtve o njej ne upajo govoriti, ker se bojijo da bi
               izgubile na primer: službo, stanovanje, da bi bile še bolj ogrožene kot sicer. Kako
               bi si sicer razlagali še vedno grožnje delavkam, ki bi želele zaradi majhnega otroka
               delati krajši čas, pa jim delodajalec zagrozi s knjižico ali pa delajo nadure, pa
               niso za to nič več plačane, kljub temu, da je zakonodaja jasna, pa tudi Kazenski
               zakonik in tako dalje.</p>
               <p>Ljudje še vedno premalo poznajo inštitut zagovornice in tudi znake diskriminacije
               same. Žal se veliko žrtev še vedno sooča s strahom, kaj se bo zgodilo, če dejanje
               prijavijo, zato molčijo. Je pa tudi res, da prihaja tudi do zlorab tega inštituta, da
               mnogi poznajo samo pravice, ne pa dolžnosti, da tudi pri obravnavanih primerih
               zagovornice ni vedno bilo prepoznavnih kršitev diskriminacije. Vsekakor pa moramo
               reči v Novi Sloveniji, da je vsakršna diskriminacija nedopustna. Napad na človekovo
               dostojanstvo se ne more tolerirati. Takšna dejanja bi morala biti ne le opažena,
               obravnavana, ampak tudi primerno kaznovana.</p>
               <p>Zagovornica s svojim delovanjem vsekakor pripomore k ozaveščanju ljudi ter upamo, da
               posledično tudi k zmanjševanju dejanj povezanih z diskriminacijo, zato bomo v
               poslanski skupini poročilo podprli.</p>
            </sp>
            <sp xml:id="SDZ4-Redna-41-2008-07-10.sp113">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Stanislav Brenčič bo predstavil stališče Poslanske skupine Slovenske ljudske
               stranke.</p>
               <p>Prosim.</p>
            </sp>
            <sp xml:id="SDZ4-Redna-41-2008-07-10.sp114">

               <speaker>STANISLAV BRENČIČ:</speaker>

               <p>Hvala lepa za besedo, gospod predsednik.</p>
               <p>V Poslanski skupini Slovenske ljudske stranke smo pozorno proučili poročilo
               zagovornice, in to v vseh treh delih. Ob razumevanju poročila in rezultatov dela
               zagovornice je potrebno upoštevati opozorilo v uvodu poročila, da zagovornica v
               nasprotju z inšpektorji nima pooblastila za izvajanje preiskovalnih dejanj. Zato mora
               primere obravnavati na podlagi podatkov in informacij prizadetih oziroma vpletenih v
               posamezne primere, kar gotovo postavlja ta institut v položaj, da velikokrat ne more
               ugotoviti dejanskega stanja in tudi ne podati mnenja. Pohvalno je, da je zagovornica
               oblikovala prizadetim v pomoč ustrezen obrazec za prijavo diskriminacij. Še posebej
               pa se nam zdi pomembno in pohvalna vloga zagovornice pri nudenju pravnih nasvetov,
               priporočil prizadetim v zvezi z diskriminacijo, kar je omogočila navsezadnje tudi
               novela zakona, ki je bila sprejeta lani julija. Po našem mnenju je s tem poudarjena
               in omogočena ena od bistvenih nalog v vlogi zagovornice, to je njena preventivna
               vloga skozi svetovanje, kako preprečiti ali prekiniti nedopustno dejanje oziroma
               ravnanje. Zaskrbljujoče je, da je klub zakonodaji o enakih možnostih in določbam v
               delovnopravni zakonodaji še vedno polovica, torej največ pobud povezanih z
               diskriminacijo v zvezi z delovnimi razmerji. Res je, da je kar v trinajstih primerih
               od skupno 47 podano mnenje, da ni bilo diskriminacije, pa je gotovo mogoče tako
               stanje oceniti kot slabo. Pri tem je potrebno upoštevati še podatek, da tudi izmed
               teh trinajstih primerov kar v sedmih primerih ni mogoče trditi oziroma izključiti, da
               diskriminacije ni bilo. Še posebej ob dejstvu, da vsi primeri gotovo niso prišli v
               roke oziroma na mizo v obravnavo zagovornici iz takih ali drugačnih razlogov. Za nas
               je nesprejemljiv razlog gotovo strah, da bi zaradi prijave prizadeti utrpel še večje
               pritisk ali celi izgubo dela in si zato ne upa podati prijave. To se v socialni in
               pravni državi, kakršna naj bi bila Slovenija, ne bi smelo dogajati. Upamo, da se bo z
               zadnjo spremembo Zakona o delovnih razmerjih, ki je med prepovedana dejanja vključila
               tudi prepoved psihičnega nasilja na delovnem mestu, lažje ugotavljalo in odpravljalo
               tovrstna diskriminatorna dejanja.</p>
               <p>V Republiki Sloveniji, ki naj bi veljala za zgledno državo, je po mnenju Poslanske
               skupine Slovenske ljudske stranke potrebno čim prej spreti in urediti sistem zbiranja
               podatkov za ogrožene skupine v družbi in posvetiti več pozornosti za bolj zdržno
               stanje in počutje vse številčnejših priseljencev, ki so v bistvu ekonomski migranti
               in jih žal v praksi vse preveč obravnavamo kot potrošniško blago. Vsekakor pa bo
               potrebno za bolj učinkovito delo zagovornice razmisliti o bolj neodvisni in
               samostojni zagovornici kot institutu.</p>
               <p>Poslanska skupina Slovenske ljudske stranke bo poročilo zagovornice podprla kot
               dobro. Hvala.</p>
            </sp>
            <sp xml:id="SDZ4-Redna-41-2008-07-10.sp115">

               <speaker>PREDSEDNIK FRANCE CUKJATI:</speaker>

               <p>Hvala. S tem prekinjam to točko dnevnega reda. Prekinjam tudi sejo zbora, ki jo bomo
               nadaljevali ob 14 uri z vprašanji poslank in poslancev predsedniku Vlade.</p>
               <stage type="time">(Seja je bila prekinjena ob 13.51 in se je nadaljevala ob 14.01.)</stage>
            </sp>
            <sp xml:id="SDZ4-Redna-41-2008-07-10.sp116">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Nadaljujemo sejo zbora, in sicer
               prehajamo na nadaljevanje prekinjene <title>1. točke dnevnega reda - vprašanja poslank
                  in poslancev.</title>
               </p>
               <p>V okviru te točke bo na štiri poslanska vprašanja poslancev opozicije in poslanca
               vladajoče koalicije odgovarjal predsednik Vlade gospod Janez Janša. Poslanci imajo za
               postavitev vprašanja na voljo 3 minute, predsednik Vlade odgovori na vprašanje v
               največ 5 minutah. Poslanec, ki ne bo zadovoljen z odgovorom, lahko zahteva dopolnitev
               odgovora, ne more pa postaviti dodatnega vprašanja. Obrazložitev zahteve za
               dopolnitev odgovora poslanec postavi v 2 minutah, dopolnitev odgovora pa sme trajati
               največ 3 minute. Poslanec, ki je postavil vprašanje, lahko zahteva, da se opravi
               razprava o odgovoru predsednika Vlade, o čemer odloča Državni zbor brez razprave.</p>
               <p>Prvi bo poslansko vprašanje postavil gospod Srečko Prijatelj. Izvolite, imate
               besedo.</p>
            </sp>
            <sp xml:id="SDZ4-Redna-41-2008-07-10.sp117">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Spoštovani predsednik Vlade, spoštovani
               ministri!</p>
               <p>Predsednika Vlade Republike Slovenije želim vprašati: Zakaj je Vlada Republike
               Slovenije v maju mesecu dejansko spremenila odnos do Krasa in nekako tudi, moram
               poudariti, zaščitno reagirala in skoraj celoten Kras uvrstila znotraj Nature
               2000?</p>
               <p>Seveda to pomeni na nek način zaščito pred posesivno pozidavo, vendar pa povzroča
               vrsto problemov. In če to primerjamo z Italijo, bi to pomenilo kar skoraj 70% strožje
               kriterije, ki smo jih zavzeli mi, kot pa jih imajo sosedje. Pri tem se samo po sebi
               postavlja vprašanje, ali bodo morali vsi investitorji, ki bodo tam delali, zaprositi
               za celostno presojo vplivov na okolje, in kakšen odnos bo imela Vlada do drugih, ki
               prosijo za restriktivne posege v prostor. Eno takih podjetij je državno podjetje
               Elektro Primorska, ki je že zaprosilo za postavitev vetrnih elektrarn, in samo po
               sebi se postavlja tudi vprašanje, kaj bo s plinovodom. Vemo, da je italijanska stran
               že potrdila tako imenovano sekundarno izgradnjo plinovoda, pa tudi plinovod, ki naj
               bi potekal po strateški točki, prečka Primorsko in gre tudi čez večji del
               Primorske.</p>
               <p>Zato spoštovanega predsednika Vlade sprašujem: Kaj bo Vlada naredila takrat, ko bo
               postavljena pred dejstva oziroma v nekaterih primerih je že, in ali bomo tu kršili
               tudi določila, ki smo si jih sami zastavili kot kritično točko za spoštovanje zaščite
               krajine?</p>
               <p>Natura 2000 je pač akt in brez soglasij občin sprejet akt, ki je bil s širitvijo
               nekako tudi požegnan na Vladi.</p>
               <p>Zanima me: Zakaj se je na nek način tudi zaobšel ta zakon o lokalni samoupravi?</p>
               <p>Ni malo županov, ki so bili slabe volje, da je Vlada, poudarjam, dobronamerno,
               verjamem, zaščitniško do tega, kar se dogaja, vemo, da se dogajajo posesivni nakupi
               tudi s strani tujcev na Krasu, pa vendarle nekako bi moralo to bolj transparentno in
               usklajeno biti sprejeto tudi v interesu vseh občin.</p>
               <p>Za odgovor se vnaprej zahvaljujem.</p>
               <p>Hvala.</p>
            </sp>
            <sp xml:id="SDZ4-Redna-41-2008-07-10.sp118">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod predsednik, izvolite.</p>
            </sp>
            <sp xml:id="SDZ4-Redna-41-2008-07-10.sp119">

               <speaker>JANEZ JANŠA:</speaker>

               <p>Hvala lepa.</p>
               <p>Vlada ni naredila tega, ker je bilo sugerirano v vprašanju, se pravi ni razširila
               območje Nature 2000 na celoten Kras. Na območju Krasa je edino zavarovano območje, ki
               ga je razglasila država, Regijski park Škocjanske jame. V kolikor so zavarovana še
               druga območja, so zavarovana z občinskimi odloki. Dogajalo se je nekaj drugega.
               Junija 2007 je prišel opomin Evropske komisije zaradi neizpolnjevanja nekaterih
               obveznosti v skladu z Evropsko direktivo o varovanju ptic. Vlada je potem v odgovoru
               na ta opomin, ki ga je poslala Evropski komisiji avgusta leta 2000, navedla, da bo
               nekatera območja dopolnila. V skladu s tem je bil potem sestanek z župani, se pravi
               komunikacija z lokalnimi skupnostmi, in sicer bila sta dva sestanka 1. avgusta in
               tudi 16. avgusta leta 2007, se pravi še prej, preden je formalni odgovor romal v
               Bruselj. In na podlagi te obljube, da bomo ta problem, vezan na neizpolnjevanje
               direktive o pticah, reševali, tudi niso bila zamrznjena sredstva iz evropskih
               skladov, ki jih uporabljamo na tem območju. Če tega odgovora ne bi bilo, bi bila
               seveda ta sredstva zamrznjena in financiranje nekaterih projektov onemogočeno. V
               skladu z obljubo Evropske komisije je v pripravi strokoven predlog, ki ni bil še
               sprejet, ko bo pripravljen, bo posredovan v mnenje občinam in šele na tej podlagi bo
               izoblikovana dokončna rešitev.</p>
               <p>Ko gre za presojo vplivov ali škodljivih vplivov posegov v prostor, je ravnanje pač
               takšno, da na teh območjih, kjer zaradi različnih razlogov, v tem primeru zaradi
               izvajanja te direktive Evropske unije o pticah, lahko pričakujemo škodljiv vpliv ob
               takšnih ali drugačnih posegih, potrebujemo študijo, ki pač ugotovi, ali določen obseg
               predstavlja takšen vpliv ali ne. Šele na podlagi takšne študije se je potem možno
               odločiti, kar seveda ne pomeni, da so vsakršni posegi v prostor prepovedani.
               Prepovedani so tisti posegi, ki bi imeli izrazit škodljiv vpliv. Realizacija ali pa
               spoštovanje, v tem primeru ne Nature 2000, ampak te evropske direktive o zaščiti
               nekaterih vrst živali, tem primeru ptic, ne zahteva prepovedi gradnje ali
               kakršnihkoli drugih infrastrukturnih posegov, zahteva pa bolj previdno ravnanje z
               našim prostorom, kar je najprej v našem interesu in šele potem je to vprašanje
               evropske direktive.</p>
               <p>Glede pozidav oziroma teh spornih primerov, na kar verjetno mislite v drugem delu
               vprašanja, tukaj ne gre na prvem mestu za državno pristojnost, ampak za občinsko. V
               tem konkretnem primeru so problem prostorski akti občine Sežana, ki so stari in bi
               jih bilo treba spremeniti. To je bil tudi nasvet Ministrstva za okolje in prostor tej
               matični občini. Občina se ni lotila priprave novega akta, ampak je zahtevala
               dopolnitev starega. Glede na to, kolikor vem, to ne izpolnjuje pogojev, bo to
               zavrnjeno, tako da tukaj na tej točki ne bo prišlo do realizacije te bojazni, kako se
               bo cel Kras pozidal in tako naprej. Ne gre za neko kontradiktornost v teh ravnanjih,
               ampak za poskus, da nadaljujemo z razvojem, vendar, da ščitimo tudi okolje, kar je
               interes povsod, ne samo na Krasu.</p>
            </sp>
            <sp xml:id="SDZ4-Redna-41-2008-07-10.sp120">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite.</p>
            </sp>
            <sp xml:id="SDZ4-Redna-41-2008-07-10.sp121">

               <speaker>SREČKO PRIJATELJ:</speaker>

               <p>Hvala lepa, spoštovani predsednik! Če sem prav razumel predsednika Vlade, ne bo
               potrebno za vsako individualno gradnjo zaprositi s strani investitorja za celostno
               presojo. In to je seveda tisto vprašanje, ki zanima bistveno Primorke in
               Primorce.</p>
               <p>In v drugem kontekstu sem spraševal tudi to. Poglejte, Vlada mnogo obljublja na teh
               zaščitenih območjih ljudem, ki tam živijo. Življenje znotraj zaščitenega območja je
               dostikrat moteno in težje se odločamo oziroma se pridobijo gradbena dovoljenja,
               posegi v prostor, tudi sama košnja ali pa že sečnja drv je v bistvu že omejena z
               nekimi inšpekcijami in Vlada tukaj je obljubljala in obljublja neka nadomestila, tudi
               finančna, vendar ko pride do tega, da bi se moralo to izplačati, to niti približno ni
               tako, kot je bilo obljubljeno. In Primorke in Primorce zanima, kajti jaz cenim
               vsakega, ki se odloči, da bo individualno rešil svoj stanovanjski problem, ali bodo
               zaradi tega, ker je Vlada spoštovala neko odredbo, vi temu pravice odredba, jaz v
               Uradnem listu vidim to kot širitev Nature 2000, seveda trdite, da bo tu življenje
               normalno. Jaz bi želel vendarle, da jasno povemo. In glede plinovoda tudi nismo nič
               rekli. Plinovod je tisti, ki bo drastično posegel v prostor in tudi vetrne
               elektrarne, ki so že izražene z jasnim namenom, da se bodo tu gradile, imajo svoja
               soglasja. In to so državna podjetja, ki so pridobila ta soglasja znotraj veljavne
               Nature 2000.</p>
               <p>Prosil bi predsednika vlade, če mi tudi o tem odgovori. To sem tudi najavil v pisnem
               delu vprašanja. Dejstvo je, da se nekatere kršitve že lahko dokažejo.</p>
            </sp>
            <sp xml:id="SDZ4-Redna-41-2008-07-10.sp122">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp xml:id="SDZ4-Redna-41-2008-07-10.sp123">

               <speaker>JANEZ JANŠA:</speaker>

               <p>Če obstajajo kršitve, potem jih je treba prijaviti, dokazati in sankcionirati. To, da
               je neko območje v obsegu oziroma zemljevid Nature 2000, še ne pomeni, da tam niso
               možni nobeni posegi v prostor. To pomeni samo to, da je tam potrebno spoštovati
               strožje kriterije. Območje Nature 2000, kot je sedaj, je bilo določeno v prejšnjem
               mandatu. Ali je preveliko ali je premajhno, so tukaj zelo različna mnenja tako med
               prebivalstvom kot med stroko.</p>
               <p>Ta novelacija oziroma to dopolnjevanje, o katerem sedaj govoriva se ni zgodilo. Gre
               za pripravo strokovnega predloga, ki bo šel v razpravo in v mnenje občinam in šele ne
               tej podlagi bo odločeno, ali in s kakšnim delom Krasa se to območje Natura 2000
               dopolni ali ne dopolni. Tukaj ni bilo še nič storjenega.</p>
               <p>Tudi ko gre za stanovanjsko gradnjo, osnovni problem tukaj ni Natura 2000 ali
               direktiva o pticah EU, tukaj je osnovni problem prostorsko planiranje. V tem
               konkretnem primeru gre za prostorske akte občine Sežana, ki so stari, še iz časa
               Jugoslavije, kot sem prebral v tem gradivu in, ki jih je treba dopolniti oziroma
               sprejeti nove. In v skladu s tem se bo rešilo tudi vprašanje zaokroževanja naselij,
               možnosti gradnje in izpolnjevanje kriterijev.</p>
            </sp>
            <sp xml:id="SDZ4-Redna-41-2008-07-10.sp124">

               <speaker>PREDSEDNIK FRANCE CUKJATI:</speaker>

               <p>Hvala. Naslednji bo poslansko vprašanje premierju postavil gospod Školč.</p>
            </sp>
            <sp xml:id="SDZ4-Redna-41-2008-07-10.sp125">

               <speaker>JOŽEF ŠKOLČ:</speaker>

               <p>Hvala lepa, gospod predsednik. Spoštovani predsednik vlade! V napovedi vprašanja sem
               zapisal, da vas bom vprašal, kako ocenjujete stanje pravne države v Republiki
               Sloveniji, glede na to, da se prvikrat v zgodovini srečujemo s splošno sodniško
               stavko, da tožilstvo izvaja aktivnosti, katere večina pravne stroke postavlja pod
               vprašaj, da predstavniki izvršilne veje oblasti komentirajo odločitve sodnikov in
               nenazadnje, da prav tu v Državnem zboru s strani poslancev vaše stranke slišimo
               pozive k aretaciji poslancev, od predsednika Državnega zbora pa k temu, da je
               potrebno namesto sodišč izvajati voljo ljudstva.</p>
               <p>Koncept pravne države namreč predpostavlja to, da vse veje oblasti, predvsem pa
               izvršilna, razumejo zakon kot tisti, ki ščiti pravice vseh, ki jih postavlja pod
               enake pred zakonom, ki sili, bom rekel parlament pa tudi Vlado in druge institucije v
               to, da se med seboj <q>"rešpektirajo"</q>, da, bom rekel, spoštujejo delitev oblasti. V tej
               vaši eri, po zadnjih volitvah pa smo priča temu, da za različne institucije sistema,
               ki jih predvideva ustava, vi ne najdete dobrih besed vsakič, ko vam nastavijo neko
               ogledalo. Tako ste imeli pravo gonjo proti varuhu človekovih pravic, ko je zahteval,
               da se določene stvari uredijo. Tako ste metali v koš odločitve Računskega sodišča, ko
               so se ugotovile različne kršitve za porabo denarja. Tako ste razglasili praktično za
               neverodostojno osebo, ki varuje dostop do informacij javnega značaja. In tako si cel
               mandat prizadevate za ukinitev protikorupcijske komisije, kajti vsakič, ko pride do
               nekega načelnega mnenja, se izkaže, da imate s predstojnikom te komisije neke osebne
               račune, ne berete pa odločitev, ki terjajo ukrepanje.</p>
               <p>To seveda pelje k eroziji pravne države in k temu, da ljudje ne zaupajo v sistem<gap n="..."/>
               <gap n="..."/><stage>/Znak za konec razprave./</stage><gap n="..."/></p>
               <p>Kaj menite o vsem tem in kaj boste storili s tistimi ljudmi, ki so v vaši ekipi in ki
               prispevajo veliko k eroziji razumevanja pravne države?</p>
            </sp>
            <sp xml:id="SDZ4-Redna-41-2008-07-10.sp126">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp xml:id="SDZ4-Redna-41-2008-07-10.sp127">

               <speaker>JANEZ JANŠA:</speaker>

               <p>Hvala lepa za vprašanje.</p>
               <p>Najprej naj rečem, da jaz nimam z nikomer kakšnih osebnih računov, še posebej ne s
               temi, ki so bili tukaj našteti. Bojim pa se, da ima poslanec, ki to sprašuje, že
               dvajset let neke osebne račune z mano, ker vedno postavlja vprašanja na osebni
               ravni.</p>
               <p>Kar se tiče sodniške stavke, gre tukaj za preprosto dejstvo, da plače sodnikov v
               Sloveniji še nikoli niso bile tako visoke, kot so danes, in da sodniki v Sloveniji še
               nikoli niso stavkali. Se pravi, stavkajo v trenutku, ko imajo najvišjo plačo v
               zgodovini. Ali so dovolj visoke ali ne, jaz ne vem, vem pa, da so bile doslej nižje
               in da nikoli doslej niso stavkali. Tudi še nikoli v Sloveniji ni bilo toliko sodnikov
               zaposlenih, kot jih je danes, kljub temu, da imamo 2 milijona prebivalcev že dolgo.
               Ampak se tudi v to ne spuščam.</p>
               <p>Odločno pa nasprotujem tezi, da se ne sme komentirati dokončanih postopkov katere
               koli veje oblasti. To, da se ne sme komentirati sodnih postopkov, ki so dokončani, ki
               se jih ne da vrniti nazaj, ko se ne da več vplivati na mnenje tistega, ki odloča, to
               je razprava, ki smo jo v Sloveniji dokončali, vodili in dokončali pred dvajsetimi
               leti. Takrat je bilo tudi rečeno, da se ne sme komentirati sodbe sodišč, čeprav so
               bili postopki sporni, so nekateri isti ljudje, ki danes to trdijo, so to trdili tudi
               takrat in jih je stroka popolnoma povozila. Eno je komentirati postopek, ko je še v
               teku, ko se ne ve, kakšen bo rezultat, ko morajo ljudje še odločiti, in to ne velja
               samo za sodno vejo oblasti, to velja ali pa samo za sodišče, to velja tudi za
               tožilstvo. Poslanec je v istem vprašanju, ko je protestiral proti tako imenovanemu
               komentiranju ali pa vpletanju v delo sodišč ali pa sodnikov, sam komentiral delo
               tožilstev, postopkov, ki še tečejo. Ta konkretni primer, ki je zdaj na mizi, je pač
               takšen, da postopek v svoji vsebini še ni zaključen, pelje ga tožilstvo. In vsak dan
               lahko preberemo silne pritiske na tožilstvo in na policijo, ki pelje te postopke, z
               očitnim namenom, da bi se nekdo prestrašil in da bi s tem končal, čeprav se ne ve,
               kako bo na koncu presojeno. Naj se pa ne bi smelo komentirati postopka, ki je
               dokončen, zaključen in ki je bil v bistvu stvar trenutne odločitve. To je postopka,
               ko je preiskovalni sodnik odločil, ali se izvede hišna preiskava ali ne. Sodnik se je
               odločil in se je odločil negativno. Zoper to ni pritožbe, ta zadeva je nepovratna.
               Tudi, če bi danes kdo odločal drugače, se ne da narediti hišne preiskave pred
               desetimi dnevi, tisti denar je bil že pospravljen pa akti in tako dalje - če je
               obstajal.</p>
               <p>Torej, stvar je bila dokončana in da se to ne sme komentirati, to pa prvič slišim.
               Meni se zdi to sporen postopek in bom to vedno povedal. To, da nekdo odloča v
               procesni zadevi o nekom, s katerim je delal prej v službi, ali v istem oddelku, ali
               pa v skupini, ali pa v komisiji, je zame sporno. To je zame sporno in bom to vedno
               povedal. Tudi to, da nekdo, ki je še državni tožilec, sedi nekje z osumljencem, češ
               da bo čez dva dni postal odvetnik, je zame sporno. Jaz nisem sodnik in ne morem
               presojati, ali je to kaznivo ali ni kaznivo, ampak je sporno. In ne bom nikoli
               pristal na tezo, ki se je skušala uveljaviti v prejšnjem mandatu, izrekla pa jo je
               prejšnja generalna državna tožilka, ko je dejala, da <q>"vsaka velika svinjarija še ni
               kaznivo dejanje"</q>. Ja, kaj pa je kaznivo dejanje, če ni <q>"velika svinjarija"</q>? Ali je
               potem samo majhna? Torej, družba ščiti državljane pred <q>"velikimi svinjarijami"</q> tako,
               da jih preganja. Te delitve ni. Te delitve so samo takrat, kadar se skuša zaščiti
               kakšne politične prijatelje.</p>
            </sp>
            <sp xml:id="SDZ4-Redna-41-2008-07-10.sp128">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite, gospod Školč.</p>
            </sp>
            <sp xml:id="SDZ4-Redna-41-2008-07-10.sp129">

               <speaker>JOŽEF ŠKOLČ:</speaker>

               <p>Hvala lepa. Gospod premier me seveda ni presenetil, tudi sam sem, tega se bo verjetno
               spomnil, že leta 1988 komentiral nedokončane postopke pred vojaškim sodiščem. S tega
               vidika ni nobenih težav. Težave so v tem, da se je izgradil nek pravni sistem in da
               vsak komentar ni samo komentar, ampak je lahko tudi preseganje pooblastil. Vi
               verjetno poznate kakšno od sodb Evropskega sodišča za človekove pravice, ki se je
               opredeljevalo v podobnih primerih, ko so tožilci, državni uradniki, ne vem, če je šlo
               tudi za kakšnega ministra, na tak način komentirali odločitve sodnih organov. Naj vas
               spomnim, recimo, na zelo znan primer, ta <q>"case"</q> Libemont proti Franciji, kjer se je v
               podobni situaciji, kot se je znašel gospod Mate, Evropsko sodišče za človekove
               pravice odločilo, da je bil kršen 6. člen Konvencije o človekovih pravicah. Jaz upam,
               da te stvari poznate in upam, da boste razumeli, da je Mate posegel v neko
               konvencijo, ki ravno tako velja in ki ščiti ljudi pred politično močjo oblastnikov.
               Tisto, gospod premier, kar je problem med nama, če to že želite, je to, da vi
               razumete oblast kot absolutno, da vi razumete svojo zmago, relativno sicer, na
               volitvah kot opravičilo, da lahko posegate v te veje oblasti.</p>
               <p>Sprašujem vas: Kaj boste storili - glede na, recimo, ta primer pred Evropskim
               sodiščem - z gospodom Matejem?</p>
            </sp>
            <sp xml:id="SDZ4-Redna-41-2008-07-10.sp130">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp xml:id="SDZ4-Redna-41-2008-07-10.sp131">

               <speaker>JANEZ JANŠA:</speaker>

               <p>Ne vem sicer, če je ta primer sedaj dobro povzet, ampak po tem, kar je bilo slišano,
               nima to nikakršne zveze. Minister je tukaj komentiral nek postopek, ki je bil
               dokončan. Ni mogel vplivati na izid tega postopka, ker je bil dokončan nepovratno. In
               tako kot lahko vi poveste svoje mnenje o nekom, lahko tudi jaz povem svoje mnenje o
               nekom. Bil bi velik problem, če bi minister komentiral postopek, ki teče in še ni
               zaključen, ker to bi bil pritisk na tiste, ki odločajo. Če pa komentiramo zadevo, ki
               je dokončno oziroma pravnomočno zaključena, pa ne moremo stvari za nazaj spremeniti
               in to je popolnoma jasno. Če bi bili vi tako načelni in striktni pri tem, potem bi
               morali uporabiti vsa enaka merila, ko gre za komentiranje postopkov tožilstva. Tukaj
               je celotna opozicija, ves medijski korpus in del tako imenovane stroke razglasil neke
               postopke tožilstva in policije za spore, nekateri so rekli celo nezakonite, nekateri
               so rekli celo neustavne. Ja kdo pa lahko o tem presoja v tej državi? Kdo lahko o tem
               presoja? Menda ne nekdo, ki si lasti to pravico. Še posebej, ker se bo pokazalo, na
               koncu bo o vsem tem odločalo sodišče in videlo se bo, ali so bili ti postopki dobri
               ali niso bili dobri. Videlo se bo tudi, verjetno, ali je kdo tukaj naredil napako ali
               ne. Vendar mi teh organov nimamo zato, da bodo ščitili kriminalce. Mi imamo te organe
               zato, da bodo kriminalce preganjali in da bodo ščitili državljanke in državljane. Kje
               pa so pravice tistih, ki so bili tukaj domnevno okradeni ali pa oškodovani? Na to se
               pa popolnoma pozablja. Velik hrup, razne civilne iniciative, vse zato, ker naj bi
               nekomu, ki je bil še tožilec in se je sestajal z osumljencem, nadeli lisice. To je
               sedaj glavni problem. Kaj pa sam razlog, zaradi katerega se je to zgodilo? Ali je
               možno ali je dejansko možno, da imamo pri nas ljudi, ki delajo v tožilstvu, v
               sodstvu, zastopajo nekoga ali pa sodijo o nekom ali ga tožijo, naslednji dan ga pa
               zastopajo? Imamo takšne primere, imamo sodnika Šubica, ki je pozabil napisati sodbo
               pri Elanu in je danes odvetnik. Imamo tožilca Železnika, ki imel 160 nerešenih spisov
               v omari in je danes odvetnik. Imamo gospoda Penka, ki je bil državni tožilec in je
               danes odvetnik. Dela naprej isto, kar je prej počel, samo vprašanje, če na drugi
               strani.</p>
            </sp>
            <sp xml:id="SDZ4-Redna-41-2008-07-10.sp132">

               <speaker>PREDSEDNIK FRANCE CUKJATI:</speaker>

               <p>Hvala. Gospod Škoč, imate proceduralni predlog. Izvolite.</p>
            </sp>
            <sp xml:id="SDZ4-Redna-41-2008-07-10.sp133">

               <speaker>JOŽEF ŠKOLČ:</speaker>

               <p>Gospod predsednik, spoštovani kolegi, kolegice! Če nas boste želeli osrečiti s kakšno
               izredno sejo, predlagam, da na to izredno sejo uvrstiti tudi razpravo o tem odgovoru.
               Bo namreč zelo pomembna in zelo zanimiva. Točno za to gre, o čemer je govoril v
               drugem delu predsednik Vlade. Ampak, kdo je kriminalec, gospod Janša, ne odločate vi,
               kot ste tu rekli, ampak sodišče. In tisto kar zagotavlja konvencija o človekovih
               pravicah in tudi naša ustava, je, da ima vsakdo pravico do poštenega sojenja. In če
               predsednik Vlade in ministri opravičujejo površne postopke organov, ki jim
               načeljujejo, s tem, da lovijo kriminalce, potem pač ne razumejo, kaj hočejo
               sporočiti. Ponavljam, kdo je kriminalec, ne odloča gospod Pukšič, ne odloča gospod
               Cukjati, ki pač razume ljudstvo, in ne odločate vi in Mate. In to je sodba, o kateri
               govorim, in vam jo z veseljem tudi predam; upam, da si jo boste prebrali, je v več
               izvodih, in upam, da boste potegnili iz nje konsekvence. Tu gre za popolno
               nerazumevanje koncepta človekovih pravic. Brez tega si pa jaz težko predstavljam, da
               se o drugih stvareh lahko demokratično in razumno pogovarjamo.</p>
            </sp>
            <sp xml:id="SDZ4-Redna-41-2008-07-10.sp134">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanca, gospoda Školča, da Državni zbor opravi razpravo o
               odgovoru predsednika Vlade na njegovo poslansko vprašanje, bo Državni zbor odločil
               jutri, 11. julija 2008, v okviru glasovanj.</p>
               <p>Sedaj bo poslansko vprašanje predsedniku Vlade postavila mag. Majda Potrata.
               Izvolite.</p>
            </sp>
            <sp xml:id="SDZ4-Redna-41-2008-07-10.sp135">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovana ministrica in ministri, spoštovani
               predsednik Vlade! Ko ste ob predložitvi rebalansa ocenjevali makroekonomske
               kazalnike, po katerih smo dosegli velik napredek, ste zatrdili <stage>(navajam)</stage>: <q>"Nikoli
               doslej Slovenija v enako dolgem časovnem obdobju ni zabeležila niti približno tako
               ugodnih rezultatov. Pomembno pa je, da po napovedih lahko tudi v prihodnjih letih
               pričakujemo takšne stopnje rasti, ki bodo najmanj dvakrat višje od povprečja Evropske
               unije in Evropske monetarne unije."</q> Vsi slovenski makroekonomisti sicer niso tako
               optimistični kot vaše napovedi. Tudi Jean-Claude Trichet je ob predstavitvi letnega
               poročila Evropske centralne banke napovedal, da se bo inflacija umirila šele
               prihodnje leto. Zato pa je veliko več zadovoljstva mogoče najti v publikaciji
               Slovenija danes, ki ste jo natisnili v 731.000 izvodih in jo poslali v slovenska
               gospodinjstva. In tam ste zapisali, da med najbolj razvite evropske države želimo
               zato <stage>(navajam)</stage>, <q>"da bomo lahko vsem prebivalcem Slovenije zagotovili dostojno
               življenje in blaginjo,"</q> to je na 2. strani. Nato pa na 4. strani: <q>"Želje po boljšem
               življenju rastejo hitreje od plač. Kljub temu da si lahko privoščimo več kakor pred
               tremi ali desetimi leti, radi govorimo, da živimo čedalje slabše. Je to res ali je
               zgolj spodbuda za to, da moramo biti še boljši?"</q> No, to retorično vprašanje vidimo
               tisti, ki nimamo plašnic na očeh, drugače verjetno kot v koaliciji.</p>
               <p>Na Komisijo za peticije ter za človekove pravice in enake možnosti pa se obračajo
               posamezniki in tudi skupine. To so predvsem tisti, ki iz svoje stiske ne vidijo
               rešitve ali pa ne morejo razumeti ukrepov, ki jim stanja ne izboljšujejo, ampak
               poslabšujejo. Naj navedem primer državljanke, ki je zaradi 5-evrske januarske mesečne
               uskladitve pokojnine presegla cenzus za upravičenost do višjega letnega dodatka.
               Uskladitev ji prinese 60 evrov v celem letu, razlika med višjim in nižjim dodatkom pa
               ji odnese 139 evrov.</p>
               <p>Zato vas, spoštovani gospod predsednik, sprašujem: Vladna ocena stanja v tej posebni
               publikaciji in interpretacija statističnih podatkov nas prepričujeta, da naj bi
               ljudem še nikoli ne šlo tako dobro kot zdaj. Večina ljudi pa v javnomnenjskih anketah
               zatrjuje, <gap n="..."/><stage>/Opozorilni znak za konec razprave./</stage><gap n="..."/> da živi slabše. Kako
               pojasnjujete to očitno razliko?</p>
               <p>Hvala za odgovor.</p>
            </sp>
            <sp xml:id="SDZ4-Redna-41-2008-07-10.sp136">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod predsednik, izvolite.</p>
            </sp>
            <sp xml:id="SDZ4-Redna-41-2008-07-10.sp137">

               <speaker>JANEZ JANŠA:</speaker>

               <p>Hvala za vprašanje.</p>
               <p>Ampak, glede na to, da nisem mogel odgovoriti na zadnje izvajanje prejšnjega
               spraševalca, gospoda Školča, naj povem, da jaz nikoli nisem imel problemov z
               razumevanjem demokracije, ločenosti vej oblasti in tudi ne s posledicami tega. Nikoli
               se nisem dal izvoliti za kakšno funkcijo v času, ko je bil gospod Školč v zaporu.</p>
               <p>In kar se tiče vprašanja gospe Potrata. Sem ji hvaležen za to vprašanje, ker je bilo
               veliko neresnic povedano o teh brošurah, ki jih je Vlada izdajala oziroma vladna
               služba za razvoj izdajala v času, ko smo izvajali reforme; tudi s sodelovanjem vseh,
               ki so sodelovali v Partnerstvu za razvoj, tudi Socialnih demokratov. Tukaj je
               brošura, ki smo jo najprej izdali z nagovorom vašega predsednika, tudi <gap n="..."/><stage>/Oglašanje
               v ozadju./</stage><gap n="..."/> in v tej brošuri je Vlada najavila, katere reforme bo naredila, in je
               tudi obljubila, da bo na koncu tega obdobja sporočila državljankam in državljanom,
               kakšen bo rezultat tega reformnega paketa. Potem so bile izdane še brošure: Podjetna
               Slovenija, Prijazna in učinkovita javna uprava, Kako do manjše brezposelnosti, Kako
               do varne starosti in na koncu zadnja, kjer smo pač povzeli te rezultate. Problemi, ki
               jih imate s temi rezultati, je v tem, da je vse res in na to brošuro so bile te
               pripombe, da ni dobrih barv, da je izšlo v nepravem času, niti ene pripombe ni bilo,
               da kakšen od teh podatkov ne bi držal. To ni ocena stanja, to je poročilo o reformnem
               paketu, niti za enega od teh podatkov ni bilo rečeno, da ne drži. Vaš problem je, da
               je vse res, in vaš problem je tudi to, da je vaš predsednik, in za to mu gre izraziti
               priznanje, to priznal. Gospod Pahor je ob zadnjem sestanku Partnerstva za razvoj, ko
               smo delali tudi neko bilanco teh ukrepov, rekel naslednje: <q>"Tudi zavoljo Partnerstva
               za razvoj je Slovenija s temi spremembami, ki so bile storjene v zadnjih letih,
               dosegla dobre uspehe, visoko gospodarsko rast, znižanje brezposelnosti"</q> in tako
               naprej. To je pač dejstvo.</p>
               <p>Kar se tiče javnomnenjskih raziskav so te različne. Vprašali ste me, kako komentiram
               javnomnenjske raziskave. Jaz vseh ne morem, ker ne vem, katere mislite. Imam tukaj
               dve. Ena je zagotovo najbolj relevantna, to je Evrobarometer za lansko leto in
               Evrobarometer ugotavlja, da je 87% Slovencev zadovoljnih s svojim življenjem. Javno
               objavljen podatek Evrobarometra, ki se objavlja za vse države. Če vi bolj verjamete
               Politbarometru gospod Toša, ta ugotavlja v zadnji raziskavi oziroma v zadnji
               publikaciji Politbarometra z junija letošnjega leta, se pravi prejšnji mesec, da
               zadovoljstvo ljudi z materialnimi razmerami še ni bilo tako visoko. Nad 60%. To sta
               dve anketi, ki jih imam in ki jih lahko navedem. Verjamem, da je na kakšni spletni
               anketi ali pa v kakšni časopisni tudi drugačen podatek, in verjamem tudi, da lahko
               kdo, ki je ob teh ukrepih, kot ste tudi navajali konkreten podatek, z nekimi ukrepom,
               kjer se določijo cenzusi, padel v slabši položaj, vendar se je to dogajalo vedno.
               Tudi v prejšnjih mandatih in prihodnjih mandatih se bodo, še posebej ko se bodo za
               socialne transferje določali cenzusi in vedno, ko bo prišlo do sprememb, bo nekdo na
               robu in tem je treba posebej pomagati z ukrepi, ki se sprejmejo posebej, in to je ta
               Vlada vseskozi delala. Tudi za to kategorijo, ki ste jo pač navajali. Ni pa možno to
               posplošiti in to potem podkrepiti z javnomnenjskimi raziskavami kar tako.
               Evrobarometer in Politbarometer tega, kar ste dejali, ne potrjujeta.</p>
            </sp>
            <sp xml:id="SDZ4-Redna-41-2008-07-10.sp138">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite.</p>
            </sp>
            <sp xml:id="SDZ4-Redna-41-2008-07-10.sp139">

               <speaker>MAG. MAJDA POTRATA:</speaker>

               <p>Hvala, gospod predsednik. Ne bom komentirala, kako ste zlorabili del odgovora za
               komentar k drugemu vprašanju. Tudi ne bom polemizirala z vami o vašem odnosu do
               medijev, saj ste mi najprej tiskane medije ponudili. No, javna televizija seveda o
               stvareh razmišlja in poročila drugače. Ampak varuhinja človekovih pravic svari pred
               razraščajočo se revščino. Strokovnjaki opozarjajo na najbolj ogrožene skupine. Tudi
               nevladne organizacije zaznavajo, da je revščina vseobsežnejša. Strmo, denimo, raste
               količina razdeljene hrane, higienskih pripomočkov in oblačil, ki jih razdelijo
               nevladne organizacije v pomoč.</p>
               <p>Sredi maja letos opravljena anketa je pokazala, da so inflacija in podražitve
               prizadele 72% in še nekaj ljudi. 44,4% ljudi meni, da živi slabše, da je njihov
               standard padel in samo 13,4%, da je standard boljši. Po julijski anketi pritrjuje
               vaši oceni, da se število revnih drastično zmanjšuje, 4,5% ljudi vprašanih in da je
               revnih le za vzorec, meni 5%. 54, skoraj 55% jih meni, da je revnih med nami čedalje
               več. Niso posamični primeri. Vse več je ljudi, ki se sprašujejo, kako zdržati do
               konca meseca in kako obstati.</p>
               <p>Zato se mi zdi, da bi tudi ukrepi, ki ste jih sprejemali v tem letu v obliki
               različnih bonbončkov, kot smo jim rekli v opoziciji, pri spreminjanju zakonodaje,
               potrjujejo, da vendarle tisto, kar govorite o 15% zmanjšani revščini, o ne vem kako
               zelo dobrih rezultatih, le ni vse tako natančno, kot to zagotavljate. Evrobarometer
               in drugi statistični podatki - prag revščine je za leto 2005 zadnji uradni podatek;
               in tudi po tistih podatkih smo <gap n="...."/><stage>/Izklop mikrofona./</stage><gap n="..."/></p>
            </sp>
            <sp xml:id="SDZ4-Redna-41-2008-07-10.sp140">

               <speaker>PREDSEDNIK FRANCE CUKJATI:</speaker>

               <p>Hvala. Preden dam besedo naprej, naj pozdravim goste in sicer; parlamentarno
               delegacijo naše prijateljske države Črne gore, lep pozdrav v parlamentu!
               <gap n="..."/><stage>/Aplavz./</stage><gap n="..."/></p>
               <p>Gospod predsednik, izvolite, imate besedo.</p>
            </sp>
            <sp xml:id="SDZ4-Redna-41-2008-07-10.sp141">

               <speaker>JANEZ JANŠA:</speaker>

               <p>Raziskave Evrobarometra, ki sem jo citiral, je iz jeseni lanskega leta in podatki so
               od takrat. To se da preveriti. Žal pa jaz nobene od anket, ki ste jih vi citirali, ne
               morem preveriti, ker niste za nobeno navedli, kdaj je bila izvedena, oziroma niste
               navedli, kdo jo je delal. Zame je to, da nekdo reče, imam anketo, kjer piše to in to.
               Prosim, da se navede vir in institucijo, ki je to delala, in ostale podatke, tako da
               na tej podlagi se seveda da potem stvari primerjati.</p>
               <p>Ampak to ni bistvo. Vidim, da je bistvo te razprave, ki ste jo odprli v tem, da sedaj
               skuša največja opozicijska stranka, ki je velik del tega mandata tvorno sodelovala,
               in to smo ji priznali, v Partnerstvu za razvoj, sedaj zanika rezultate, ki smo jih
               skupaj dosegli. Nekaj deset ključnih zakonov je bilo usklajenih znotraj Partnerstva
               za razvoj. Na tej podlagi smo izvedli nekatere reformne korake in ti zakoni so bili
               tukaj sprejeti z visokim soglasjem in so dali rezultate. Če sedaj pravite, da so ti
               rezultati slabi, potem je to tudi plod vašega dela. Mislim, da niso bili slabi in da
               smo lahko vsi veseli, da smo vsaj en določen del tega mandata, na podlagi ponudbe, ki
               jo je prvič v zgodovini neka vlada dala opoziciji, skupaj kreirali ključne reformne
               korake.</p>
               <p>Jaz sem prvič zdaj naletel na neko situacijo, ko nekdo kritizira tudi lastne uspehe
               in jih skuša izničiti.</p>
            </sp>
            <sp xml:id="SDZ4-Redna-41-2008-07-10.sp142">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite.</p>
            </sp>
            <sp xml:id="SDZ4-Redna-41-2008-07-10.sp143">

               <speaker>MAG. MAJDA POTRATA:</speaker>

               <p>Hvala. Na podlagi 246. člena Poslovnika predlagam, da opravimo razpravo o odgovoru
               predsednika Vlade. Če bo dovolj časa za razpravo o zakonih, za katere je referendum
               pokazal rezultate, kakršne je pokazal in so več vredni od javnomnenjskih raziskav, na
               katere so se predlagatelji zakonodaje sklicevali, potem bo ob tej razpravi o odgovoru
               dovolj možnosti povedati vse podatke ali vsaj veliko večino njih, na katere se lahko
               sklicujemo, ko kažemo socialno sliko in ekonomsko sliko dobršnega dela slovenskega
               prebivalstva. Dve tretjini zaposlenih ima pod bruto povprečnim dohodkom dohodkov.
               Soočamo se s skupino revnih zaposlenih. Posebej je jasno, katere skupine so posebej
               ogrožene in o vsem tem bi kazalo razmisliti, hkrati pa bi do takrat lahko Vlada
               pripravila poročilo o tem, kako uspešna je bila z vsemi ukrepi, ki jih je sprejemala
               v okviru spreminjana zakonodaje v tej prvi polovici letošnjega leta.</p>
               <p>Gre namreč preprosto za ustaljeno prakso, po kateri je polovica povedana, polovica pa
               zamolčana. V brošuri, ki ste jo citirali - in ste me spomnili tudi, kako je o njej
               razpravljal predsednik stranke, ki ji pripadam. Je povedal natanko tisto, kar mislim
               tudi sama. V brošuri so zapisani nekateri dosežki, žal pa v brošuri manjkajo
               problemi. In na te je vredno opozarjati v imenu tistih, ki živijo skupaj z nami v tej
               državi in ki ne morejo zase trditi, da živijo v zlati dobi. Jaz tudi verjamem, da je
               marsikdo med njimi, ko gre mimo kakšnega smetnjaka, v mislih pri neki izjavi, ki je
               tako polarizirala slovensko javnost. Jaz tudi hodim po ulicah in ne vidim štruc v
               smetnjakih. To je vse tisto <gap n="..."/><stage>/Opozorilni znak za konec razprave./</stage><gap n="..."/>, o čemer bi
               kazalo razpravljati ob odgovoru na vprašanje, zato ker je mogoče ob podatku o nizki
               brezposelnosti povedati tudi podatek, da to pa ne velja za vse skupine prebivalstva.
               Ko je mogoče govoriti o tem, da imamo v Sloveniji visoko varno fleksibilnost, da smo
               v evropskem povprečju, da ne zaostajamo, ampak zaostajamo za tistimi oblikami, ki bi
               zagotavljale boljšo združljivost družinskega in poklicnega življenja. Da je čez 70% -
               da so na prvem mestu po zaposlitvah za določen čas.</p>
            </sp>
            <sp xml:id="SDZ4-Redna-41-2008-07-10.sp144">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanke gospe Potrata, da Državni zbor opravi razpravo o odgovoru
               predsednika Vlade na njeno poslansko vprašanje, bo Državni zbor odločil jutri, 11.
               julija 2008 v okviru glasovanj. Kot zadnji bo poslansko vprašanje predsedniku Vlade
               postavil gospod Jože Tanko. Prosim.</p>
            </sp>
            <sp xml:id="SDZ4-Redna-41-2008-07-10.sp145">

               <speaker>JOŽE TANKO:</speaker>

               <p>Hvala za besedo. Vsem prav lep pozdrav! Aktivnost organov, ki se borijo proti
               gospodarskemu kriminalu in korupciji, se je v zadnjem času zelo okrepila. Državno
               tožilstvo in kriminalistična policija sta pred meseci opravila obsežna preiskovalna
               dejanja nekaterih gradbenih podjetij in takrat je bilo priprtih več direktorjev,
               proti nekaterim pa so že uvedeni kazenski postopki. Mnoge znane direktorje, nekatere
               politike in nekatere medije niso vznemirjali sumi očitanih kaznivih dejanj, ampak
               postopek odvzema prostosti in veliko je bilo izjav, celo zahtev, da bi s temi
               osumljenci morali ravnati drugače kot z vsemi ostalimi, s čemer se je zavestno
               vsiljeval medijski pritisk na organe pregona in vsiljevala pravno nevzdržno neenakost
               pred zakonom.</p>
               <p>Pred dnevi je bila izpeljana preiskava, ki je pokazala na še dodatno težavo boja
               proti gospodarskemu kriminalu in korupciji. Državni tožilec, član posebne tožilske
               skupine za boj proti organiziranemu kriminalu Boštjan Penko se je sestal z enim od
               osumljencev v preiskavah te posebne tožilske skupine Ivanom Zidarjem. Po izjavi Penka
               se je z Zidarjem dogovarjal za zastopanje v kazenskih postopkih, ko se bo čez nekaj
               dni zaposlil v eni od odvetniških pisarn. Ta izjava je šla zelo neopazno mimo
               slovenske javnosti in tudi politike. Bila je zavestno prezrta.</p>
               <p>Ko smo na zadnji izredni seji Državnega zbora obravnavali nezakonitosti pri
               koncentracijah podjetij, je velik del opozicije sicer verbalno obsodil ta nezakonita
               dejanja tranzicije, vendar pa sklepov, ki nalagajo Vladi in drugim organom odločne
               ukrepe, niso podprli, kar kaže, da nimajo resnih namenov v borbi proti gospodarskemu
               kriminalu in korupciji.</p>
               <p>Spoštovani predsednik Vlade, sprašujem vas: Kako ocenjujete politične in medijske
               pritiske na delo policije in državnega tožilstva v zvezi s preiskavami sumov
               gospodarskega kriminala in korupcije v letošnjem letu? Zanima me: Ali Vlada Republike
               Slovenije razmišlja o pripravi zakonodaje, ki bi onemogočala neposredno prehajanje
               sodnikov in tožilcev med odvetnike, recimo s konkurenčno klavzulo, kot je to že
               urejeno v nekaterih drugih primerih oziroma na nekaterih drugih področjih? Hvala za
               odgovor.</p>
            </sp>
            <sp xml:id="SDZ4-Redna-41-2008-07-10.sp146">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp xml:id="SDZ4-Redna-41-2008-07-10.sp147">

               <speaker>JANEZ JANŠA:</speaker>

               <p>Hvala za vprašanje. Ampak, najprej vendarle, da ne bo ostalo kakšne sence dvoma na
               teh brošurah. Naj še enkrat povem, ta brošura, spoštovana gospa poslanka, je bila
               poslana leta 2006 na vsa gospodinjstva in v njej so bile najavljene reforme. Ta
               brošura je bila poslana na slovenska gospodinjstva čez dve leti, ko je bil ta paket
               zaključen. Uresničevali smo ga skupaj v okviru Partnerstva za razvoj, kjer smo
               uskladili tudi večino zakonov z vami. In s tega vidika ne vidim, da bi bilo tu
               karkoli spornega pri obveščanju javnosti. V tej prvi brošuri nikjer ne piše, kaj bo
               Vlada v tem reformnem paketu naredila z inflacijo, ker takrat to ni bil problem, zato
               inflacije tudi ni v poročilu, ker to ni bil reformni ukrep. Torej upam, da je zdaj ta
               nesporazum odpravljen.</p>
               <p>Kar zadeva vprašanje poslanskega kolega Tanka, pa naj se navežem na odgovor, ki sem
               ga dal že prej, in ponovno poudarim, da je absolutno treba spoštovati načelo
               ločenosti vej oblasti, ki je v Sloveniji ustavno načelo. Da sodna veja oblasti
               opravlja ne samo izjemno pomembno delo v družbi, ampak zagotavlja tisto družbeno
               ravnovesje, ki se lahko zagotavlja samo v primeru, če se v družbi ve, kaj je prav in
               kaj je narobe, in če je na koncu nekdo, ki v primeru sporov o tem tudi nepristransko
               presodi. To je izjemno odgovorno delo. Tisti, ki ga opravlja, se mora zavedati, da
               opravlja neko izjemno delo, da je v skladu s tem tudi njegova odgovornost in da se te
               odgovornosti in tega statusa ne more zreducirati na nekaj evrov plače. Kot že rečeno,
               plače sodne veje oblasti v Sloveniji zagotovo niso idealne, niso idealne tudi v
               drugih kategorijah. Zdaj smo uspeli s to reformo plačnega sistema v javnem sektorju
               stvari narediti približno pregledne in pravične oziroma se bo to ravnovesje
               vzpostavilo. In zaradi tega je izpostavljanje materialnih pogojev za delo v sodstvu
               kot razlog za neko stavko tega sektorja po mojem mnenju neupravičeno, neupravičeno še
               posebej v tem času.</p>
               <p>Ločenost vej oblasti, na katero se nekateri sklicujejo, po moje v napačno smer, je
               zelo pomembno načelo tudi, ko gre za presojo tega konkretnega ravnanja bivšega
               tožilca, o katerem govorite. To načelo ločenosti po mojem mnenju zahteva tudi, da
               tisti, ki opravlja funkcijo preiskave in pregona, na koncu sojenja upošteva tudi to
               ločenost do tistih, ki jih obravnava. V tem primeru tega ni bilo. In tu je tudi neka
               siva lisa, na katero je opozoril Odbor Državnega zbora za notranjo politiko pred
               dnevi, ko je naložil Vladi, da pripravi predlog za spremembo zakonodaje, s katero bo
               uvedena neka konkurenčna klavzula, ki obstaja pri policistih, ki ne morejo po koncu
               svoje policijske kariere delati v detektivskih agencijah, in pri mnogih drugih
               poklicih. Tu pa, kot že rečeno, imamo primer sodnika Šubica, ki je čakal 8 mesecev,
               da je potekel zastaralni rok, in ni napisal sodbe v primeru Elan, potem pa je šel
               mirno med odvetnike, naslednji dan ali pač takoj, brez problemov. Imamo primer
               tožilca, kjer so odkrili, prej sem rekel 160, menda je ta notranja preiskava pokazala
               nekaj sto primerov, odloženih v omaro, v glavnem s področja gospodarskega kriminala,
               ki so zastarali v tem času, ki je potem, ko je bilo to odkrito, mirno postal odvetnik
               in je zastopal tiste, ali pa zastopa tiste, ali bi lahko zastopal tiste, naslednji
               dan, nobene prepovedi ni bilo, katerih spise je založil prej v omari in je bil dobro
               podkovan v tej zadevi.</p>
               <p>Mi imamo sedaj ta primer državnega tožilca, ki je začel zastopati bodočega klienta v
               času, ko še ni bil odvetnik. In to ni sporno. Sporno pa je to, da je bilo to
               preprečeno. Res se je treba vprašati o tem, kako mi razumemo, kaj je prav in kaj je
               narobe in kaj so atributi pravne države.</p>
            </sp>
            <sp xml:id="SDZ4-Redna-41-2008-07-10.sp148">

               <speaker>PREDSEDNIK FRANCE CUKJATI:</speaker>

               <p>Hvala. Predsedniku Vlade se zahvaljujem za podane odgovore.</p>
               <p>S tem prekinjam to točko dnevnega reda.</p>
               <p>Prekinjam tudi sejo zbora, ki jo bomo nadaljevali ob 15.00 uri s 16. točko dnevnega
               reda.</p>
               <stage type="time">(Seja je bila prekinjena ob 14.53 uri in se je nadaljevala ob 15.01.)</stage>
            </sp>
            <sp xml:id="SDZ4-Redna-41-2008-07-10.sp149">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci!</p>
               <p>Nadaljujemo s prekinjeno točko dnevnega reda oziroma na vrsti je bila predstavitev
               stališč poslanskih skupin. Besedo ima gospa Majda Širca v imenu Poslanske skupine
               Zares. Izvolite, prosim.</p>
               <p>Nadaljujemo <title>s prekinjeno 16. točko dnevnega reda.</title>
               </p>
            </sp>
            <sp xml:id="SDZ4-Redna-41-2008-07-10.sp150">

               <speaker>MAJDA ŠIRCA:</speaker>

               <p>Res je, spoštovani predsedujoči, nadaljujemo v zelo okrnjenem ali tako rekoč
               sesekljani prisotnosti. Vidim, da je bilo treba nekaj zamaha vzeti po teh odgovorih,
               ki smo jih bili deležni.</p>
               <p>Če nadaljujemo s predstavitvijo poslanskih stališč. V Poslanski skupini Zares smo
               naravnost vzhičeni nad dejstvom, da nam je koalicija, bom rekla, dovolila, da tudi na
               plenarni seji, ne zgolj na komisiji, obravnavamo poročilo zagovornice oziroma
               zagovornika, in naj še poudarim, da taka benevolentnost je zelo zelo redka. Iz česar
               seveda lahko tudi sklepa zgolj to, da to poročilo ni posebej boleče in da zaradi tega
               je dobilo tudi ta odprta vrata na samo sejo Državnega zbora, kjer, kot vidimo,
               prisotnost je nikakršna. Jaz bi bila vesela, recimo, osebno, da bi bili uslišani tudi
               za obravnavo poročila o izvajanju resolucije o nacionalnem programu za kulturo, o
               katerem smo na matičnem odboru glasovali prejšnji teden, pa je bilo zavrnjeno. Bila
               bi pa vesela zaradi tega, ker v bistvu to poročilo direktno interpelira, smeši in
               diskreditira ministra za kulturo pri izvajanju nacionalnega programa za kulturo,
               ampak pustimo, minister se interpelira sam, ko do zadnjega diha zagovarja nesposobne
               funkcionarje in njegove uslužbence na področju filma.</p>
               <p>Kar se tiče dela zagovornice za leto 2007 - naj povem najprej, da je za nas to
               poročilo zelo pomenljivo in je nekakšen kazatelj simptomov naše družbe. Družbe, kjer
               je diskriminacija prisotna, mogoče ne prav v ekscesnih razmerah, zagotovo pa na
               potuhnjen in ravno zaradi tega tudi zaskrbljujoč način. In prav zaradi navzven lepega
               obnašanja, če tako rečem, Slovenk in Slovencev je pomembno, da nekdo odkriva oziroma
               opozarja na tista dejanja, ki so potisnjena za zidove, v pisarne, v vojašnice, v
               lokale, verske objekte in domove. V luči tega vidim zagovornico oziroma zagovornika
               kot nekakšnega družbenega terapevta, ki ima to prednost, da lahko o domnevnih in ali
               dokazanih kršitvah jasno in glasno spregovori preko svojih mnenj, seveda. In to je
               več, kot lahko naredi psiholog, teolog, skratka spovednica, psihiatrična ordinacija
               ali socialna služba, saj ne deluje le na polju subjektivnih problemov posameznika
               oziroma posameznikov, temveč te probleme postavlja v kontekst pravnih pravil družbe.
               In pri zagovornici oziroma zagovorniku je ključno vprašanje, ki se je izpostavljalo v
               preteklosti, pa tudi že danes v predstavitvi stališč drugih poslanskih skupin in
               ostaja odprto - torej, kakšna je njena neodvisnost. Neodvisnost seveda pomeni tisto
               trajno zmožnost organa, da v vseh zadevah, to se pravi tistih nalogah, ki jih določa
               v tem primeru 13. člen rasne direktive, deluje v skladu s svojimi pooblastili brez
               kakršnegakoli zunanjega posredovanja in oviranja. Ampak ključni problem zagovornice
               je v tem, da je zagovornica uslužbenka Urada za enake možnosti, torej je vladna
               uslužbenka. In četudi je še tako samostojna - in to pravzaprav njeno samostojnost in
               dobro delo smo detektirali -, ampak četudi je še tako samostojna ostajajo odprte
               možnosti za določen neposreden ali posreden vpliv na zagovornico, saj je, bom rekla,
               generalni sekretar vlade njen formalni šef. Pravzaprav je Urad za enake možnosti
               odvisen od odprtosti ali pa zaprtosti generalnega sektorja, kar se je v zadnjem času
               potrdilo morebiti tudi v luči kadrovanja na uradu. Mi ne vemo, zakaj je odstopila
               direktorica urada, sedanja direktorica urada, lahko pa sklepamo - morebiti tudi zato,
               ker je bila ta služba kadrovsko podhranjena in kljub temu in kljub vedenju, da je
               urad delal dobro, še posebej v času predsedovanja Evropski uniji, kjer je dosegal
               pravzaprav zavidljive uspehe.</p>
               <p>In ko govorimo o neodvisnosti zagovornice, se je pomembno vprašati tudi to. Na
               primer: kako naj zagovornica ravna v luči pozicije, ki ni povsem neodvisna, v
               primeru, ko je predmet zagovornične preiskave na primer ravnanje ministra ali same
               vlade? Mislim, da ne gre zgolj za hipotetične situacije, sploh ne, temveč za povsem
               realne, tako, recimo, v primeru družine Strojan je bil ta problem oziroma v primeru
               nadlegovanja v Slovenski vojski, kjer se je ta problem lahko tudi nakazoval. V mnogih
               primerih so namreč lahko tisti, ki jih zagovornica obravnava, pod neposrednim vplivom
               političnih navodil in usmeritev vlade oziroma ministrov in ker je vlada, ki jo imamo,
               vedno politični organ, se seveda odpira dodatni <q>"link"</q> k političnim strankam. V tem
               primeru in v tem kontekstu govorim o samem institutu in o sklepu, ki je bil
               izglasovan na komisiji, da je treba ta institut zagovornice premisliti drugače. Kajti
               zagovornica ima tudi razmeroma šibke možnosti pri pridobivanju podatkov. V mnogih
               primerih je odvisna od tistih struktur, ki jih sama nadzoruje, ter od same državne
               uprave. In v tej luči so lahko zaključki zagovornice zelo subjektivni, morebiti,
               torej odvisni od širine ali ozaveščenosti ali senzibilnosti nje same in njenih
               tovrstnih kapacitet. V bistvu se sedanja vloga zagovornice razume predvsem kot, sem
               prej rekla, terapevtsko, moderatorsko, osveščevalno dejavnost.</p>
               <p>Zagovornica je dobesedno zagovor. Zagovor proti vsaki diskriminaciji, ki temelji na
               osebnih okoliščinah. In ob poročilu se nam odpirajo tudi vprašanja, kaj lahko naredi
               le ena oseba, ki nima podporne strokovne službe, kajti vemo, da pač v uradu so zelo
               zelo okrnjeni in nezmožni bili pridobitve novih zaposlitev oziroma novih pomoči, ki
               bi tudi v tem kontekstu bili neprecenljive vrednosti. Recimo, ali ena sama oseba
               lahko kvalitetno in ažurno ukrepa - recimo, zboli, je na porodniškem in tako naprej,
               pa se delo zaustavi. Hočem le poudariti, da je zagovorništvo urejeno preveč hibridno
               in preveč invalidno. Seveda je pa pomembno, da žrtvam ali domnevnim žrtvam svetuje,
               da nudi pravno pomoč, da opozarja, da je hkrati neke vrste inšpektorica, ampak hkrati
               tudi tega statusa nima, ki bi ji nudil širino, kot, recimo, nudi širino, kot ima
               status pooblaščenka sama - in na ta status smo pravzaprav apelirali, ko smo mislili
               tisti tip zagovorništva, kot jo narekuje direktiva oziroma evropska ureditev.</p>
               <p>Hkrati ne podcenjujemo te možnosti, ki jih ima, svetovanja, dajanja mnenj,
               ozaveščanja, pravnega dajanja nasvetov in tako naprej. Ampak, kot rečeno, ta
               neodvisnost je vprašljiva, kot je postavljena danes, in tukaj bi morali biti bolj
               benovelentni, pa tudi bolj, kot smo bili zadnjič, ko smo spremenili zakon, ko naj bi
               se to nekako vseeno bolj uredilo ali vsaj na ta način, da nam Evropa tega ne bi več
               očitala.</p>
               <p>Skratka, razumem, da se Vlada z veseljem pohvali: aha, imamo ta inštitut, sledimo
               priporočilom Evropske unije oziroma njenim ukazom, ampak hkrati pa nimamo na tak
               način urejenega kot bi resnično moralo biti in kot velja delovanje v Evropski uniji.
               Enkrat smo dobili opomin, in kot rečeno, nekaj smo pokrpali, ampak zgolj pokrpali.
               Zelo sorodno je kot v primeru, recimo, ko se govori, da imamo zakon o registriranju
               istospolnih partnerskih skupnosti, kakšen je, pa ni važno. Jaz se sama, v Poslanski
               skupini Zares, se ne bi spuščali v posamezne primer, ki jih navaja zagovornica.
               Tisto, kar lahko poudarim, je le to: pomenljivo je, da je največ diskriminacij zaradi
               spola in na polju zaposlitve. Lahko rečem, da je tudi zastrašujoče, če je dandanes
               človek kaznovan zaradi tega, ker pričakuje otroka, ali ker si upa govoriti, ali ker
               deluje v sindikatu. In lahko le rečem tudi to, da je boleče, če se istospolno
               usmerjene obravnava drugače kot ostale. In lahko tudi rečem, koliko je tistih
               primerov, ki jih zagovornica nikoli ne bo obravnavala in ni obravnavala, ker se pač
               ljudje bojijo. Hvala.</p>
            </sp>
            <sp xml:id="SDZ4-Redna-41-2008-07-10.sp151">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bogomir Zamernik v imenu Poslanske skupine SDS.</p>
            </sp>
            <sp xml:id="SDZ4-Redna-41-2008-07-10.sp152">

               <speaker>BOGOMIR ZAMERNIK:</speaker>

               <p>Hvala lepa za besedo, gospod podpredsednik. Kljub temu da so nekatere kolegice in
               kolegi pred mano najavili podporo temu poročilu o delu zagovornice, je treba
               povedati, da Državni zbor ni tisti, ki bi podprl ali pa zavrnil to poročilo, ki je
               pred nami. Z veseljem pa bomo podprli priporočilo, ki smo ga podprli tudi že na sami
               seji Komisije za peticije ter za človekove pravice in enake možnosti, da se prouči
               možnost spremembe, drugačne zakonske ureditve položaja zagovornice ali pa
               zagovornika, s ciljem izboljšanja situacije.</p>
               <p>Bile so nekatere pavšalne ocene, da je v poročilu o delu zagovornice veliko stvari,
               ki so v Sloveniji napačne, ki bi nas morale skrbeti. Vendar z zelo pavšalnimi ocenami
               mogoče ustvarjamo kje napačen vtis. Ravno prej je bila omenjena drugačna obravnava
               istospolnih partnerjev. Ampak konkretno ta primer je v tem poročilu opisan kot tak,
               da je bilo samo obnašanje neprimerno. In ne glede na to, ali bi bili ti dve
               partnerici istospolni ali pa če bi bil to par moški-ženska, ob takem obnašanju so pač
               lastniki lokala se odločili, da to ni primerno, in so pač ustrezno ukrepali. In bi
               bilo to ukrepanje enako, ne glede na to, če bi, kot sem dejal, to počel par moškega
               in ženske. Pa nočem banalizirati stvari, vendar so v tem poročilu tudi taki primeri,
               da so bili neprimerno obravnavni moški, ki so pač morali plačati vstopnino, ženskam
               pa tega ni bilo treba. In da je neprimerno to, da je paket za naročnika mobitela za
               določeno starostno skupino drugače obravnavan kot za drugo. Najbrž je prav, da se
               ukvarjamo tudi s takimi primeri, vendar pa mislim, da se je treba fokusirati na to,
               kar je bilo pa tudi tu rečeno izza te govornice - da je nedopustno, da nekateri
               delodajalci postavljajo drugačne pogoje nosečim, doječim materam ali pa tudi
               očetom.</p>
               <p>Danes zjutraj smo začeli z obravnavo zakona o duševnem zdravju. Ministrica je podala
               nekaj zastrašujočih podatkov. Da je preko 100.000 ljudi v Sloveniji s težavami v
               duševnem zdravju, da je to nekakšen potencial, če se grdo izrazim, za teh 600
               samomorov, kot se jih zgodi na leto, in vsakršen korak v smeri, tudi če preko dela
               zagovornice enakih možnosti, da lahko to vsaj ublažimo, bomo v naši poslanski skupini
               podprli. Zato, kot rečeno, bomo podprli tudi predlagani sklep. Hvala.</p>
            </sp>
            <sp xml:id="SDZ4-Redna-41-2008-07-10.sp153">

               <speaker>PREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Sledi splošna
               razprava poslank in poslancev o poročilu. Besedo ima gospod Zvonko Černač.</p>
            </sp>
            <sp xml:id="SDZ4-Redna-41-2008-07-10.sp154">

               <speaker>ZVONKO ČERNAČ:</speaker>

               <p>Hvala lepa. Jaz mislim, da je razmere na tem področju treba gledati v celotnem
               spektru spreminjajoče se in vedno bolj moderne družbe. Tako smo, tudi ko smo to
               poročilo obravnavali na komisiji, se soočili s tem, da so se razmere v zadnjih letih
               na splošno, pa s tem tudi v Sloveniji, bistveno spremenile in da ne govorimo več o
               tistih zadevah, o katerih smo govorili na področju enakih možnosti ali pa neenakih
               možnosti še nekaj let ali pa nekaj deset let nazaj.</p>
               <p>Kar nekaj stvari v tem zadnjem obdobju je skozi dobre prakse, tudi skozi spremembo
               zakonodaje pa tudi skozi institut, glede katerega poročila imamo danes na mizi, bilo
               storjenih, tako mislim, da je tudi to eno izmed tistih področij, kjer se stvari
               odvijajo v pozitivni smeri. Normalno pa je, da popolnoma enakih možnosti ne bo mogoče
               zagotoviti nikoli. Konec koncev je vloga ženske, matere v družbi edinstvena in kot
               taka bo ostala tudi v bodoče. Te vloge ne more nadomestiti nihče. Iz tega bodo neke
               specifičnosti v teh razmerjih vedno obstajale in kot take jih mora družba tudi
               obravnavati in se na njih primerno odzivati.</p>
               <p>Jaz osebno mislim, da je dejansko bilo v zadnjih letih storjenih kar nekaj dobrih
               korakov v tej smeri in da se naša družba, naša država ustrezno odziva na te
               spremembe. Je pa seveda prav, da tudi tam, kjer imamo možnosti, da določene izjeme od
               tega prepričujemo tudi skozi zakonodajne postopke, da te možnosti izkoristimo in da
               jih na ustrezen način tudi uporabimo oziroma sprejmemo. Ni dobro, da bi se samo
               deklarativno zavzemali za te zadeve na nekem nivoju. Treba je tudi delovati in
               ravnati, kar pomeni, dokler smo v situaciji, da lahko odločamo in da sprejemamo
               odločitve v tej smeri, je prav, da se jih tudi poslužimo in da tudi skozi to
               ustvarjamo primere dobre prakse. Hvala lepa.</p>
            </sp>
            <sp xml:id="SDZ4-Redna-41-2008-07-10.sp155">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Darja Lavtižar Bebler, prosim.</p>
            </sp>
            <sp xml:id="SDZ4-Redna-41-2008-07-10.sp156">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik.</p>
               <p>Jaz bi želela izpostaviti, da sem zelo zadovoljna, da je prišla obravnava tega
               poročila zagovornice na sejo Državnega zbora in da se lahko tudi cel Državni zbor
               podrobneje seznani s tem poročilom. Mislim, da je poročilo pozitivno s tega vidika,
               da omogoča nek splošen vpogled v problematiko, s katerim se poročilo ukvarja oziroma
               zagovornica, in je tudi s tega vidika nekako poučevanja oziroma ozaveščanja javnosti
               zelo koristno.</p>
               <p>Kaže pa to poročilo pravzaprav tudi na to, da bi lahko šteli, vsaj jaz to tako vidim,
               položaj in vlogo zagovornice kot nek prehodni položaj in vlogo in da se kaže na nek
               način potreba, da bi morali zagovornico nekoliko ustrezneje umestiti v sistem, ki ga
               po mojem dokaj dobro nakazuje že 159. člen Ustave Republike Slovenije, ki govori o
               varuhu človekovih pravic in potem dopušča tudi možnost, da se za posamezna področja
               ustanovi poseben varuh.</p>
               <p>Jaz seveda izhajam tudi iz tega dejstva, da zagovornica, takšna kot jo imamo danes,
               ni povsem neodvisna in samostojna, je v bistvu uradnica oziroma minister Virant bi
               rekel javna uslužbenka in zaradi tega seveda tudi ne more dosledno izpeljati svojega
               položaja in svoje vloge kot neodvisnega in samostojnega dejavnika na temu
               področju.</p>
               <p>Zato bi nekako iskala rešitev tudi v tej smeri, da je diskriminacija na podlagi spola
               pravzaprav samo ena od diskriminacij, ki se pogosto manifestira v povezavi z drugimi
               obliki diskriminacije, in bi zato verjetno kazalo iskati rešitev v tej smeri, da bi
               prišli do nekega varuha, varuhinje ali pa zagovornika, zagovornice, ki bi si
               prizadeval za varstvo na področju in za boj proti vsem vrstam diskriminacije, kar je
               nekako tudi že uveljavljen standard v drugih državah in v Evropi oziroma v državah
               članicah Evropske unije v širšem smislu.</p>
               <p>Tako bi se jaz zavzela za to, da tudi Državni zbor podpre predlog Komisije za
               peticije in enake možnosti ter človekove pravice in da naložimo Vladi, da razmišlja v
               tej smeri, kako pravzaprav predlagati ustrezno spremembo ustrezne zakonodaje, da bi
               prišli do takšnega samostojnega in neodvisnega organa na temu področju. Hvala
               lepa.</p>
            </sp>
            <sp xml:id="SDZ4-Redna-41-2008-07-10.sp157">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa mag. Majda Potrata.</p>
            </sp>
            <sp xml:id="SDZ4-Redna-41-2008-07-10.sp158">

               <speaker>MAG. MAJDA POTRATA:</speaker>

               <p>Hvala.</p>
               <p>Moram reči, da je razumevanje pojma enakosti in enake obravnave pa enakih možnosti še
               vedno nekoliko zamegljeno za marsikoga, ker takrat, ko govorimo o enakosti, seveda ne
               moremo o njej govoriti, če ne upoštevamo tega, da obstaja različnost.</p>
               <p>Enakost se kaže namreč ravno v tem, da priznavamo različnost. In ko govorimo o
               enakosti glede različnih osebnih okoliščin in ko govorimo o enaki obravnavi, mi vedno
               pride tako v zavest spet neka zelo slikovita primerjava angleške univerzitetne
               profesorice, ki je tole na tako nazoren način povedala: Lahko govorimo o enakih
               možnostih, samo zamislimo si situacijo, ko bi pred startno črto na eni strani stali -
               saj boste videli, da je izmišljeno - kit, opica, slon, mravlja, na drugi strani bi
               bilo drevo in vsi ti bi bili postavljeni pred isto nalogo - splezati na drevo. Ne
               moremo govoriti o enakih možnostih, če smo seveda postavljeni v izhodišču v tak
               položaj, da svoje enakosti ali te svoje različnosti ne moremo uveljaviti. Me
               razumete? Kaj bi kit z drevesom? Da ne govorimo o vsem drugem. Gre preprosto za to,
               da nihče ne zanika tega in meni bi bilo še najhuje od vsega, če bi mi kdo rekel, da
               zaradi tega, ker se zavzemam za enako obravnavo, za enakost pred zakonom, da bi mi
               pripisoval, da želim skriti svoj spol. Ne, ampak da je človek te osebne okoliščine
               vesel, da jo lahko uveljavlja in da se ne čuti razlikovanega zaradi te
               okoliščine.</p>
               <p>Jaz pa moram reči, da je v naši državi kljub zelo dobri zakonodaji vendarle mogoče
               opažati različne oblike razlikovanja, vsaj če gledamo stvari z različnih zornih
               kotov, se težko sprijaznimo, da bi bil spol tista osebna okoliščina, ki bi povzročila
               razliko v plačilu. Ampak poglejte, vse statistične raziskave, to so podatki Urada za
               statistiko, dokazujejo, da je za 22 in še nekaj, skoraj 23% razlike v plačilu med
               visoko izobraženimi ženskami in visoko izobraženimi moškimi. Kako zdaj do te razlike
               prihaja - pustimo zdaj ob strani, da če sta oba profesorja v srednji šoli, bi
               formalno morala imeti enako plačilo, ampak se da na različne druge načine razliko v
               plačilu povzročiti. In niso maloštevilni primeri, ko je s posebnim sistemom
               nemožnosti napredovanja, nemožnosti dodajanja stimulativnega ali gibljivega dela za
               večjo učinkovitost ali za karkoli drugega ženska prikrajšanja. Zagovornica je,
               poglejte si ta primer, posebej ugotovila, da so v neki zasebni firmi ženske bile po
               pravilu vse slabše plačane od moških. Tako ti prikriti mehanizmi, kako ustvarjati
               razliko, ki ni utemeljena v zakonu, ampak je utemeljena v neki osebni okoliščini,
               obstajajo.</p>
               <p>Posebej bi pa rada opozorila na tiste primere, o katerih je govorila tudi Majda
               Širca. Gre za to polje vidnega in polje nevidnega in prepričana sem, da je
               diskriminatornega obravnavanja bistveno več kot tistega, kar je zaznano. Gre namreč
               za to, da se posameznik ustavi pred tem, da bi prijavljal kakšno stvar, pa ne samo
               zaradi strahu, ki je bil zdaj tolikokrat omenjan, ampak tudi zaradi tega, ker ne
               vidim možnosti, da bi mu bilo pomagano. In prav zato se mi zdi institucija
               zagovornika ali zagovornice tako zelo pomembna in pomembno tudi objavljanje uspešnih
               primerov.</p>
               <p>Spomnim se, recimo, kako je bilo uspešno, ko je bilo mogoče govoriti o tem, da so
               ženske, ki so prijavile nadlegovanje na delovnem mestu, uspešne pri svoji prijavi in
               je bil direktor zdravstvenega doma, - za direktorja zdravstvenega doma gre - tudi
               sankcioniran zaradi tega. To pomaga pravzaprav odpravljati. Kolegica Uhan je govorila
               o ženskah, ki so morale podpisovati, ki so diskriminatorno obravnavane zaradi osebne
               okoliščine nosečnosti, recimo; ali so morale bianco podpisovati zavezo, da ne bodo v
               nekem določenem času odsotne zaradi nosečnosti ali potem zaradi porodniške in kasneje
               starševskega dopusta. Dokler se o tem ni začelo govoriti, dokler ni bilo nekaj
               uspešnih prijav izpeljanih toliko časa je bilo to polje neznanega, se je sicer na
               ravni neuradnega veliko govorilo, ampak kaj dosti pa o tem ni bilo govora. In mislim,
               takšnih ukrepov ni bilo proti temu, šele ko je bilo tudi s takšno anonimno prijavo na
               Urad za enake možnosti mogoče kaj doseči, so se stvari začele nekoliko urejati. Jaz
               pa še zmeraj ne bom trdila, da je vse urejeno zaradi tega, ker je vprašanje, kako so
               ženske pri kandidiranju za neko delo obravnavane.</p>
               <p>Vem za primer celjske bolnišnice, recimo, kjer zdravnica ni mogla dobiti dela,
               zdravnik pa je dobil delo, pa še vozilo in še kakšne druge ugodnosti zraven, zaradi
               feminizacije zdravstva je bilo rečeno, ker lahko kako drugače ravnajo. Opazila sem,
               da recimo to, kar je bilo zadnje čase pravilo obojespolne oblike pri razpisih, izjeme
               so samo tisti primeri, kjer zaradi specifičnosti dela res ne more biti drugače, kot
               da delo opravlja oseba določenega spola. Zadnje čase sem prisluhnila na radiu, in to
               v javnem mediju, v obvestilu ali vabilu, da iščejo novinarje. Kako razumeti drugače,
               kot da je razpis zaprt za novinarke?! Gre za to, da zdaj, ko smo to obojespolnost v
               razpisih končno začutili kot nek zavezujoč civilizacijski standard, ko je stvar
               opuščena, jo začutimo kot problem. In tu se mi zdi, da bi morali biti bistveno bolj
               občutljivi za te stvari, in tu se mi zdi tudi, da je prednost pri nas že to, da o teh
               stvareh razpravljamo ne samo poslanke, ampak tudi poslanci tako, kot je to evropska
               navada, da so pogosto, recimo v Svetu Evrope, kjer stvari pogosteje spremljam, te
               zadeve spolno uravnotežene. In samo takrat, kadar bodo te stvari v zavesti nas vseh,
               bodo enotneje in pravičneje stekla tudi naša življenja.</p>
               <p>Hvala lepa.</p>
            </sp>
            <sp xml:id="SDZ4-Redna-41-2008-07-10.sp159">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Želi še predlagatelj besedo? Ne. Hvala. Potem zaključujem razpravo.</p>
               <p>O predlogu priporočila, ki ga je zboru predložila Komisija za peticije ter za
               človekove pravice in enake možnosti, bomo v skladu s časovnim potekom seje zbora
               odločali jutri, v petek, 11. julija 2008 v okviru glasovanj.</p>
               <p>S tem prekinjam to točko dnevnega reda in prekinjam tudi sejo zbora, ki jo bomo
               nadaljevali jutri ob 9. uri.</p>
               <p>Obenem vas tudi obveščam, da bo nadaljevanje prekinjene seje Odbora za zdravstvo čez
               10 minut.</p>
               <p>Hvala. <stage type="time">(SEJA JE BILA PREKINJENA 10. JULIJA 2008 OB 15.33.)</stage>
               </p>
            </sp>
         </div>
      </body>
   </text>
</TEI>