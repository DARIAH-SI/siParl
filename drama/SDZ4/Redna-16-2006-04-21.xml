<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Redna-16-2006-04-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|402137738CEE1BBCC125715C0034F448</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=402137738CEE1BBCC125715C0034F448</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-16-2006-04-21.DZ" n="16">
               <name>Redna</name>
               <date when="2006-04-21"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-16-2006-04-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 16. seje</stage>
            <stage type="date">(21. april 2006)</stage>
            <stage type="chairman">Sejo je vodil Sašo Peče, podpredsednik državnega zbora.</stage>
            <stage type="time">Seja se je pričela ob 10.00 uri.</stage>


            <sp xml:id="SDZ4-Redna-16-2006-04-21.sp1">

               <speaker>PODPREDSEDNIK SAŠO PEČE:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 16. seje državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednji
               poslanci: Zvonko Černač, Feri Horvat, dr. Marko Pavliha, Breda Pečan, Alojz Sok in
               Franc Sušnik.</p>
               <p>Prehajamo na <title>2. TOČKO DNEVNEGA REDA - TRETJA OBRAVNAVA PREDLOGA ZAKONA O
                  EVIDENTIRANJU NEPREMIČNIN.</title>
               </p>
               <p>Opozarjam vas, da sta za skupen čas razprave predvideni 2 uri in 18 minut.</p>
               <p>Predlog zakona je za tretjo obravnavo pripravila vlada Republike Slovenije, zato
               dajem besedo predstavniku vlade za dopolnilno obrazložitev predloga zakona. Izvolite,
               prosim.</p>
            </sp>
            <sp xml:id="SDZ4-Redna-16-2006-04-21.sp2">

               <speaker>MAG. MARKO STARMAN:</speaker>

               <p>Najlepša hvala, gospod podpredsednik. Spoštovani zbor! S predlaganim zakonom,
               predvsem pa z zadnjimi predlogi amandmaja na amandma smo želeli ponovno izpostaviti
               splošen pomen nastanka nepremičninske zbirke, registra nepremičnin. Temeljna
               kvaliteta te zbirke ima sama po sebi namen, da se na tak način končno vzpostavi
               evidenca nepremičnin, ki vključuje vse smiselne in kvalitetne ter uporabne podatke za
               trg. Vsi ostali nameni morajo biti in bodo, v primeru, da bodo področni predpisi
               določeni, sprejeti, samostojno opredeljeni. Temeljni namen tega zakona je na eni
               strani poenostavitev postopkov, na drugi strani okrepitev geodetske službe tudi pri
               tehničnih in drugih ukrepih po uradni dolžnosti in tretji je ravno vzpostavitev
               splošno namenskega registra, ki bo vzpostavil večjo transparentnost na trgu
               nepremičnin in končno evidentiral tudi državno nepremično premoženje v celoti ter
               premoženje lokalnih samoupravnih skupnosti.</p>
               <p>Želel bi poudariti samo to, da se s tem zadnjim amandmajem k 103. členu v celoti
               sledi prav temu namenu, da se jasno opredeli na eni strani dovolj splošno podatke, da
               se lahko tudi sčasoma, glede na spremembe v tehnologiji, dopolnjuje, na drugi strani
               pa dovolj konkretno, da izvršilna veja oblasti nima prevelike diskrecijske pravice
               pri zbiranju teh podatkov. Na tak način bo najprej v prvem popisu vzpostavljena
               evidenca, kasneje pa ta evidenca ažurirana in z nadaljnjimi koraki povezav
               nepremičninskih evidenc bomo končno imeli transparenten in dinamičen trg nepremičnin,
               ki je predpogoj za kakršnokoli gospodarjenje s prostorom, zato bi želel poudariti
               samostojno vrednost tega zakona, samostojno vrednost tega registra in samostojno
               vrednost postopkov v zvezi s tem. Najlepša hvala.</p>
            </sp>
            <sp xml:id="SDZ4-Redna-16-2006-04-21.sp3">

               <speaker>PODPREDSEDNIK SAŠO PEČE:</speaker>

               <p>Hvala vam. O predlogu zakona v celoti dajem besedo predstavnikom poslanskih skupin za
               predstavitev stališč. Besedo dajem poslancu Robertu Hrovatu za predstavitev stališča
               poslanske skupine SDS. Izvolite prosim.</p>
            </sp>
            <sp xml:id="SDZ4-Redna-16-2006-04-21.sp4">

               <speaker>ROBERT HROVAT:</speaker>

               <p>Gospod predsedujoči, hvala za besedo. Spoštovane kolegice in kolegi. Že v obeh
               predhodnih obravnavah je bilo večinsko mnenje, da je sprejem zakona o evidentiranju
               nepremičnin še kako potreben. Predvsem zaradi vrste neurejenih zadev, ki jih stari
               zakon ni opredeljeval ali pa jih je opredeljeval na način, ki ne ustrezajo več
               sodobnim razmeram na tem področju.</p>
               <p>Novi zakon o evidentiranju nepremičnin uvaja poenostavitve, dopolnitve in spremembe,
               ki vzpostavljajo pogoje za učinkovitejše in kakovostnejše zbiranje in vodenje
               podatkov o nepremičninah ter seveda večjo možnost povezovanja javnih evidenc.
               Enostavno in hitro dostopni podatki omogočajo kakovostnejše odločanje pri načrtovanju
               in projektiranju ter predvsem posameznikom zagotavljajo stopnjo varnosti v prometu z
               nepremičninami kot tudi pri varovanju lastninskih pravic. Zaradi uvajanja sistema
               množičnega vrednotenja nepremičnin ter zagotavljanja podatkov za statistične namene
               bodo za vse stavbe in dele stavb zbrani še dodatni podatki, ki so v zakonu
               tekstativno navedeni. Ti podatki ne bodo samo enkratnega pomena, temveč se bo celotni
               sistem na njihovi podlagi tudi nadgrajeval, zato se s predlaganim zakonom o
               evidentiranju uvaja tudi nova javna evidenca, imenovana register nepremičnin. V njem
               bo omogočeno enostavnejše evidentiranje podatkov o dejanskem stanju nepremičnin. S
               predlaganimi spremembami se poenostavljajo tudi postopki vpisa urejenih in
               spremenjenih mej parcel v zemljiškem katastru v primerih, ko se doseže sporazumna
               rešitev že na terenu samem, kjer postopek vodi geodetsko podjetje. S poenostavitvijo
               postopkov se poveča možnost za odpravo obstoječih zaostankov na področju postopkov
               zemljiškega katastra. V predlogu zakona je dan poseben poudarek zagotavljanju pogojev
               za pridobitev nepremičninskih podatkov v danes še nepopolnih evidencah ter
               izboljšanje kakovosti obstoječih podatkov.</p>
               <p>V poslanski skupini Slovenske demokratske stranke smo prepričani, da bo novi zakon o
               evidentiranju nepremičnin pomenil prvi korak k oblikovanju enotnega nepremičninskega
               sistema, ki bo zaokroževal v evidentiranje stvarnopravnih pravic na nepremičninah,
               vrednost nepremičnin in rabe nepremičnin tako v institucionalnem kot v evidenčnem
               smislu, zato bomo predlagali zakona vsekakor podprli, saj je v skladu s sodobnimi
               mednarodnimi trendi in usmeritvami. Zagotovitev večnamenskih podatkov o nepremičninah
               in oblikovanje nepremičninskega sistema bo zagotavljalo podlago za široko uporabo
               podatkov za različne namene na ravni države, lokalne skupnosti, posameznih lastnikov,
               investitorjev pa tudi drugih uporabnikov.</p>
            </sp>
            <sp xml:id="SDZ4-Redna-16-2006-04-21.sp5">

               <speaker>PODPREDSEDNIK SAŠO PEČE:</speaker>

               <p>Hvala. Dr. Pavel Gantar bo predstavil stališče poslanske skupine Liberalne
               demokracije Slovenije. Izvolite prosim.</p>
            </sp>
            <sp xml:id="SDZ4-Redna-16-2006-04-21.sp6">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovani gospod državni sekretar, sodelavka
               ministrstva, spoštovane kolegice in kolegi! Jaz bom zelo kratek. Ne bom ponavljal
               stvari, ki smo jih povedali ob drugem branju. V LDS podpiramo pripravo novega zakona
               o evidentiranju nepremičnin. Nimamo velikih težav z zasnovo tega zakona in z večino
               rešitev v zakonu. Konec koncev smo poudarili, da je to neke vrste temeljni vsebinski
               zakon geodetske dejavnosti v Republiki Sloveniji. Žal so nekatere rešitve v tem
               zakonu nekakšni podtaknjenci v zakonu, ki je sicer korekten. Seveda imam v mislih nov
               103. člen, ki določa vsebino vprašalnika, s katerim naj bi zbirali podatke o
               nepremičninah. Ne bom povedal nič novega, če vam ponovno zagotovim, da v LDS-u
               menimo, da je obseg podatkov, ki se jih želi zbirati, za potrebe tega registra
               prevelik in je po našem mnenju tak člen, kot je danes 103. člen, hud poseg v
               zasebnost. Prepričan sem, da se boste soočili z jezo in srdom lastnikov, ki se bodo
               spraševali, zakaj je potrebno vedeti, ali je v stanovanju montirano <q>"wireless"</q> ali
               brezžično lokalno omrežje, ali zakaj ne. Kot sem videl, vlada predlaga amandma na
               amandma poslanske skupine. Domnevam, da nameravate naš amandma, ki smo ga vložili,
               podpreti. Mogoče bomo videli tekom te razprave, da bo ta člen popravljen. Če bo
               ustrezno popravljen, bomo v LDS-u podprli zakon. Če pa seveda ne, če bodo ostale
               sedanje rešitve, pa bomo zakon, ki je sicer v osnovi dober, prav zaradi tega člena
               morali zavrniti. Hvala lepa.</p>
            </sp>
            <sp xml:id="SDZ4-Redna-16-2006-04-21.sp7">

               <speaker>PODPREDSEDNIK SAŠO PEČE:</speaker>

               <p>Hvala vam. Poslanec Janko Veber bo predstavil stališče poslanske skupine Socialnih
               demokratov. Izvolite.</p>
            </sp>
            <sp xml:id="SDZ4-Redna-16-2006-04-21.sp8">

               <speaker>JANKO VEBER:</speaker>

               <p>Hvala za besedo. Lep pozdrav tudi v imenu Socialnih demokratov na današnjem
               zasedanju! Pri zakonu o evidentiranju nepremičnin ugotavljamo, da se uresničujejo
               prizadevanja naše stranke, ki smo jih začeli že v preteklosti, kajti želimo in
               zavedamo se, da je evidenca na nepremičninah izjemnega pomena za razvoj, tako lokalne
               samouprave, kot tudi države kot celote. Že leta 2000 se je tako začelo z največjim
               nepremičninskim projektom po osamosvojitvi. Izdelani so bili digitalni načrti, foto
               bremetrični zajem vseh stavb je bil izveden, izraba ortofoto načrtov in bila so zelo
               velika prizadevanja za odpravo zaostankov v zemljiških knjigah. Pomen nepremičnin je,
               kot sem povedal, izjemnega pomena za razvoj ne samo lokalne samouprave in države,
               ampak znotraj tega tudi samega trga nepremičnin, hipotekarnega bančništva. Danes se
               ugotavlja, da je ta sistem ali paket zakonov, ki jih obravnavamo, v veliki meri
               podrejen ravno temu, da se vzpostavi nova podlaga za pobiranje davkov. In dobi se
               tudi nekako vtis, da je največji pomen teh zakonov, ki jih obravnavamo danes, ravno
               vzpostaviti sistem za pobiranje davkov. Očitno je tudi pri aktualni vladi dozorelo
               spoznanje, da uresničevanje obljub temelji predvsem na pobiranju davkov. Seveda je
               pri tem pomembno, da se javna sredstva razdelijo transparentno in na način, da se
               zagotavlja gospodarska rast, nova delovna mesta, socialna varnost, dostop do
               izobraževanja pri prav vseh družbenih skupinah. To je tudi vizija Socialnih
               demokratov, zato temu zakonu dajemo zelo velik pomen. Pomen tega zakona je tudi v
               tem, da poskuša uvesti poenostavitev postopkov, kajti z geodetsko dejavnostjo, ki je
               ključna za evidence, se ukvarja tako zasebni kot tudi javni sektor. In ugotovljeno
               je, da se je predvsem v zadnjem obdobju zelo povečal administrativni obseg v državni
               geodetski upravi, rezultat pa je neučinkovito poslovanje tako zasebnega kot javnega
               geodetskega sektorja. Kajti postopek za določitev meje je zelo dolgotrajen in s tem
               tudi zelo velika ovira pri odzivanju na želje investitorjev, za katere pa vemo, da je
               čas denar. Skratka, od odločitve za to, da nekdo želi investirati, do same
               realizacije je treba to obdobje čim bolj skrajšati in s tem preprečevati tudi
               morebitno gospodarsko škodo.</p>
               <p>Ugotavljamo, da danes še nimamo podatkov o številu, vrsti in kakovosti nepremičnin
               za namene izvajanja razvojnih strategij. Zato je treba vzpostaviti večnamenske
               evidence in sisteme, ki bodo omogočali objektivno oblikovanje in vodenje socialne,
               prostorske in tudi davčne politike, kar je ključno za razvoj države. Pri tem je treba
               upoštevati tudi regionalno organiziranost in predvsem določitev pristojnosti ter nove
               oblike organiziranosti, s poudarkom na zagotavljanju strokovno-tehničnih nalog, ki se
               izvajajo v regionalnih centrih. Pri tem bi želeli poudariti, da ni primerno, da
               čakamo na nove pokrajine, ki naj bi bile osnova za razdelitev teh centrov, kajti
               nimamo niti dorečenega natančnega števila, kaj šele obseg teh pokrajin. In pri tem
               želimo poudariti, da je treba že danes zelo resno upoštevati strategijo prostorskega
               razvoja, v kateri smo opredelili nacionalna središča kot tudi regionalna središča, in
               nekatera regionalna središča so predvidena v tej strategiji kot taka, ki se razvijajo
               v bodoče nacionalno središče. V strategiji prostorskega razvoja je zapisano, da se v
               taka središča tudi prednostno umeščajo najpomembnejše javne funkcije. Zagotovo je ena
               zelo pomembnih javnih funkcij tudi upravljanje z nepremičninami oziroma agencija, za
               katero se predvideva, da naj bi upravljala z nepremičninami, in bi zagotovo morala
               imeti svoje prostore in službe v bodočih nacionalnih središčih.</p>
               <p>Toda največji problem pri tem zakonu ta hip, ugotavljamo, nastaja pri zagotavljanju
               sredstev. Kajti iz predstavitve zakona je razvidno, da bo treba zagotoviti znatna
               sredstva za vzpostavitev evidenc. Ugotavljamo, da primanjkuje 1,5 milijarde tolarjev
               sredstev za izvedbo tega projekta, kar kaže na to, da veliko stvari znotraj same
               izvedbe tega pomembnega zakona še ni dorečenega. Tukaj je tudi s strani Socialnih
               demokratov največja skrb oziroma izražanje skrbi in zaskrbljenosti, da bo sploh v čim
               krajšem času lahko možno vzpostaviti evidence, ki so, kot sem povedal, ključne za
               bodoči uspešen in uravnotežen razvoj države, regij in seveda tudi lokalne samouprave.
               Pričakujemo od vlade, da bo ta manjkajoča sredstva zagotovila in s tem vzpostavila
               pogoje, da se z evidentiranjem nepremičnin začne na učinkovit in transparenten način
               v najkrajšem času. Hvala.</p>
            </sp>
            <sp xml:id="SDZ4-Redna-16-2006-04-21.sp9">

               <speaker>PODPREDSEDNIK SAŠO PEČE:</speaker>

               <p>Hvala vam. Poslanec Drago Koren bo predstavil stališče poslanske skupine Nove
               Slovenije. Izvolite prosim.</p>
            </sp>
            <sp xml:id="SDZ4-Redna-16-2006-04-21.sp10">

               <speaker>DRAGO KOREN:</speaker>

               <p>Hvala predsedujoči. Lep pozdrav gospodu državnemu sekretarju in kolegici Andreji pa
               vsem poslankam in poslancem.</p>
               <p>Mnenje poslanske skupine Nove Slovenije - Krščanske ljudske stranke se glede zakona
               o evidentiranju nepremičnin v času od druge obravnave do danes ni nič spremenilo.
               Zavedamo se, da gre za zelo pomemben zakon tako za nas državljane kot za našo državo
               Slovenijo. Zakon je zelo pomemben, saj celovito ureja večino dejavnosti iz
               geodetskega področja, ki je tudi moja osnovna stroka. Vrsto let sem pri svojem delu
               uporabljal stari sedaj veljavni zakon in zelo dobro poznam pomanjkljivosti, ki jih ta
               zakon ima, tu mislim predvsem na geodetske postopke, ki so bili zelo komplicirani in
               dolgotrajni, kar je bilo pred menoj poudarjeno. Poleg poenostavitev postopkov nam
               novi zakon prinaša tudi novo evidenco, to je register nepremičnin kot njen del
               podatkov o stanovanjih in o stalno oziroma začasno prijavljenih prebivalcih na
               stanovanjih. Dobro delovanje trga z nepremičninami oziroma pravilna nepremičninska
               politika temeljita lahko le na urejenih evidencah nepremičnin, zato je zelo pomembno
               sistematično evidentiranje nepremičnin, prenavljanje, usklajevanje in dogradnja teh
               evidenc. Zato se meni zdi zelo pomembno, da je geodetska uprava Republike Slovenije v
               letih 2000 do 2005 pristopila k projektu posodobitve evidentiranja nepremičnin.
               Osnovni namen in cilj projekta je bil zagotoviti vzpostavitev osnovnih podatkov o
               nepremičninah in njihovem lastništvu ter z uvajanjem novih tehnologij in
               informatizacijo evidenc omogočiti enostavnejšo in hitrejšo nadgradnjo teh podatkov za
               različne namene, predvsem varovanje stvarnih pravic na nepremičninah, obdavčenje
               nepremičnin, nadzor trga z nepremičninami, podpora aktivnostim v kmetijstvu,
               gozdarstvu in ravnanju z naravnimi viri ter s premoženjem, podpora prostorskemu
               načrtovanju in stanovanjski politiki ter statističnim obdelavam, pa lahko naštevam še
               v ekologiji, geodeziji in drugod.</p>
               <p>Na podlagi doseženih rezultatov projekta posodobitve evidentiranja nepremičnin je v
               Sloveniji omogočen pospešen razvoj učinkovitejšega upravljanja z nepremičninami, ki
               je tako eden izmed temeljev za bolj učinkovito delovanje trga nepremičnin,
               optimalnejše upravljanje s prostorom, za vodenje povezljive socialne politike in
               trajnostnega razvoja, kot tudi ena izmed ključnih sestavin gospodarskega razvoja
               vsake države. Večnamenska uporaba podatkov o nepremičninah omogoča hitrejše odzivanje
               na spremembe v okolju ter zagotavlja učinkovitejše prilagajanje izdelkov in storitev
               po meri uporabnikov.</p>
               <p>Usmeritve pri posodobitvi in nadgradnji procesov upravljanja z nepremičninami lahko
               strnemo v naslednja področja: poenostavljanje in združevanje postopkov za
               evidentiranje nepremičnin in stvarnopravnih pravic, poenotenje in povezovanje
               nosilnih institucij na področju evidentiranja nepremičnin, ne smemo pozabiti na
               uporabo e-poslovanja in zagotavljanje enostavnega in hitrega dostopa do podatkov.
               Zaradi občutnega porasta uporabe in števila uporabnikov izdelanih digitalnih
               katastrskih načrtov, digitalnih orto-foto načrtov, vzpostavljenih registrskih
               podatkov katastra stavb, podatkov rabe kmetijskih zemljišč in podatkov evidenc trga
               nepremičnin bo treba tudi v prihodnje nadgrajevati in vlagati dodatne napore za redno
               vzdrževanje, posodabljanje in povezovanje nepremičninskih evidenc na podlagi sistema
               enolično določenih identifikatorjev.</p>
               <p>Le ob aktivnem in usklajenem sodelovanju vseh institucij bo tudi dejansko mogoče
               doseči učinkovito medsebojno povezljivost in harmonizacijo nepremičninskih evidenc
               ter drugih baz podatkov, s čimer bo uporabnikom zagotovljena pričakovana raven in
               hitrost storitev.</p>
               <p>Za uspešno in učinkovito upravljanje z nepremičninami je pomembno tako nadaljevanje
               usklajenega in sistematičnega medresorskega sodelovanja kot tudi še večje aktivnosti
               vključevanja drugih uporabnikov, kot so lokalne skupnosti, javna podjetja, ne
               nazadnje zasebni sektor, saj to omogoča uspešnejše reševanje nepremičninske
               problematike, razvoj področja upravljanja z nepremičninami in učinkovitejše vodenje
               nepremičninske politike. In nov zakon o evidentiranju nepremičnin zasleduje prav te
               cilje.</p>
               <p>Torej, v poslanski skupini Nove Slovenije bomo zakon soglasno podprli.</p>
            </sp>
            <sp xml:id="SDZ4-Redna-16-2006-04-21.sp11">

               <speaker>PODPREDSEDNIK SAŠO PEČE:</speaker>

               <p>Hvala. Poslanec Jakob Presečnik bo predstavil stališče poslanske skupine Slovenske
               ljudske stranke. Izvolite, prosim.</p>
            </sp>
            <sp xml:id="SDZ4-Redna-16-2006-04-21.sp12">

               <speaker>JAKOB PRESEČNIK:</speaker>

               <p>Hvala lepa, gospod predsedujoči. Predstavnika vlade, spoštovane kolegice in kolegi!
               Sam sicer nisem iz geodetske stroke kot moj predhodnik, sem pa tam nekje, tako da mi
               je tudi ta zadeva blizu, saj se z njo srečujem skozi vso svojo poklicno pot.</p>
               <p>Republika Slovenija za namene izvajanja svojih razvojnih strategij potrebuje tudi
               kakovostne in popolne podatke o nepremičninah. Zato je treba na nepremičninskem
               področju vzpostaviti večnamenske evidence in sisteme, ki bodo omogočali objektivno
               oblikovanje in vodenje socialne, prostorske in na koncu vedno tudi davčne politike. V
               Sloveniji že nekaj let potekajo aktivnosti za zagotavljanje popolnih in kakovostnih
               nepremičninskih evidenc za izvajanje teh treh politik. Uspešnost realizacije
               predlaganih strokovnih rešitev pa je pogojena tudi s posodobljeno normativno
               ureditvijo pridobivanja, nato vodenja in na koncu uporabe podatkov o nepremičninah.
               Obstoječi način nadomestila za uporabo stavbnega zemljišča je potrebno nadomestiti s
               sodobnim sistemom davka na nepremičnine, za katerega se davčna osnova določi kot v
               principu tržna vrednost. To je potrebno določiti za vse nepremičnine na enak način,
               zato je predpogoj, da do tega pride, da se uvede sistem množičnega vrednotenja
               nepremičnin; za njegovo izvajanje pa so potem nujne kakovostne in popolne
               nepremičninske evidence. Osnovni cilj novega zakona o evidentiranju nepremičnin pa je
               kakovosten sistem evidentiranja nepremičnin. Predlog zakona v skladu s sodobnimi
               mednarodnimi trendi in usmeritvami in tudi priporočili stremi k temu, da se
               vzpostavijo večnamenski podatki o nepremičninah ter da se oblikuje nepremičninski
               sistem, ki bo poleg klasičnih funkcij, to so lastniške in davčne, zagotavljalo tudi
               podlago za široko uporabo podatkov za različne namene na ravni države, lokalnih
               skupnosti, posameznih lastnikov, investitorjev - poudarjam investitorjev in tudi
               drugih uporabnikov. S predlaganim zakonom poenostavljamo postopke vpisa nepremičnin v
               nepremičninske evidence, zagotavljamo popolne podatke o nepremičninah in omogočamo
               postopno izboljšanje kakovosti podatkov o nepremičninah, stalno zagotavljamo tudi
               ažurne podatke o nepremičninah in vzpostavljamo možnost za delno pokrivanje stroškov,
               vodenje in uporabo podatkov nepremičninskih evidenc.</p>
               <p>Prizadevanje vlade za ureditev tega vprašanja v Slovenski ljudski stranki podpiramo,
               saj menimo, da je predlog novega zakona prvi korak k oblikovanju enotnega
               nepremičninskega sistema. Predlagana ureditev bo poenostavila postopek vpisov
               podatkov nepremičnin. S to poenostavitvijo postopkov za vpis novih nepremičnin
               oziroma spremembo že evidentiranih podatkov zakon ponuja enostavnejše in hitrejše
               rešitve, ob tem pa še vedno stremi k temu, da se zagotovi visoko pravno varnost
               lastnikom nepremičnin. Večina stanovanjskih stavb v etažni lastnini je zaradi
               interesa lastnikov stanovanj že evidentiranih v katastru stavb. Nepopoln je zajem
               podatkov o poslovnih stavbah in enolastniških stavbah. Zaradi nujnosti vzpostavitve
               podatkov o vseh stavbah nov zakon predvideva tudi razgrnitev podatkov o stavbah in
               delih stavb na območju celotne države. Z enkratnim velikim projektom bomo na ta način
               vzpostavili kakovostne podatke o vsem stavbnem fondu v Sloveniji. Ta fond bo potem
               lahko neposredno uporabljen tudi za določitev vrednosti nepremičnin ali za določeno
               ustreznejše ukrepanje na stanovanjskem področju pa tudi za kakovostnejše načrtovanje
               posegov v prostor.</p>
               <p>Poslanska skupina Slovenske ljudske stranke bo podprla zakon. Podprla pa bo tudi
               rešitev, ki jo kot amandma na amandma poslanske skupine Liberalne demokracije
               predlaga vlada Republike Slovenije. Hvala lepa.</p>
            </sp>
            <sp xml:id="SDZ4-Redna-16-2006-04-21.sp13">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Stališče Slovenske nacionalne stranke bo predstavil gospod Sašo Peče.
               Prosim.</p>
            </sp>
            <sp xml:id="SDZ4-Redna-16-2006-04-21.sp14">

               <speaker>SAŠO PEČE:</speaker>

               <p>Spoštovani prisotni! Jaz se vnaprej opravičujem za moj drugačen pogled na vsebino
               tega zakona in prosim vas, če moj drugačen pogled ali stališče lahko razumete tudi
               kot mojo ustavno pravico in kot poslovniško pravico do drugačnega razmisleka, kot ga
               imate ostali v tem državnem zboru do omenjenega zakona.</p>
               <p>Večkrat je bilo izpostavljeno, kar se tega zakona tiče, o večnamenskosti evidenc.
               Češ, zakaj vse se bodo te evidence uporabljale in kako nam brez teh evidenc v naši
               državi ni živeti. Jaz verjamem v drugo zgodbo, žal. Prebral sem vladno strategijo
               razvoja Republike Slovenije, to sta dve skripti velikega obsega, in z zagotovostjo
               lahko trdim, da bo omenjeni zakon, ki je danes pred nami, torej v tretji, dokončni
               obravnavi, da je le tisti nujni instrument za uvedbo davka na nepremičnine. V okviru
               prejšnje moje razprave v tem državnem zboru sem povedal, kako se bodo odvijali
               dogodki z uvajanjem novega zakona oziroma novega davka, kateremu bomo podvrženi v
               naši državi v letu 2007. In zato lahko danes tukaj v tretji obravnavi še enkrat
               ponovim te iste besede. Ker ocenjujem, da si naše državljanke in državljani ne
               zaslužijo, poudarek - ne zaslužijo novega davka v naši državi, ker so tako ali tako
               že preveč obdavčeni, bom izkoristil teh nekaj minut in v bistvu ponovil svoje besede
               iz druge obravnave omenjenega zakona. Dejstvo je, da je zakon o evidentiranju
               nepremičnin, zakon o množičnem vrednotenju nepremičnin, s katerimi se zdaj v aprilu
               srečujemo, podlaga za to, da bo nekje v septembru prišel v obravnavo zakon o davku na
               nepremičnine in da bo nekako v decembru vzpostavljen register nepremičnin in evidenc
               trga nepremičnin.</p>
               <p>Nekateri kolegi pred menoj ste govorili, kaj vse načrtuje vlada Republike Slovenije
               v okviru nepremičnin popisati, ali je smiselno popisati vsako sleherno stvar, ki je v
               lasti posameznika v naši državi, ali se za tem skriva kaj več. Dejstvo je, da skozi
               tako široko evidenco, kot si jo je zastavila vlada Republike Slovenije, si s tem
               pridobiva tudi mnogo informacij, ki se jih lahko, poudarek je seveda na <q>"lahko"</q>,
               uporablja v popolnoma drugačne namene. Jaz mislim, da je to bojazen. In odgovora na
               izpostavitev te bojazni nismo dobili tekom druge obravnave in ne verjamem, da ga bomo
               dobili tudi danes s strani predstavnikov vlade Republike Slovenije. Vsi vemo,
               kolikšen bo poseg, koliko bo potrebnih strokovnjakov za upravljanje teh evidenc.
               Danes smo lahko v enem izmed osrednjih tiskanih medijev prebrali potrebno število
               ljudi, ki bodo opravljali tovrstne posege, od tega bodo najemali popisovalce v okviru
               brezposelnih, kar je seveda prav, je eden izmed načinov, kako kratkoročno prebroditi
               oziroma za kratek rok prebroditi brezposelnost, ampak mislim, da se zadeva odvija
               nekam drugam. Dejstvo je, da bo januarja v letu 2007 prišlo do uveljavitve zakona o
               davku na nepremičnine in da bodo v septembru 2007 prišle tiste resnične posledice
               zakona, ki je danes pred nami; to so prve odmere davka na nepremičnine. Če se iz tega
               mesta navežem na vladno strategijo za vse tiste, ki je mogoče niste prebrali,
               verjamem in upam pa, da ste poslanci svoje delo vzeli dovolj korektno in prebrali
               vladno strategijo, kateri sledimo s tem zakonom, da načrtuje vlada Republike
               Slovenije s tem davkom, ki mu danes dajemo trden temelj, žal pobrati preko 30
               milijard slovenskih tolarjev novega davka, da ne govorimo o povečanju kakšnega
               obstoječega davka, ampak izključno o novem davku. Dejstvo je, da so nepremičnine v
               naši državi podvržene že štirim davkom ob prometu, prenosu in podobne stvari. Dejstvo
               je, da je na nepremičninskem področju v povezavi s fiskalnim sistemom tudi lokalna
               skupnost, ki lahko predpisuje, in mnoge občine v Sloveniji predpisujejo še nov
               oziroma predpisujejo še peti tako imenovani davek iz naslova uporabe stavbnih
               zemljišč.</p>
               <p>Hočem vam povedati, da so nepremičnine kot ena izmed ustavnih kategorij že v
               obstoječem sistemu, fiskalnem sistemu preveč obremenjene in da ni smisel tega zakona,
               kakor nam vlada Republike Slovenije prikazuje, v več namenskosti pridobivanja
               informacij evidenc za to, da bo neki geodet lažje delal, ali za to, da bomo dobili
               celostno sliko, kje v naši Sloveniji so pa zelo velike hiše ali pa zelo majhne hiše.
               Ta zakon, ki je danes pred nami, je izključno temeljni zakon, ki bo podvržen uporabi
               novega zakona o davku na nepremičnine. Zato iz mojega stališča ob vedenju strukture
               proračuna Republike Slovenije, kjer imamo jasno razvidno, kolikšni so davčni
               prihodki, iz katerega je jasno razvidno, kolikšni so nedavčni prihodki v okviru
               prihodkov proračuna, to bo samo še številka, ki bo povečala davčne prihodke. Vsi, ki
               ste odprli proračun Republike Slovenije, lahko v manj kot minuti ugotovite, da je več
               kot 92% vseh javnofinančnih letnih prihodkov predstavljajo davki, potem bo teh 30
               milijard samo še povečalo ta procent. Z drugimi besedami pomeni, da imamo nedavčnih
               prihodkov manj kot 8%, in na tem področju, v tem razmerju smo edina evropska država s
               tako zelo negativnim trendom, s trendom, ki se bogati ali pa, ki razpolaga izključno
               država, vlada, ministrstvo za finance, državni zbor, kdorkoli s sredstvi, ki jih
               pridobi iz naslova davkov. Državljanke in državljani v naši državi so že preveč
               obdavčeni, zato me seveda čudijo do sedaj izražena stališča poslanskih skupin, ko
               temu zakonu ne posvečajo dovolj pozornosti oziroma mu ne prepisujejo tega, kar si ta
               zakon seveda zasluži.</p>
               <p>Zaslužil bi si močnejšo obravnavo in kot veste, je bilo na eni izmed preteklih sej
               predlagano, da se opravi širša razprava v povezavi s temi novimi davki za 30 milijard
               slovenskih tolarjev. Mi še danes ne vemo, ali bo ta zakon predstavljal osnovo za novo
               davčno stopnjo v višini 2% tržne vrednosti nepremičnine, ne vemo, to so bile
               informacije, ki so prišle s strani ministrstev za finance, bile zapisane v
               marsikaterem mediju. Predsednik vlade je na moje poslansko vprašanje, zastavljeno na
               marčevski seji, zelo dvoumno odgovoril na osnovne dileme, ki so bile izpostavljene,
               toda če ob tem spremljamo strategijo razvoja Republike Slovenije, dobimo dokaj hiter
               odgovor, da je namen tega skupa, tega temelja pridobitev 30-ih milijard slovenskih
               tolarjev, pridobitev iz naslova državljank in državljanov. Jaz sem zadnjič zaključil,
               ob prejšnji obravnavi omenjenega zakona, razpravo oziroma stališče poslanske skupine
               Slovenske nacionalne stranke z branjem finančnih posledic tega zakona. In dovolite,
               ker vidim, da imam samo še minuto in deset sekund, da to storim tudi tokrat, s tem,
               da vas v naprej opozarjam, v tej minuti ne bom mogel niti prebrati, kakšne bodo
               finančne posledice, zdaj pa ne govorim o davčnih posledicah, ampak izključno tega
               zakona. Za projekt informacijske prenove bo potrebno zagotoviti 794 milijonov
               slovenskih tolarjev. Za pripravo podatkov o stalno in začasno prijavljenih
               prebivalcev bo potrebno v letošnjem letu zagotoviti 50 milijonov slovenskih tolarjev,
               v letu 2007 25 in še v naslednjem letu 25 milijonov slovenskih tolarjev. Podatki o
               stavbah in delih stavb se bodo v obdobju 2006 in 2007 odražali in stali preko 2000
               milijonov slovenskih tolarjev. Register nepremičnin, ki bo potreben za vzpostavitev
               baze podatka registra, nas bo v letu 2006 stal preko 120 milijonov slovenskih
               tolarjev in v letu 2007 prav tako preko 120 milijonov slovenskih tolarjev, ter vsako
               naslednje leto 30 milijonov slovenskih tolarjev. Za evidentiranje podatkov dejanske
               rabe zemljišč bomo v letu 2000, in kot sem napovedal, niti na polovici še nisem
               naštevanja finančnih posledic omenjenega zakona. Takšnemu zakonu in verjamem, da tudi
               v nacionalni stranki ne moremo dati svojega glasu. Hvala.</p>
            </sp>
            <sp xml:id="SDZ4-Redna-16-2006-04-21.sp15">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Stališče poslanske skupine DeSUS bo predstavil gospod Vili Rezman.
               Izvolite.</p>
            </sp>
            <sp xml:id="SDZ4-Redna-16-2006-04-21.sp16">

               <speaker>VILI REZMAN:</speaker>

               <p>Hvala lepa. En lep pozdrav. V poslanski skupini DeSUS sodimo v tisto veliko večino,
               ki bo najverjetneje podprla ta zakon in to z dovolj utemeljenimi razlogi, ki izvirajo
               iz potreb, da se takšen zakon sprejme. Že doslej smo v postopkih pred tretjo
               obravnavo podpirali ta zakon in nobenega posebnega razloga ne vidimo, da bi to
               podporo umaknili, prej jo kaže stopnjevati za voljo tega, ker je vendarle do nekaj
               izboljšav prišlo, vsaj tako kaže z ozirom na predlagane amandmaje, ki bodo, tako
               domnevam, tudi sprejeti in bodo tudi z naše strani deležni podpore.</p>
               <p>Aktualno stanje na tem področju je, morebiti se dramatično sliši, ampak preprosto
               povedano slabo. Podatki so nepopolni, podatki so neažurirani. Njihova kakovost je
               relativno slaba, povezanost podatkov je slaba, ljudje se vznemirjajo, ko ne morejo do
               njih ali morajo imeti preveč opravka, preden dosežejo to, kar bi želeli, in to
               ugotavlja tudi predlagatelj v uvodu, ko nas nagovarja k temu, da zagotovimo podporo
               temu zakonu.</p>
               <p>Morebiti bi se komu celo zdelo, da je tematika nekoliko odmaknjena, kajti govorimo o
               državnih mejah, govorimo o tem, kako naj bodo evidentirane meje lokalnih skupnosti,
               poštnih okrajev. Na koncu ali pa najprej je potrebno povedati, da gre za nas v našem
               vsakdanjem življenju, kjer so tako rekoč vsi ali lastniki ali najemniki nepremičnin,
               ker je naše življenje neposredno z njimi zvezano, in seveda želimo v tem vsakdanjem
               življenju imeti zadeve urejene. Iz tehnične plati se zdi, da zakon prinaša vrsto
               izboljšav pa tudi nekaj novosti, ampak ne gre samo za tehniko, tako vsaj mi vidimo,
               ta zakon ima pomembne vsebinske dimenzije. Jaz celo sodim, da gre za paradigmatski
               premik, in v zadnjih letih se to že dogaja, da bomo začeli drugače razumevati
               lastništvo nepremičnin, ki nekoč kako rekoč ni optiralo v smislu vrednosti in cen.
               Gre za to, da bomo začeli razumeti nepremičnine kot ne zgolj kot fizično dobrino,
               ampak kot nekaj, kar ima svojo vrednost, kar nastopa na trgu, kar nastopa v nekoliko
               manj oprijemljivi obliki, za to pa je potrebno imeti večjo upravno varnost. Ta zakon
               bo tudi k temu nekaj prispeval.</p>
               <p>Dobra stvar zakona je po naši sodbi tudi v tem, da nas tiste, ki smo lastniki ali
               najemniki, tudi obvezuje, da bomo soprispevali k temu, da bomo imeli korektne,
               natančne, celovite in sproti ažurirane evidence. To je tudi prav, kajti tudi mi smo
               tisti, ki neko strukturo z našimi pravnimi in drugimi dejanji podiramo, in je prav,
               da pomagamo hkrati tudi vzpostavljati s tržno prodajo nepremičnin, sploh s prometom z
               nepremičninami. In prav je, da smo zavezani k vzpostavitvi takega sistema, in nič ni
               narobe, če je za to predvidena odgovornost pa tudi sankcije. Večnamenskost se meni
               zdi nesporna. Čeprav bo kot posledica vsega tega tudi sprejetje zakona o davku na
               nepremičnine, vendar mi danes vzpostavljamo evidence še za vse kaj drugega, ne zgolj
               za davek. Če pa hočemo imeti korekten davek, ki naj nadomesti slabo pobiranje davkov
               v obliki nadomestil za uporabo stavbnih zemljišč, pa moramo imeti ustrezne evidence,
               ustrezne katastre. Če je cilj zakona, da bi bil sodoben, da bi bil tehnično urejen,
               da bi spremenil tudi naš odnos do tega, o čemer v okviru tega zakona govorimo, potem
               sodimo, da lahko ta zakon k temu res prispeva. In ker sodimo, da bo šlo v bodoče s
               spoštovanjem in izvajanjem tega zakona lahko res na bolje v teh stvareh, bomo v
               poslanski skupini DeSUS ta zakon tudi podprli.</p>
            </sp>
            <sp xml:id="SDZ4-Redna-16-2006-04-21.sp17">

               <speaker>PODPREDSEDNIK SAŠO PEČE:</speaker>

               <p>Hvala. Končali smo s predstavitvijo stališč poslanskih skupin.</p>
               <p>Prehajamo na razpravo o predlogu zakona v celoti, na razpravo poslank in poslancev.
               Besedo dajem poslancu Robertu Hrovatu. Izvolite.</p>
            </sp>
            <sp xml:id="SDZ4-Redna-16-2006-04-21.sp18">

               <speaker>ROBERT HROVAT:</speaker>

               <p>Hvala lepa za besedo, predsedujoči. Evidentno je, da se s konceptom zakona vsi nekako
               v grobem strinjamo. Očitno je edini kamen spotike ravno ta vprašalnik oziroma
               register nepremičnin, o katerem je bilo največ govora tudi v drugi obravnavi.</p>
               <p>Rad bi povedal, da je, po mojem mnenju, namen predlagatelja, da se omogoči
               vzpostavitev splošno dostopne zbirke, ki bo služila zainteresiranim osebam in
               lokalnim skupnostim, da pridobijo podatke o konkretnih stavbah oziroma delih stavb.
               Predmet tega registra, o katerem, predvidevam, bo danes še precej govora, so namreč
               stavbe in deli stavb, njihova kvaliteta in njihove značilnosti. Torej, podatki, ki so
               zanimivi za gospodarske subjekte in ki omogočajo transparenten trg nepremičnin - to
               je temeljni namen registra. Ostali nameni podatkov, ki se zbirajo, morajo biti pa
               izrecno predvideni, jasno, v drugih zakonih, na primer v davčnem zakonu, o statistiki
               in tako naprej. Tudi zakon o množičnem vrednotenju bo moral izrecno opredeliti namen
               in vrsto podatkov, ki se jih sme zbirati. Namen registra je po mojem mnenju zato
               splošen in namenjen splošnim uporabnikom, to se pravi, trgu in seveda tudi državi in
               lokalnim skupnostim, predvsem pa ko gre za nepremičnine v njihovi lasti.</p>
               <p>Zavedati se moramo, da Republika Slovenija doslej še ni imela evidenc svojih
               nepremičnin, kar je, mislim, da pravzaprav edinstven primer v Evropi in kar je tudi
               vzrok negospodarnemu obnašanju države in netransparentnemu razpolaganju z državnim
               premoženjem. Na nacionalni ravni se k projektu popisa vseh nepremičnin doslej ni
               nikoli pristopilo in je tudi privatizacija bila zaključena na tem področju, lahko
               rečem, netransparentno, ravno zaradi tega. Res je, da gre za stroškovno dokaj
               zahteven projekt, zato je smiselno pridobiti kvaliteten in dovolj širok krog
               podatkov. S tem bomo na nek način tudi racionalizirali porabo proračunskih sredstev.
               Torej bo ena zbirka za več namenov, kar se mi zdi izredno pomembno. Država bo
               opravila s tem zakonom, z njegovo izvršitvijo delo, ki bi moralo biti storjeno že
               zdavnaj prej. In ne glede na davčne ali druge namene v javnem interesu je popolnost
               evidenc sama po sebi javni interes. Že transparentnost sama po sebi bo predvidoma po
               mojem mnenju imela pozitivne učinke tudi na cene nepremičnin. To je zelo pomemben
               podatek. Tak register je šele sredstvo za kakršnokoli kvalitetno gospodarjenje s
               prostorom in vsaka javna oblast je odgovorna svojim državljanom in svojim podjetjem
               to tudi zagotoviti. Absurdna pa je trditev nekaterih, da z registrom, ki opisuje
               nepremičnine ne glede na njegovega uporabnika, posega v pravice posameznika. Država
               tukaj le omogoča posameznikom, da ugotovijo, kakšno je dejansko stanje na trgu
               nepremičnin oziroma dejansko stanje teh zadev.</p>
            </sp>
            <sp xml:id="SDZ4-Redna-16-2006-04-21.sp19">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslancu mag. Milanu M. Cviklu. Izvolite.</p>
            </sp>
            <sp xml:id="SDZ4-Redna-16-2006-04-21.sp20">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Poslanke in poslanci! Danes obravnavamo zakonodajo,
               ki nas bo v končnem pripeljala v to, kot je rekel gospod Šircelj na odboru za finance
               in monetarno politiko, da bomo v letu 2007 Slovenci in Slovenke začeli plačevati
               davek na nepremičnine. Ne smemo se slepiti. Zakon o evidentiranju nepremičnin je prvi
               korak k temu, drug korak bo pri naslednji točki dnevnega reda.</p>
               <p>Mi smo tudi povedali, če bo sprejet amandma, ki smo ga predlagali, mi zakonu ne bomo
               nasprotovali. Se pa glede na vse to, kar se dogaja v zadnjih mesecih v delovanju
               izvršne oblasti, vseeno sprašujemo in zato smo tudi predlagali amandma, ki naj
               vendarle omeji vse to, kar vlada želi vedeti o posameznikih. Predvsem o tem, kar je
               zaščiteno z ustavo, nedotakljivosti stanovanj. Če pa grem k temu zakonu in v povezavi
               tega zakona z zakonom o množičnem vrednotenju nepremičnin, pa je vseeno potrebno
               povedati, da bo na podlagi popisa geodetska uprava ažurirala zemljiški kataster in da
               bomo prišli do registra nepremičnin in da bo ta podlaga za množično vrednotenje
               nepremičnin. To, kar ni znano, so seveda neposredne posledice za posameznega občana,
               posamezno občanko. In to je tisto, kar je pri tem zakonu za povedati. Zakon je prvi
               korak, danes bomo naredili še drug korak pri nekem drugem zakonu, sicer ga drugo
               ministrstvo predlaga, ne da bi vedeli, razen iz obrisa tega, kar naj bi bila osnova
               partnerstva za razvoj, kako bomo v Sloveniji plačevali davek na nepremičnine.
               Gospodje iz vladajoče koalicije in deloma tudi tisti, ki ste sedaj sopodpisali to
               partnerstvo za razvoj, s tem ste pravzaprav rekli, da podpirate okvir gospodarskih
               reform. V tem okviru gospodarskih reform pa piše, da naj bi se za 30 milijard
               povečala obdavčitev Slovenk in Slovencev preko obdavčevanja nepremičnin. Tukaj zdaj
               slovenska vlada nastopa v klasičnem tehnokratskem duhu, treba je zbrati vse podatke,
               da bomo lahko vse vključili, da bomo potem izbrali ne vem katero metodo za
               ocenjevanje vrednosti nepremičnin in imam občutek, da ne razumemo, da je pravilo samo
               eno pri nepremičninah, in to pravilo nima nobene zveze s tem, ali je v tem stanovanju
               televizija ali računalniška mreža, ampak ima to enostavno pravilo samo eno sporočilo:
               lokacija, lokacija, lokacija. Če bi to slovenska vlada spoznala, potem bi lahko
               ugotovila, da rabi veliko manj podatkov, naš amandma gre v tej smeri. Veliko manj
               podatkov, zadev, ki se mu reče register nepremičnin, in bi mogoče vseeno želeli, da
               bi ljudje na svojih lokacijah imeli čim več lastnega bogastva, ne da bi vlada,
               tehnokrati, geodetska uprava, kdorkoli rabili vedeti, kaj vse v teh stanovanjih je.</p>
               <p>In na eni strani predsednik vlade ne pusti, da se mu gre posvetiti v njegove vladne
               prostore. S tem zakonom pravzaprav dobimo zakon, s katerim bodo popisovalci
               nepremičnin popisovali tako rekoč vsako luknjo v našem stanovanju ali pa v hiši, ki
               smo si jo na ta ali oni način izgradili. Ta zakon je tak, kakorkoli ga kdo gleda. Če
               ga gleda benevolentno, potem je to zakon, ki bo predvsem tehnokratom omogočil, da
               bodo korektno obravnavali posamezno nepremičnino. Če bi ga pa kdo želel zlorabiti, bo
               ta zakon omogočal zelo veliko zlorab. Predvsem pa v ključnem delu ta informacija ni
               potrebna, da bi znali nekoga ustrezno obdavčiti. Kako ga pa nameravate obdavčiti,
               tega pa ne poveste niti pri tem zakonu niti pri zakonu o množičnem vrednotenju
               nepremičnin, ker pač pravite, da zakona o davku na nepremičnine še ni. Zato bo danes
               vladajoča koalicija tako na slepo, z vero v to, da je vlada benevolentna, ta zakon
               potrdila in verjamem, da bo enako potrdila tudi zakon o množičnem vrednotenju
               nepremičnin. Slovenci in Slovenke se bomo pa šele drugo leto začeli spraševati, kaj
               pravzaprav smo v aprilu leta 2006 sprejeli v državnem zboru. Hvala.</p>
            </sp>
            <sp xml:id="SDZ4-Redna-16-2006-04-21.sp21">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo dajem poslancu Viliju Trofeniku. Ga ni. Besedo ima poslanec mag.
               Borut Sajovic. Izvolite.</p>
            </sp>
            <sp xml:id="SDZ4-Redna-16-2006-04-21.sp22">

               <speaker>MAG. BORUT SAJOVIC:</speaker>

               <p>Hvala lepa, gospod podpredsednik za besedo. Kolegice in kolegi! Če odmislimo določene
               podrobnosti, ki lahko ta dober namen skvarijo, potem temu zakonu na načelni ravni
               veliko sicer ni oporekati, bo pa se našlo najbrž veliko hudih besed na tiste zadeve,
               ki bodo izpeljanka tega zakona. Zato bi se v marsičem lahko pridružil poslanski
               razpravi kolega Milana Cvikla in mi je blizu tudi razmislek, ki ga je ob predstavitvi
               poslanske skupine Slovenske nacionalne stranke predstavil gospod Peče. Nimamo nobene
               garancije, kot pravi Murphyev zakon, da se nekaj lahko ne bo zgodilo po najbolj črnem
               scenariju. Danes to pomeni skok v vodo, za katero ne vemo, koliko je globoka. Ali
               bomo v tej vodi, oziroma vsaj velika večina državljank in državljanov, lahko plavali,
               pa bomo zvedeli leta šele 2007. Sam tudi temu nasprotujem, da zato, da bomo uvedli
               nek nov davek, ki bo polnil proračun, da nam potem ne bo treba varčevati pri nakupu
               tankov in helikopterjev, tudi za te namene bomo v glavnem zagotavljali denar iz tega
               področja. Nisem prepričan, da država, ki nas nadzira že na vseh področjih vsakdanjega
               življenja - od cestnin, bankomatov, bank, v javnih prostorih in še kje, če je res
               treba, da na tak način vstopa v naša stanovanja, kajti vrednost in osnovo, od
               katerega nam bo odmerila davek, se lahko pridobi tudi na druge načine. Samo lokacija
               ni tisto, vsaj že velikost in namembnost površine v kombinaciji z lokacijo in
               starostjo te nepremičnine da neko boljšo osnovo in zato nam in popisovalcem ne bo
               treba stikati po stanovanjih, po spalnicah, po kleteh in gledati, kaj se je nabralo
               na prahu, ki je pod posteljo. Hvala lepa.</p>
            </sp>
            <sp xml:id="SDZ4-Redna-16-2006-04-21.sp23">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo dajem poslancu doktor Mitju Slavincu. Izvolite.</p>
            </sp>
            <sp xml:id="SDZ4-Redna-16-2006-04-21.sp24">

               <speaker>DR. MITJA SLAVINEC:</speaker>

               <p>Hvala lepa za besedo, gospod podpredsednik. Tudi sam se ne bom dotikal vsebin, ki
               sledijo temu zakonu, torej obdavčitvi, prav tako svojih premislekov, predvsem v zvezi
               s 103. členom, ne bom vezal na orwellovski strah, ki ga lahko čutimo z velikim
               bratom, ki bi ga na ta način pustili v svoja stanovanja, temveč se bom dotaknil čisto
               praktičnih razlogov, zakaj se mi zdi nepotrebno navajati toliko podatkov pri
               evidentiranju nepremičnin za potrebe kasnejšega vrednotenja. Gre torej za
               pridobivanje podatkov, ki jih bomo potrebovali, da se približno oceni, poudarjam
               vsaka ocena je približna vrednost neke dobrine, v tem primeru stanovanja oziroma
               nepremičnin na splošno, da se približno ocenijo te vrednosti. Zaradi tega se mi zdi
               popolnoma nepotrebno navajati vse te podrobnosti, še toliko bolj, saj nekatere sploh
               niso nepremičninskega značaja, jih lahko danes odnesemo ven ali pa jutri prinesemo
               notri in montiramo. V smislu tega podpiram vloženi amandma in sledim temu, da
               zmanjšamo število potrebnih podatkov pri tem evidencijskem listu in se zares omejimo
               na tiste, ki bistveno vplivajo na vrednost nepremičnin in bistveno zagotavljajo, da
               dobimo pravo sliko. Hvala lepa.</p>
            </sp>
            <sp xml:id="SDZ4-Redna-16-2006-04-21.sp25">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslancu dr. Pavlu Gantarju, izvolite.</p>
            </sp>
            <sp xml:id="SDZ4-Redna-16-2006-04-21.sp26">

               <speaker>DR. PAVEL GANTAR:</speaker>

               <p>Hvala lepa, gospod predsednik. Jaz bi zdaj poudaril predvsem dve ali tri stvari.
               Prvič, jasno je, da na zakon o evidentiranju nepremičnin gledam širše kot zgolj z
               vidika bodoče takšne ali drugačne davčne zakonodaje s področja obdavčevanja
               nepremičnin. Ta zakon, tak kot je, ponuja in daje informacijsko infrastrukturo za
               obdavčevanje nepremičnin, vendar na noben način in v nobeni meri ne določa smeri, v
               katero bo šel bodoči zakon o davku na nepremičnine. Mi ne vemo, kakšen zakon nam bo
               vlada prinesla, slišimo neke čudne zgodbe, lahko bi rekli, se strinjam, zanimive,
               vendar te niso vezane na določitev in na opredelitve tega zakona. Tisto, kar je treba
               k temu še reči, je to, da je drugače to z zakonom, ki ga bomo obravnavali, zakonom o
               množičnem vrednotenju nepremičnin, povezano s tem, v katero smer meri zakon o davku
               na nepremičnine, ampak o tem na prihodnji točki dnevnega reda.</p>
               <p>Sam bi rekel to, da imajo prav tisti, ki opozarjajo na to, da je evidenca
               nepremičnin v Sloveniji razmeroma neurejena in da je to dejstvo treba vezati tudi na
               to, kako so bile nepremičnine tretirane v času socializma, ko so imele drugo
               funkcijo, drugačen značaj in ko ni bilo tako važno, komu ta nepremičnina pripada in
               podobno. Hkrati pa bi vendarle tudi rekel, da slovenske evidence nepremičnin, takšne
               kot so danes, vendarle niso tako neurejene, kot nekateri mislijo, in da imajo
               slovenska geodezija, pa ne samo geodezija, temveč tudi drugi, ki upravljajo z zbirko
               podatkov po občinah in drugje, kar dostojne zbirke podatkov o nepremičninah, ki resda
               niso povezane in nekatere te zbirke se nimajo česa sramovati, če jih primerjamo z
               zbirkami podatkov nekaterih drugih držav, ki so imele kapitalizem že dolgo in so
               znale vrednotiti nepremičnine že dolgo. Tako se tu slovenski tako politiki preteklega
               obdobja, pa tudi slovenski geodetski stroki se ni treba sramovati, je razmeroma
               razvita in razmeroma dobra in dejstvo je, da ta vzpostavitev registra nepremičnin kot
               večnamenske zbirke podatkov, kjer se na osnovi geodetskih podatkov zberejo vsi
               atributi določene nepremičnine in zemljišča, da je to dobra pot in prava pot in
               nekako logični nasledek vsega tega, kar imamo. S tega vidika, kot rečeno, zakonu ni
               mogoče kaj očitati, ni mu mogoče očitati tudi s tega vidika, da je, jasno, izvajanje
               prejšnjega zakona pokazalo, kje so mogoče bile kakšne pomanjkljivosti, kje so se
               pokazale boljše poti in tudi s tega vidika so ti popravki, upamo tako, verjamemo tem,
               ki na tem delajo, da bodo boljši in da bo zakon prinesel nek napredek. Sam ne bom še
               govoril o amandmajih, ker računam, da bo razprava o amandmajih malce pozneje, in bi
               rad samo zaključil. Hvala lepa.</p>
            </sp>
            <sp xml:id="SDZ4-Redna-16-2006-04-21.sp27">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Rudi Veršnik. Izvolite, prosim.</p>
            </sp>
            <sp xml:id="SDZ4-Redna-16-2006-04-21.sp28">

               <speaker>RUDI VERŠNIK:</speaker>

               <p>Hvala za besedo, gospod podpredsednik. Lep pozdrav vsem prisotnim! Prepričan sem, da
               je zakon, o katerem govorimo danes, dober, še posebej me je tu prepričal kolega iz
               Nove Slovenije, ki je po profesiji geodet in je uporabljal ta zakon pri svojem delu,
               ne ta zakon, ampak prejšen, in verjamem, da ve, kakšne so razlike med prejšnjim in
               sedanjim zakonom in lepo sem, gospod Cvikl dovolite, zdaj imam jaz besedo. Hvala
               lepa.</p>
               <p>Zelo me čudi amandma naših kolegov iz LDS-a, s katerim želijo nadomestiti peti
               odstavek 103. člena. Dobro, ta peti odstavek bi še razumel, zakaj, ampak vse to, kar
               dobrega nameravajo storiti s petim, mi pa potem ni jasno, zakaj želijo črtanje, in
               sicer črtanje besedila <q>"ter za množično vrednotenje nepremičnin."</q> Tukaj se mi zdi, da
               vsa racionalnost njihovega predloga zbledi, predlog se mi zdi popolnoma neprimeren in
               tudi nekonstruktiven. Vzpostavitev evidenc - res, evidence so bile, gospod Gantar kot
               nekoč odgovoren za te stvari, tudi prizna, da niso bile dobre, da je potrebno
               evidence nagraditi, vloženega bo veliko truda, časa in konec koncev tudi denarja.
               Prepričan sem, da bomo končno dobili urejen sistem, urejeno evidenco, ki bi že morala
               biti, in jaz bi bil zelo vesel, če se ne bi ukvarjali po petnajstih letih s tem,
               ampak da bi se začeli s tem ukvarjati leta 1993, 1994, ko je bil dejansko res čas za
               te stvari. Kot vem, so nas tudi iz Evrope pozivali, naj te stvari uredimo, pa jih pač
               nismo.</p>
               <p>Takšno mnenje, da takšno stanje govori o tem, da sistemsko zadeve niso bile rešene,
               parcialno so bile, in da bi bilo mogoče zanimivo slišati imena tistih, ki so mimo
               dovoljenja država postavljali nepremičnine širom po Sloveniji. Danes nam seveda
               tisti, ki niso zmogli, niso znali ali pa niso hoteli, predlagajo, da urejenemu
               registru nepremičnin ne dodamo še podatka o tem, koliko je nepremičnina vredna, s
               čimer bi oziroma bomo dobili še dodatno kvaliteto, to se pravi, da bomo lahko
               nepremičnine med seboj primerjali in s tem dobili še kvalitetnejši podatek oziroma še
               kvalitetnejšo evidenco vseh nepremičnin.</p>
               <p>Poglejte, vsa podjetja morajo imeti evidenco o svojih nepremičninah, ampak nimajo
               samo evidenco o nepremičnini, ampak je obvezno evidenca tudi ovrednotena. Tako
               mislim, da je tudi prav, da imamo na nivoju države celoten preglede nad tem, koliko
               imajo posamezniki, državljani teh evidenc in jasno tudi, koliko je ta nepremičnina
               vredna, s tem namenom, da se med seboj pač lahko primerjamo. Da se lahko primerjajo
               posamezniki, kolikor imajo pač to vrednost. In tukaj ne vidim nobenega problema.</p>
               <p>Res je, da bomo v nadaljevanju verjetno doživeli, da bo vrednost oziroma
               nepremičnine, da bodo neke vrste osnova za davek, vendar pa mislim, da je povsem
               korektno, da namesto davka, ki smo ga sedaj imeli za nezazidana in pa zazidana
               stavbna zemljišča, uvedemo veliko bolj korektno in pravilno osnovo za zamenjavo
               tovrstnega davka. To je zamenjava za davek, ki ga že plačujemo. Ne govoriti, da je to
               dodatni davek, tako kot se ta zadeva širi danes tukaj po parlamentu in tudi že na
               komisiji. To ni res, gre za zamenjavo. In mislim, da je povsem prav in korektno, da
               tisti, ki ima več nepremičnin, tisti, ki te nepremičnine oddaja, trži in pri tem
               nelegalno trži - večina teh stvari je popolnoma tako narejena, da se nelegalno tržijo
               -, da nimamo pregleda nad tem, da tisti plača pač nekaj davka več kot tisti, ki to
               uporablja za svoje namene, za namene vsakdanjega življenja, za namene svojih bližnjih
               in za svoje bivanje.</p>
               <p>Jaz sem prepričan, da ta zakon bo omogočil pravo, korektno osnovno za vse evidence,
               ki bodo pač iz tega izhajale. In prepričan sem, da bomo v naši stranki ta zakon
               podprli. Hvala lepa.</p>
            </sp>
            <sp xml:id="SDZ4-Redna-16-2006-04-21.sp29">

               <speaker>PODPREDSEDNIK SAŠO PEČE:</speaker>

               <p>Hvala. Dve repliki na izvajanje kolega Veršnika. Mislim, da se je prvi k repliki
               prijavil kolega Cvikl. Izvolite, prosim.</p>
            </sp>
            <sp xml:id="SDZ4-Redna-16-2006-04-21.sp30">

               <speaker>MAG. MILAN M. CVIKL:</speaker>

               <p>Glejte, saj gospod, ki je govoril pred menoj, ga ne bom omenjal po nemarnem, je
               seveda povedal, da je ravno to problem tega zakona. Gospod geodet v tej dvorani ne
               potrebuje podatkov o tem, ali je na neki parceli atrij ali je bazen, tega podatka ne
               potrebuje. Gospod geodet gre okoli te parcele in jo samo zakoliči. Trg pa seveda,
               pove, odvisno od lokacije in, če hočete, nekih osnovnih podatkov, koliko je ta
               nepremičnina vredna. Če pa vi potrebujete podatke o ne vem, kaj že tukaj piše,
               računalniški mreži, priključku na računalniško mrežo in ne vem čemu še. Pač, to
               potrebujete za to, da boste s temi podatki operirali. In gospod, ki ste pred mano
               govorili, ravno zaradi tega jaz pravim, da je ta zakon, zakon, ki ga sicer pišejo
               tehnokrati, zlorabila ga bo pa oblast. In zato gospod geodet v tej dvorani dobro ve,
               da ni potrebno vseh teh podatkov, ki jih je vlada mimogrede prinesla v ta zakon v
               tretjem branju z za stran in pol dolgim spiskom stvari, ki se jih bo spraševalo. Za
               kateri namen le? Samo za ta namen, da bomo kot - kako smo že imeli včasih neke
               komisije za popis premoženja in smo potem to objavljali po krajevnih skupnosti, zdaj
               bo pa to naredila kar Geodetska uprava Republike Slovenije na podlagi zakona pa še
               davkoplačevalski denar boste uporabili za politično obračunavanje s posamezniki!
               Potem ne vem, zakaj v ustavi piše, da je stanovanje nedotakljivo.</p>
               <p>In o teh vprašanjih se tukaj pogovarjamo, zato sem repliciral, ker kot bomo videli
               kasneje še potem pri zakonu o množičnem vrednotenju nepremičnin; in zato moram tudi
               še replicirati na to. Gospod, v ukrepu številka 6, prvo poročilo 6. oktober 2005
               okvira gospodarskih socialnih reform, lepo piše, <q>"pri uvedbi davka na nepremičnine se
               bodo fiskalni prihodki povečali za 30 milijard."</q> Povečali za 30 milijard! To so
               dejstva, to so papirji. Kako je že rekel gospod Janša v torek, s tem partnerstvom za
               razvoj bomo lažje uveljavili okvir gospodarskih reform. Verjamem, da bo izredno težko
               v tem državnem zboru sprejeti davek na nepremičnine, ampak predpostavljam, da ste
               tisti, ki ste podpisali partnerstvo za razvoj...</p>
            </sp>
            <sp xml:id="SDZ4-Redna-16-2006-04-21.sp31">

               <speaker>PODPREDSEDNIK SAŠO PEČE:</speaker>

               <p>Kolega Cvikl, tri minute je replika. Hvala vam. K repliki se je prijavil dr. Gantar.
               Izvolite, prosim.</p>
            </sp>
            <sp xml:id="SDZ4-Redna-16-2006-04-21.sp32">

               <speaker>DR. PAVEL GANTAR:</speaker>

               <p>Repliciral bom gospodu Veršniku, kolegu, saj replika na repliko ni mogoča, tako da
               ga lahko svobodno omenjam. Jaz bi mu rekel samo to, da naj pogleda amandma k
               amandmaju LDS 103. členu predloga zakona, ki ga je poslala vlada 20.4., in popravek
               tega amandmaja, pa naj se še enkrat vpraša, o čem govori. Hvala.</p>
            </sp>
            <sp xml:id="SDZ4-Redna-16-2006-04-21.sp33">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z razpravo. Besedo dajem poslancu Janku Vebru. Izvolite.</p>
            </sp>
            <sp xml:id="SDZ4-Redna-16-2006-04-21.sp34">

               <speaker>JANKO VEBER:</speaker>

               <p>No, evidentiranje nepremičnin je zagotovo zelo pomemben postopek, kateri podatki so
               pri tem potrebni za to, da je evidenca natančna, so zagotovo tudi eno od pomembnih
               vprašanj, seveda se pa tukaj odpira dilema, ali pripomore k natančnosti zelo veliko
               število podrobnih podatkov ali so potrebni tisti podatki, ki jih bomo potem v
               nadaljevanju resnično potrebovali tudi pri postopku, ki se bo nanašal na vrednotenje
               posamezne nepremičnine. Tako ob tem, ko poskušamo definirati, ali je potrebno v nekem
               objektu pripisati in upoštevati, kakšna je kljuka, ali je ogledalo, ali je ploščica,
               ali je ne vem kakšen element, elektrika in podobno vgrajena v nek objekt, pozabljamo,
               da imamo na drugi strani zelo velik problem pri evidenci nepremičnin, predvsem s
               tistimi nepremičninami, ki so v državni lasti in s katerimi upravlja Sklad kmetijskih
               zemljišč in gozdov Republike Slovenije, kjer že od leta 1993 ugotavljamo, da nima
               natančnih evidenc o tem, s kolikšnimi kmetijskimi zemljišči in gozdovi gospodari in
               upravlja.</p>
               <p>Gre za dejstvo, da ima sklad v upravljanju in gospodarjenju 108 tisoč in 166
               hektarjev zemljišč. Skratka, izjemno veliko premoženje, ki nima natančnih evidenc,
               tako da se mi zdi, da bi bilo bolje, da se v tej razpravi o evidentiranju poskušamo
               osredotočiti na res probleme, ki prinašajo potem tudi ustrezne rešitve in ena od teh
               je zagotovo ta, da tudi pri državnem premoženju poskušamo doreči, kako bomo s temi
               postopki evidentiranja izpeljali vse potrebno, da bomo vedeli, s čim gospodari država
               in upravlja država, kako gospodarijo potem lokalne skupnosti s svojim premoženjem in
               potem tudi vzpostavili evidenco v zasebni lasti, ki je ravno tako dobila zelo veliko
               lastnikov tudi v postopkih denacionalizacije, ki so bili transparentni ali tudi niso
               bili transparentni, predvsem je bilo vedno vprašanje tudi vrednosti te nepremičnin,
               ki se vračajo. In mislim, da bi pri vseh teh postopkih morali imeti predvsem več
               informacij, kaj bomo iz teh evidenc lahko izluščili in ali bomo predvsem odpravili
               tista vprašanja in tiste nejasnosti, ki so se v teh postopkih, ki sem jih omenjal, v
               teh letih samostojnosti Slovenije pojavljale kot stalnica. Prav v vsakem letu veliko
               govorimo o teh problemih, pa jih do danes še nismo razrešili. Tako o tem, ali je več
               podatkov ali ne pri stavbah, ki jih imajo v zasebni lasti in podobno fizične osebe,
               se moramo tudi zavedati, da nek podatek, ki ne bo posredovan, bo možno potem nekoga
               tudi ustrezno preganjati, kaznovati in tako naprej. Pri tem ravno tako manjka ravno
               ta ocena, kje je tista meja, da bodo ti podatki resnično takšni, da jih bo možno tudi
               na primeren način nadzirati, sicer bodo vse te razprave in te rešitve, ki jih iščemo,
               pravzaprav brezpredmetne. Sam se nagibam k temu, da je manj podatkov potrebnih za
               evidentiranje, ampak da so to res tisti podatki, ki so ključni za vrednotenje
               nepremičnine, ki bo pomembna potem tudi pri drugih zakonih, da dosežemo želene cilje.</p>
               <p>Zato sem tudi že v drugi obravnavi podprl amandma, ki ga predlaga LDS, tako da tudi
               v tem obdobju mislim, da je primerno razmisliti o tem, ali je bolje, da imamo manj
               podatkov, pa te kvalitetnejše, ali več podatkov, pa te manj kvalitetne. Tako ta
               amandma, se mi zdi, da to dilemo vsaj nekoliko razrešuje, ne v celoti, ampak nekoliko
               pa. Hvala.</p>
            </sp>
            <sp xml:id="SDZ4-Redna-16-2006-04-21.sp35">

               <speaker>PODPREDSEDNIK SAŠO PEČE:</speaker>

               <p>Hvala. K besedi je prijavljen poslanec Drago Koren. Izvolite, prosim.</p>
            </sp>
            <sp xml:id="SDZ4-Redna-16-2006-04-21.sp36">

               <speaker>DRAGO KOREN:</speaker>

               <p>Jaz moram najprej pozdraviti še kolegico in kolege na balkonu, ne vem, ali sem jih
               prej spregledal, nisem pogledal na balkon in se opravičujem, da jih nisem prej
               pozdravil.</p>
               <p>Svojo razpravo bom začel najprej s pohvalo razprave doktor Gantarja, ki je imel pred
               mano, kajti zdi se mi, da je bila zelo korektna, in sem vesel, da je povedal te
               zadeve gospod Gantar in da je dal priznanje geodetski stroki, kajti sam mislim ali pa
               čutim tako, da je bila geodetska stroka včasih kar precej zapostavljena.</p>
               <p>Res je, da država še vedno nima ustreznih in urejenih evidenc, ki jih potrebuje. Ko
               sem se jaz zaposlil leta 1986, je imela geodetska uprava zemljiški kataster, imela je
               register območij teritorialnih enot, evidenco hišnih števil, pa zbirni kataster
               komunalnih naprav, ki smo ga prevzemali od upravljavcev komunalnih naprav, in to je
               bilo tudi vse. Nič čudnega ni, da smo imeli samo te podatke, ker je bil državni
               sistem tak, kot je bil. Vemo, da so bila vsa mesta, zemljišča nacionalizirana, da smo
               imeli družbeno lastnino, kjer so bili ljudje samo imetniki pravice uporabe. Če mogoče
               razložim samo, kako se je glede lastninjenja - uporaba glede stavb je bilo tako.
               Fizična oseba je bil lahko lastnik stanovanjske stavbe, ampak ni bil lastnik zemlje,
               na kateri je stala stanovanjska stavba. S spremembo tega sistema je lastnina dobila
               popolnoma drugo mesto in potrebe po novih in dodatnih evidencah so sigurno zelo
               velike. Kot sem že prej rekel, geodetska uprava je pristopila k posodobitvi teh
               evidenc, ki jih je imela, kajti tudi to moram poudariti, da so bile vse evidence v
               analogni obliki, da je bilo to vse na papirju in obdelava teh evidenc je bila težka
               in vzdrževanje je bilo zelo težko in tudi preglednosti ni bilo. Ko smo uspeli
               izdelati digitalne katastrske načrte, se pravi, da smo prenesli klasične načrte v
               digitalno obliko, smo ugotovili tudi, kako je razhajanje med posameznimi katastrskimi
               občinami, kako se deli zemljišč prekrivajo ali ostajajo vmes območja, ki niso pokrita
               z zemljiškim katastrom, in v vseh teh letih je geodetska uprava uspela te podatke
               izboljšati do mere, kolikor je bilo možno te podatke izboljšati. Jaz mislim, da smo
               trenutno na stanju, ko podatkov zemljiškega katastra dejansko ni možno več
               izboljšati, razen z novimi izmerami, ki jih ta zakon, ki ga danes obravnavamo,
               ponovno prinaša, kar se mi zdi, da je zelo pomembno.</p>
               <p>Seveda rabimo poleg teh evidenc, ki smo ji že imeli, tudi nove evidence, se pravi,
               za sam trg nepremičnin in tudi za morebitno obdavčitev teh nepremičnin, zato je zelo
               pomembno, da so ti podatki pravi in kvalitetni. Strinjam se z gospodom Vebrom, da je
               pomembno oziroma moram reči, da ne moremo tehtati med kvaliteto in količino podatkom.
               Za določene stvari je pomembno, da so podatki kvalitetni, za drugo stvar je zelo
               pomembno, da imamo vse podatke, ki jih potrebujemo. Vse podatke, tudi za to, da bo
               morebitna obdavčitev poštena in pravilna. To se meni zdi zelo pomembno. Če mi ne bi
               imeli ustreznih in pravilnih, s pravimi podatki evidenc, lahko pride do obdavčitve,
               ki bo zelo, zelo krivična. Zato dajem tem podatkom in številu teh podatkov veliko
               težo. Tu sem si označil s tremi klicaji, kar je rekel gospod Cvikl, da je treba
               zbrati vse podatke, ki jih rabimo, pa morda še kakšen podatek več, kot je potrebno. V
               tem primeru nas od viška glava ne bo bolela, od premalo podatkov nas pa lahko zelo
               hitro glava boli, malo drugače, kot je pa to pri popitem alkoholu.</p>
               <p>Še enkrat poudarjam, da je zakon po mojem mnenju zelo dober, da bodo vsi podatki, ki
               se bodo na podlagi tega zakona zbirali, prav gotovo služili temu, da bo trg
               nepremičnin in s tem tudi sami občani imeli določene koristi od tega, da se ne bo
               dogajalo to, kar se je dogajalo v preteklosti, da je nekdo prodal neko svojo
               nepremičnino dvakrat ali trikrat in tako oškodoval drugega, se pravi, kupca, ali da
               je investitor prodajal nekvalitetna, slabo zgrajena stanovanja, da so bili problemi
               pri pridobivanju in lastništvu zemljišč in tako dalje, da ne naštevam.</p>
               <p>Toliko zaenkrat. O samem amandmaju bom pa še kasneje razpravljal.</p>
            </sp>
            <sp xml:id="SDZ4-Redna-16-2006-04-21.sp37">

               <speaker>PODPREDSEDNIK SAŠO PEČE:</speaker>

               <p>Hvala. K repliki se je javil kolega Cvikl. Izvolite, prosim.</p>
            </sp>
            <sp xml:id="SDZ4-Redna-16-2006-04-21.sp38">

               <speaker>MAG. MILAN M. CVIKL:</speaker>

               <p>Spoštovanega poslanskega kolega, gospoda Korena, geodeta, bi rad vendar opozoril:
               država zbira tisto, kar je nujno potrebno. Država ne rabi zbirati zato, da nekoga od
               viška ne bo bolela glava, kot ste rekli. Država naj zbere samo tiste podatke, ki jih
               potrebuje. In, gospod geodet, lahko vam povem, da sploh ni pomembno, kaj je na
               lokaciji, pomembno je, kje je lokacija, za obdavčitev. Verjetno vi ne verjamete
               ekonomistom, ampak takšna je pač nepremičninska praksa zadnjih 150, 200 ali 300 let.
               <stage>/Oglašanje v ozadju./</stage></p>
            </sp>
            <sp xml:id="SDZ4-Redna-16-2006-04-21.sp39">

               <speaker>PODPREDSEDNIK SAŠO PEČE:</speaker>

               <p>Mir v dvorani, prosim! Besedo ima samo kolega Cvikl. Izvolite.</p>
            </sp>
            <sp xml:id="SDZ4-Redna-16-2006-04-21.sp40">

               <speaker>MAG. MILAN M. CVIKL:</speaker>

               <p>Tako da to, da boste zdaj kar tako zbirali neke podatke, zato ker ni nič narobe, če
               jih zbiramo, potem vam moram povedati, da delujete v nasprotju z zakonom o javnih
               financah, ki pravi, da se naj porabi toliko javnega denarja, kot je potrebno, nič
               več. Ker ni nobenega razloga, da bi vi za ne vem kakšne raziskovalne potrebe, koliko
               Slovencev ima prezračevalne naprave, na geodetski upravi zbirali podatke o tem, ker
               potem morate še zbrati podatke o tem, ali se okna odpirajo povsem ali samo na pol in
               še kaj. In bi vas lepo prosil, da ne pretiravate. Vlada je z novim tekstom 103.
               člena, po našem mnenju, pretiravala. Ali so pa zadaj določeni nameni, ko so jih
               nekateri prejšnji razpravljavci navajali, da boste te podatke zlorabili. Ampak
               državni proračun in javne finance ne smejo biti namenjene za to, da porabljate denar
               za nekaj, kar bi oblast zlorabila. Tega pooblastila, seveda vam v zakonu in
               zakonodaji ne moremo dati, zato smo pripravili amandma, ki zadevo omejuje na tisto
               nujno potrebno, in ločili ta zakon o evidentiranju nepremičnin in rekli, da seveda v
               zakonu o možnem vrednotenju nepremičnin odvisnosti od davka in krogov in ne vem česa
               še, kar bo vplivalo na končno vrednost nepremičnine, bo določen tudi davek. Zato,
               gospod Koren, midva oba veva, da sploh ni pomembno, kakšen bazen imaš v hiši pri
               Lokovici, hiša v Lokovici je pač oddaljena od bližine šoštanjske termoelektrarne in
               ima pač za to neko nižjo ceno, kot jo...</p>
            </sp>
            <sp xml:id="SDZ4-Redna-16-2006-04-21.sp41">

               <speaker>PODPREDSEDNIK SAŠO PEČE:</speaker>

               <p>Kolega Cvikl, čas za repliko je tri minute. Prosim. Hvala. Končali smo z razpravo o
               predlogu zakona o celoti oziroma v celoti. Prehajamo na razpravo o členu in vloženih
               amandmajih, ki jo bom vodil na podlagi pregleda amandmaja z dne 20.4.2006, in sicer
               glede člena 103. imamo amandma poslanske skupine Liberalne demokracije in popravek
               amandmaja. Do popravka je prišlo zaradi pravno-tehnične ureditve, ki ga je predlagala
               vlada Republike Slovenije. Odpiram razpravo k 103. členu. Kolega Pavel Gantar,
               izvolite.</p>
            </sp>
            <sp xml:id="SDZ4-Redna-16-2006-04-21.sp42">

               <speaker>DR. PAVEL GANTAR:</speaker>

               <p>Hvala lepa, gospod predsednik. Vidimo, da je na amandma poslanske skupine LDS vlada
               vložila s svojim amandmajem popravek, s čimer utemeljeno domnevam, da verjetno
               namerava podpreti ta amandma in potem tudi popravek.</p>
               <p>Jaz bi rekel predvsem to, še enkrat: ko se govori o vprašanjih in o zbiranju
               podatkov. To so res občutljive stvari. Prvič je ta sedanji predlog 103. člena po
               našem mnenju res neustrezen. Prvič zato, ker mi moramo vedeti, zakaj zbiramo določene
               podatke. Ni mogoče zbirati določenih podatkov na zalogo, češ da glava ne boli od
               preveč podatkov. To je nestrokovno, neetični in moram povedati, da ne verjamem, da
               imajo geodeti v svojih strokovnih zasnovah, ki so drugačna, pravilo kot to, da vedo,
               zakaj zbirajo določene podatke, in da ne zbirajo podatke kar tako, na zalogo. Ne
               verjamem, da imajo geodeti drugačno metodologijo in profesionalno prepričanje od
               drugih strok, recimo, tudi moje, ki se ukvarja z zbiranjem podatkov. To je prva
               stvar.</p>
               <p>Druga stvar. Zbiranje podatkov za registre je zbiranje posamičnih podatkov o
               posamičnih zgradbah oziroma nepremičninah in namen tega registra je, ker je javna
               knjiga, da se dobi podatek o posamičnem objektu, za razliko od statističnega
               zbiranja, ki zbira posamične podatke in jih je dovoljeno prikazovati samo v
               agregatnih stanjih. Zato je razumljivo, da lahko statistika zbira, ali imate doma
               internetni priključek, in pove, da je 50% slovenskih gospodinjstev priključenih na
               internet, vendar iz teh podatkov vam statistika ne sme povedati, da je vaše konkretno
               stanovanje ali gospodinjstvo priklopljeno na internet. To je velika razlika in to
               razliko je treba upoštevati. Hkrati bi še povedal to, 103. člen tako kot se bere
               danes, pa tudi z nekaterimi dopolnitvami amandmajev LDS, je v bistvu veliko izraženo
               nezaupanje do zemljiške knjige. Zbirate podatke, katere bi pravzaprav morali dobiti s
               povezavo med katastrom oziroma registrom nepremičnin po novem in zemljiško knjigo. In
               to je izražanje nezaupanja do zemljiške knjige. In jaz moram odkrito priznati, da to
               nezaupanje do določene mere pri prostorcih, geodetih do določene mere tudi razumem.
               Vendar je to nezaupanje do zemljiške knjige, kajti zbirate tudi podatke, ki bi jih
               morali dobiti iz zemljiške knjige.</p>
               <p>Kar zadeva naš amandma, smo mi skrčili na določeno mero, po našem mnenju, dopustno
               mero zbiranje teh podatkov, pri čemer smo tudi sami bili bolj ekspanzivno, kot manj,
               pravzaprav, nismo bili tako zelo omejevalni, predvsem iz razloga, ker menimo, da je
               register nepremičnin res tako koristna naprava oziroma koristna inštitucija, ne za
               obdavčenje nepremičnin, pač pa za trg in promet nepremičnin, okoljsko politiko in
               podobne zadeve, iz tega razloga.</p>
               <p>In če sedaj rečem še nekaj besed k amandmaju na amandma. Rekel bi predvsem to, da je
               možno sprejeti oziroma jaz osebno nimam nič proti, to sem poudaril tudi v klubu,
               tiste zadeve, ki se nanašajo na objektivne lastnosti zgradbe, kot so tlorisna
               površina, uporabna površina in še kaj podobnega, pač pa, da je zelo dvomljivo
               vprašanje število sob izključno za opravljanje dejavnosti. Ne, seveda ne, število sob
               za izkjučno opravljanje dejavnosti v sodobnem stanovanju je podatek, ki je mehak
               podatek in ga ne morete opredeliti prav. Ali je v mojem stanovanju soba, v kateri je
               računalnik, delovna miza, soba za izključno opravljanje dejavnosti pri nekem
               profesorju ali samostojnem raziskovalcu ali ni? Ali mu boste potem obračunali in
               obdavčili kot sobo za ustvarjanje dohodka ali preprosto stanovanjsko površino? Te
               zadeve so nepotrebne in nesmiselne. In danes je to en prostor, jutri ga ne bo več,
               ker je, recimo, prišel nov družinski član, pa so morali spremeniti zadeve. To so
               mehki podatki. Stran s temi mehkimi podatki, če mene vprašate! Res je, da ni tako
               groba zadeva, ali karkoli, ampak nepotrebna.</p>
               <p>Upravljavec državnega lokalnega premoženja - znova, te podatke lahko zberemo drugje.
               Iti tja, da sprašujemo ta ljudje o tem, kdo je njegov upravljavec! Mogoče celo
               natančno ne ve, kdo je. Še danes govorimo, da je upravljavec stanovanja v Ljubljani
               stanovanjska skupnost, ki je že zdavnaj ni več in tako podobno. Zato se mi zdi to, da
               se z mehkimi podatki obremenjuje ta vprašalnik, nesmiselno. Vendar kot rečeno, moje
               stališče, verjamem, da tudi stališče poslanskega kluba, je, da temu amandmaju mi
               nasprotovali ne bomo. Pomembno je tudi, da prilagodi ta člen enotni klasifikaciji
               zgradb, se pravi, deli samo stanovanjske, nestanovanjske, in ne več stanovanjske,
               poslovne, industrijske, ker je to nesmiselna delitev, kot veste, torej smiselno. In
               pomembno, da je črtan tudi ta zadnji odstavek, ob katerega se je kolega obregnil, da
               je namen tega tudi za množično vrednotenje nepremičnin, kjer je jasno, da register
               nepremičnin ima med drugimi nameni tudi namen množičnega ovrednotenja nepremičnin.
               Tako da je to smiselno in koristno.</p>
               <p>Mi temu amandmaju pravzaprav, čeprav imamo pomisleke, ne bomo nasprotovali. Bomo
               podprli, jasno, naš amandma in potem bomo videli, kako se bo pač stvar iztekla.
               Hvala.</p>
            </sp>
            <sp xml:id="SDZ4-Redna-16-2006-04-21.sp43">

               <speaker>PODPREDSEDNIK SAŠO PEČE:</speaker>

               <p>Hvala vam. Želi še kdo razpravljati v okviru 103. člena? Kolega Cvikl, izvolite.</p>
            </sp>
            <sp xml:id="SDZ4-Redna-16-2006-04-21.sp44">

               <speaker>MAG. MILAN M. CVIKL:</speaker>

               <p>Hvala lepa. Jaz mislim, da je vlada Republike Slovenije sama, s tem ko je šla
               oblikovati amandma na amandma Liberalne demokracije Slovenije, priznala, da je v tem
               103., 104. členu s tako širokim vprašalnikom po našem mnenju šla preprosto preširoko.
               Ne vem sicer, zakaj se je to zgodilo med drugim in tretjim branjem in zakaj je vlada
               to hotela. To, kar je ključno in kar je bilo povedano, je seveda to vprašanje, ki je
               še vedno v tem vladnem amandmaju, tako imenovanega določanja števila sob izključno za
               opravljanje dejavnosti, ki po mojem mnenju nima nobene zveze z registrom nepremičnin,
               in pa to, kar smo tudi mi sami na koncu rekli, našega amandmaja, da menimo, da bi
               bilo potrebno ta register oziroma te podatke o nepremičninah res uporabljati samo za
               namene in vzpostavitve in vodenja registra, ne pa tudi za množično vrednotenje
               nepremičnin. To pravim preprosto zato, ker, kot bomo kasneje videli, pri tako
               nedefiniranem zakonu o množičnem vrednotenju nepremičnin in pravzaprav nepoznanem
               zakonu o davku na nepremičnine, je dajati pooblastila vladi oziroma dovoliti uporabo
               teh podatkov, lahko po našem mnenju velika zloraba, čeprav so nekateri prej govorili,
               da nič ni narobe, če bo vlada vse te podatke zbrala. Torej, vlada je sama priznala,
               da ne potrebuje vseh teh podatkov, ker se je pridružila našemu amandmaju, nekoliko ga
               je sicer razširila, in vlada pa na nek način, mogoče zato, ker se še minister za
               finance, ki trenutno potuje nad, pardon, je že v Ameriki, in pa minister za okolje in
               prostor, še nista uskladila. Tako bi mogoče bilo dobro, gospod predsedujoči, slišati
               vlado, ali pa oba predstavnika vlade, ali je ta šesti odstavek res potreben in
               pravzaprav ne vem, zakaj je potrebno poznati število sob izključno za opravljanje
               dejavnosti za potrebe množičnega vrednotenja nepremičnin. Gospa iz ministrstva za
               finance odkimava, jaz verjamem, <q>"fajn"</q> bi bilo še to slišati za zapisnik.</p>
            </sp>
            <sp xml:id="SDZ4-Redna-16-2006-04-21.sp45">

               <speaker>PODPREDSEDNIK SAŠO PEČE:</speaker>

               <p>Hvala. Za predstavitev stališča vlade na seji državnega zbora so akreditirani oziroma
               prijavljeni trije predstavniki vlade, samo ti imajo - štirje, se opravičujem -
               pravico odgovarjati na zastavljena vprašanja. Jaz sem v skladu s poslovnikom
               državnega zbora, seveda, dolžan vprašati, kdo še želi besedo. Če se do takrat ti
               prijavijo, jo seveda dobijo, zato tretjič sprašujem, kdo še želi besedo v okviru 103.
               člena omenjenega zakona. Izvolite, prosim.</p>
            </sp>
            <sp xml:id="SDZ4-Redna-16-2006-04-21.sp46">

               <speaker>MAG. MARKO STARMAN:</speaker>

               <p>Najlepša hvala, gospod podpredsednik, za besedo. Stanovanje je v celoti nedotakljivo
               in s tem zakonom se v ničemer ne posega v nedotakljivost stanovanja. To je popolnoma
               neadekvaten način gledanja na vprašanja vzpostavitve evidenc.</p>
               <p>Vsi podatki, ki se zbirajo na podlagi tega v ta register, se že danes zbirajo in smo
               jih dolžni posredovati, ko damo vlogo za kataster, za vzpostavitev katastra stavb.
               Skratka, že danes, ko mi smo dolžni kot lastniki nepremičnin posredovati podatke v
               kataster, pretežni del teh podatkov, dodatni podatki tukaj so samo konkretizacija
               določenih splošnejših podatkov, ki po svoji vsebini so vezani izključno na
               nepremičnine. Jaz bi še enkrat poudaril: register ni zbirka osebnih podatkov,
               register nepremičnin nima zveze z osebnimi podatki, so določeni podatki v posameznem
               registru, ki so vezani na osebo, ampak povezati nepremičninskega registra na tak
               način, da bi lahko ogrozili varstvo osebnih podatkov, je tehnično nemogoče in na
               način po sodobnih tehnikah tega ne smeš in ne moreš storiti. Tako kakršna koli
               zloraba z vidika varstva osebnih podatkov registra kot takega je nemogoča, hkrati je
               absolutno nedopustna, ker smo uredili področje varstva osebnih podatkov na podlagi
               direktiv, ki urejajo ta vprašanje, že pred dvema letoma. Tako vprašalnik oziroma
               popis, do katerega bo prišlo, bo zbiral podatke od upravljavcev nepremičnin, ne nujno
               od lastnikov, in to tiste podatke, ki jih je že danes lastnik dolžan v elaboratu za
               vlogo za kataster stavb že danes posredovati. Ta zakonska dolžnost že za nas obstaja.
               Mi praktično še posebej s tem amandmajem, ki še jasneje omeji namen tega registra na
               registrski namen in vsi ostali nameni, tudi statistični, tudi namen množičnega
               vrednotenja morajo biti izrecno predvideni v drugem zakonu in hkrati tudi kvaliteta
               in način preverjanja podatkov, ki jih pridobiš iz tega registra, morajo biti posebej
               urejeni v drugih zakonih. Tako smo sledili v celoti primerjalni praksi na tem
               področju, varstvo osebnih podatkov je zagotovljeno s tem registrom in glavni cilj je
               evidenca, sama po sebi, o kateri smo že danes govorili. Tako bojazni pred tem, da je
               lahko register s povezavami med različnimi registri zlorabljen, je upravičena, če ne
               bi imeli pravne infrastrukture, ki to preprečuje. Način povezav med različnimi
               zbirkami je strogo omejen in je jasno opredeljeno pod kakšnimi zakonskimi pogoji je
               dopusten. Tako je nedotakljivost stanovanja in varstvo osebnih podatkov vrednota, ki
               je v celoti zaščitena tudi s tem zakonom.</p>
               <p>Želel bi in amandma vlade na amandma je predvsem, ne toliko omejevalni glede na
               prejšnji 103. člen kot predvsem pojasnjevalni v smislu splošnosti podatkov, ki jih
               lahko na enoten način zbiramo. Prejšnji 103. člen je šel v izjemne podrobnosti, ki s
               spremembo tehnologije dejansko bi lahko bile nepotrebne oziroma ne bi dosegle svojega
               namena. S tem amandmajem na amandma na 103. člen se ta splošnost in hkrati zadostna
               konkretnost uveljavlja. In na nek način je to bila priložnost, za katero smo si že na
               odboru takrat skupaj vzeli čas, da bi ta člen čim bolj natančno, čim bolj skladno
               tudi z odločbami ustavnega sodišča pripravili.</p>
               <p>Še enkrat bi pa poudaril, da je stanovanje popolnoma nedotakljivo in da register ne
               bo posegal v nobeno od človekovih pravic, ki jih varuje našata ustava in evropska
               praksa. Najlepša hvala.</p>
            </sp>
            <sp xml:id="SDZ4-Redna-16-2006-04-21.sp47">

               <speaker>PODPREDSEDNIK SAŠO PEČE:</speaker>

               <p>Hvala za pojasnilo. K razpravi se je javil poslanec Drago Koren. Izvolite.</p>
            </sp>
            <sp xml:id="SDZ4-Redna-16-2006-04-21.sp48">

               <speaker>DRAGO KOREN:</speaker>

               <p>Veliko stvari, ki sem jih imel namen sedajle poudariti, je prav pred mano gospod
               državni sekretar že povedal.</p>
               <p>Najprej se moram popraviti, ker sem bil očitno narobe razumljen. Prej nisem hotel
               reči, da mi s tem zakonom zbiramo nek višek podatkov, pač pa je bila tisto samo
               obrazložitev tega amandmaja. Jaz trdim, da s tem amandmajem in vladnim amandmajem na
               ta amandma zagotavljamo tisti minimum, ki je potreben. Sam celo mislim, da bi bilo
               treba morda še kako stvar vseeno dodati, da bi lahko imeli te evidence popolne in da
               bi lahko služile vsem namenom, za katere jih vzpostavljamo.</p>
               <p>Kar se tiče zlorabe teh podatkov s strani vlade, trdim, da je ta stvar zakonsko
               urejena, se pravi, zloraba ni dovoljena. Če pa nekdo stvari zlorablja, se pa ve, ga
               je treba pa zamenjati. In na volitvah se to slej ko prej prav gotovo zgodi.</p>
               <p>Če se opredelim glede amandmaja vlade. To, kar vlada sedaj predlaga, da se dopolni s
               temi podatki, se mi zdi, da so to res podatki, ki so nujno potrebni. In če teh
               podatkov ne bi zbrali, trdim, da bi bili, rekel bi, kot pohabljena oseba, ki nima
               roke, ki nima prstov na roki, ki ima trdo nogo, kar pomeni, da težko dela, opravlja
               vse tisto, kar lahko drugače normalno človek opravlja. Podatek, kot je vrsta stavbe,
               ki nadomešča enostanovanjsko stavbo, se mi zdi, da je samo po sebi umeven in logičen.
               Te vrste stavbe, kot so samostojna hiša, dvojček, potem recimo vrstna hiša, vrstna
               hiša na koncu vrste ali sredi vrste, vsi ti podatki so pomembni. Neto tlorisna
               površina, uporabna površina in tako naprej, površina po namenu dejanske rabe, mislim,
               da so vse to podatki, ki so zelo pomembni. In če nadaljujem, lega prostora v stavbi;
               menda ni vseeno, ali je ta prostor v kleti, ali je v mansardi, ali je v pritličju,
               ali v šestnajstem nadstropju.</p>
               <p>In če rečem samo še besedo glede števila sob izključno za opravljanje dejavnosti.
               Tudi ta podatek se meni osebno zdi zelo pomemben. Namreč, res je, ogromno dejavnosti
               obstoja, ki se lahko mirno uporabljajo v stanovanju, vendar jaz pravim, za lastnika
               nekega stanovanja je pa vseeno razlika, če ima tako stanovanje, da lahko, recimo, tri
               sobe odda za neko dejavnost, in to mogoče denarno zelo profitabilno dejavnost, in na
               ta račun ustvarja en super dohodek. Pa mogoče še glede tega, da je za geodeta važna
               samo parcela meja, ni važno kaj je gor in kje je, s tem pa se enostavno ne morem
               strinjati in mislim, da tudi ni človeka, ki bi se s tem lahko strinjal. Hvala
               lepa.</p>
            </sp>
            <sp xml:id="SDZ4-Redna-16-2006-04-21.sp49">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo dajem poslancu dr. Gantarju. Izvolite, prosim.</p>
            </sp>
            <sp xml:id="SDZ4-Redna-16-2006-04-21.sp50">

               <speaker>DR. PAVEL GANTAR:</speaker>

               <p>Jaz bi samo na kratko rekel, da me veseli, da je državni sekretar vendarle sprejel
               jedro te naše argumentacije, ne gre za to, kdo je zmagal, kdo ni zmagal, ali kdo ima
               bolj prav ali kdo ima manj prav. Dejstvo je, da je vendarle vlada ugotovila, da je ta
               sedanji 103. člen prepodroben, da lahko napelje na marsikatero obliko rabe teh
               podatkov, ki ne bi bili v skladu z nekimi splošnimi načeli v tej družbi, čeprav je
               tu, bi rekel, izbiral besede. Vendar pa hkrati za razliko od kolega poslanca Korena
               mislim, da bi lahko ne dodali, ampak kaj izpustili.</p>
               <p>Mislim, da bi morali izpustiti predvsem tiste tako imenovane mehke podatke, ki se
               neodvisno od fizičnih in stalnih, razmeroma stalnih atributov zgradb in objektov
               razlikujejo in so vezani na človeško dejavnost neposredno. To, kar ste omenil, torej
               uporaba prostorov, poslovni prostori, da dam primer, tukaj sem ga razlagal, neka
               gospa lahko šiva zastave. Ali jih šiva v kuhinji, kako boste zdaj to opredelili?
               Danes jih šiva za nekega obrtnika, jutri jih ne bo šivala več, to so primeri, se
               dogajajo. Ali boste to kuhinjo pri tej gospe, ki si zasluži dodatni tolar, to je zelo
               poceni, šivanje zastav, nacionalni simbol in delo je zelo malo cenjeno pri teh
               zastavah, ali ji boste to obračunali kot poslovni prostor in boste rekli, da opravlja
               pridobitno dejavnost, ali ne? Ali nekdo, ki napiše članek v svoji delovni sobi za
               Delo, pa je plačan; ali je to pridobitna dejavnost in tako naprej? S tem se
               evidentiranje nepremičnin ne bi smelo ukvarjati, to je podatek, zanimiv za sociologe,
               delo na domu in vse te zgodbe, prostori, funkcije družine, za sociologe ja, za tiste,
               ki se ukvarjajo z nepremičninami in davki na nepremičnine, to ne bi smel biti zanimiv
               podatek. In upam, da tudi ne bo zanimiv podatek, če pa bo, se bomo pa krepko skregali
               ob zakonu na davek na nepremičnine, to pa zdaj povem.</p>
               <p>In še enkrat, to, o čemer je govoril kolega Cvikl, o hiši in bazenu, je problem.
               Namreč, ta register nepremičnin, to smo ugotovili na odboru, tako kot definira
               nepremičnino, ne bo mogel povedati in ugotoviti, da je ob neki hiši, ki je lahko
               čisto običajna, zelo luksuzen bazen, ki pa bi ga bilo smiselno obdavčiti, bi rekel to
               ekscesivno, kako se reče, kot zelo luksuzno premoženje. Tega na osnovi tako
               zastavljenega registra nepremičnin, to smo ugotovili, ne bo mogoče obdavčiti in bo
               treba imeti druge podatke. Tako te stvari niso vse rešene, tako da ne misliti, da je
               zdaj ta zakon rešil vse dileme in vse možne situacije, ki nastanejo. Vemo, da zakoni,
               ki urejajo te stvari - in tega nikoli ne bodo - in čez leto dni ali pa še prej, bi
               spraševali, kje in kako ga je treba popraviti. Bodite skromni pri ocenah tudi mogoče
               kakšnega preteklega delovanja. Hvala.</p>
            </sp>
            <sp xml:id="SDZ4-Redna-16-2006-04-21.sp51">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi vabim poslanko Darjo Lavtižar Bebler. Izvolite.</p>
            </sp>
            <sp xml:id="SDZ4-Redna-16-2006-04-21.sp52">

               <speaker>DARJA LAVTIŽAR BEBLER:</speaker>

               <p>Hvala lepa, gospod podpredsednik za besedo. Torej jaz moram reagirati na izvajanje
               gospoda Starmana, državnega sekretarja, ki je zatrjeval tukaj, da je glavni cilj tega
               103. člena samo evidenca sama po sebi, to me namreč zelo skrbi. Dandanašnji v
               demokratičnem svetu velja, da je treba sleherne evidence pridobivati na način, ki so
               zelo restriktivni. In zbiranje podatkov je seveda zelo nevarno početje. Povedati
               tukaj, da tu ne gre teh evidenc oziroma teh podatkov iz tega vprašalnika povezovati z
               morebitno nedotakljivostjo stanovanja ali poseganja v zasebnost, moram povedati, da
               me to v ničemer ne prepriča; ne prepriča zaradi tega, ker ti podatki, ki se bodo v
               tem vprašalniku zbirali, obenem pa je seveda jasen tudi podatek, kdo je lastnik tega
               stanovanja. Vprašanje je tudi, recimo, ali je res najemnik tisti, ki naj bi dajal
               tovrstne podatke o nepremičnini in hkrati seveda ni lastnik. Tudi to je vprašanje.
               Tako se mi zdi, da gre na nek način za nevarnost poseganja v nedotakljivost
               stanovanja in za poseganje v zasebnost, še posebej, če ta 103. člen berem potem v
               povezavi s 129. členom, ki pa govori o tem, da se z globo od 100 tisoč do 600 tisoč
               tolarjev prekršek kaznuje lastnik, uporabnik ali najemnik, če tega vprašalnika ne
               izpolni s pravilnimi in popolnimi podatki o nepremičnini. Kako boste potemtakem, če
               vam ni do tega, da bi si šli to stanovanje ogledati, se pravi, da bi pravzaprav
               posegli v nedotakljivost stanovanja, posegli v nedotakljivosti zasebnosti, kako boste
               ugotovili, da ti podatki niso bili pravilni in popolni in kaznovali potem tega, ki je
               v tem razmerju dolžan sporočati te podatki, s to globo.</p>
               <p>Stvari niso tako zelo enostavne in takole bi rekla, tudi neka prva ocena je, da je
               vprašljiv ta 103. člen z vidika ustavnosti. Vsaj bi si upala trditi, da niso dovolj
               prepričljivi argumenti, ki zatrjujejo, da ustavnopravno s tem členom ni nič narobe,
               zaradi tega, ker ne morete reči, da gre tukaj za zbiranje oziroma za oblikovanje neke
               evidence same po sebi. Država sme preko zakonov zbirati samo določene evidence
               oziroma določene podatke za strogo določen namen. In tukaj pač to ni povsem jasno, bi
               si upala trditi takole na prvi pogled.</p>
               <p>Kar se mene osebno tiče, sem prepričana, da tudi ta amandma, ki ga je sicer vložila
               poslanska skupina LDS, ni dovolj restriktiven in za mene osebno tudi ta amandma,
               moram kar tukaj povedati, ni sprejemljiv. Ampak pri nas so ga pač v poslanski skupini
               pisali tisti kolegi, ki se bolj ukvarjajo s tem geodetsko, okoljskimi in ne vem
               kakšnimi še problemom. Jaz pa ko gledam ta amandma z vidika varovanja človekovih
               pravic in temeljnih svoboščin in preprečevanja zlorabe teh svoboščin in pravic, pa
               moram povedati, da imam pri sebi nekaj dvomov o tem. Hvala lepa.</p>
            </sp>
            <sp xml:id="SDZ4-Redna-16-2006-04-21.sp53">

               <speaker>PODPREDSEDNIK SAŠO PEČE:</speaker>

               <p>Hvala vam. K razpravi se je prijavil državni sekretar Starman. Izvolite.</p>
            </sp>
            <sp xml:id="SDZ4-Redna-16-2006-04-21.sp54">

               <speaker>MAG. MARKO STARMAN:</speaker>

               <p>Želel bi samo povedati, da gre tu za vrsto prekrškov, za katere je po splošnih
               pravilih naše kazenske zakonodaje nedopustna kakršnakoli hišna preiskava. Dobro vemo,
               da za prekršek o tem, ali je bil vprašalnik pravilno izpolnjen ali ne, in to velja za
               katerikoli prekršek, so instrumenti, ki so predvideni v kazenskem postopku, popolnoma
               nedopustni. Tako ima praktično sistem, ki je vzpostavljen samo namen olajšati ljudem
               s tem prvim popisom, predložiti tiste podatke, ki jih morajo tako ali tako in bi jih
               morali tako ali tako narediti v drugih različnih oblikah vodenja evidenc, ki se zdaj
               vodijo. In nobenega posega v zasebnost v tem primeru ne more biti.</p>
               <p>Seveda pa se zavedamo, in to še enkrat poudarjam, ne da je register sam sebi namen,
               ampak da ima evidenca nepremičnin javni interes sama po sebi. Evidenca nepremičnin,
               ki se pa ne povezuje nujno z lastnikom, evidenca nepremičnin na sploh. To je samo
               eden od podatkov, to ni podatek, koliko ima nepremičnin posameznik, to je, recimo,
               osebni podatek, koliko je vredna nepremičnina od konkretnega posameznika. Mi govorimo
               o splošnih evidencah, kot je evidenca zemljiške knjige, kot so druge, nič manj
               pomembne evidence. In cilj je imeti transparentno sliko o tem, kakšne nepremičnine
               imamo. Kakršnekoli sankcije v zvezi s tem so pa seveda podvržene vsem kavtelam, ki
               jih naš pravni in ustavni red zagotavljata. In vemo, da v nobenem primeru za prekršek
               nihče ne more iti pregledati stanovanja. Hvala.</p>
            </sp>
            <sp xml:id="SDZ4-Redna-16-2006-04-21.sp55">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi vabim poslanko Darjo Lavtižar Bebler. Izvolite.</p>
            </sp>
            <sp xml:id="SDZ4-Redna-16-2006-04-21.sp56">

               <speaker>DARJA LAVTIŽAR BEBLER:</speaker>

               <p>Torej, zdaj sem še malo bolj zaskrbljena. Zaskrbljena zlasti v tem smislu, kadar mi
               predstavnik države govori o tem, kako mi hoče pravzaprav olajšati način, kako bom jaz
               posredovala svoje podatke ali podatke v zvezi s svojo lastnino, ki bi jih itak morala
               nekje posredovati po različnih resorjih, recimo, takrat seveda je moja skrb še toliko
               večja. Kajti ravno za to gre, država naj ne bi zbirala podatkov na ta način, prvič,
               tistih, ki jih ne potrebuje, drugič, tako, da bi jih lahko potem med seboj križala in
               uporabljala za nek tretji namen. In dejstvo je, da tu zaskrbljenost zaradi tretjega
               namena obstaja; nihče me ne more prepričati, da ne. To je tudi državni sekretar
               pravzaprav na nek način implicite povedal.</p>
               <p>Zato pravim samo to, meni ta 103. člen ni ustrezen, tudi v primeru, da bo sprejet
               amandma poslanske skupine LDS, in pričakujem probleme v zvezi z izvajanjem tega 103.
               člena. Pričakujem, ker sem prepričana, da se bo našel kdo, ki bo tudi uveljavil
               dejstvo, da je to z vidika ustavnosti lahko sporno.</p>
            </sp>
            <sp xml:id="SDZ4-Redna-16-2006-04-21.sp57">

               <speaker>PODPREDSEDNIK SAŠO PEČE:</speaker>

               <p>Hvala. S tem zaključujem razpravo v povezavi s 103. členom in amandmajem ter
               popravkom amandmaja.</p>
               <p>V skladu s časovnim potekom seje zbora bomo odločali danes v okviru glasovanj, pol
               ure po končani 4. točki dnevnega reda oziroma najkasneje ob 17.40 uri.</p>
               <p>S tem prekinjam to točko dnevnega reda.</p>
               <p>Prehajamo na <title>3. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  MNOŽIČNEM VREDNOTENJU NEPREMIČNIN.</title> Seznanjam vas, da je za to točko
               predvidenih 3 ure razprav. Predlog zakona je v obravnavo zboru predložila vlada
               Republike Slovenije, zato besedo dajem predstavniku vlade za dodatno obrazložitev.
               Izvolite prosim.</p>
            </sp>
            <sp xml:id="SDZ4-Redna-16-2006-04-21.sp58">

               <speaker>ANDREJ ŠIRCELJ:</speaker>

               <p>Hvala lepa. Spoštovani gospod predsedujoči! Spoštovane poslanke in poslanci! Dovolite
               mi, da na kratko predstavim predlog zakona o množičnem vrednotenju nepremičnin, in
               sicer je ta predlog zakona nastal na podlagi razvojnega projekta, ki je potekal nekaj
               let in je namenjen temu, da z množičnim vrednotenjem nepremičnin dobimo učinkovitejši
               sistem na tem področju, ter da seveda ta sistem lahko uporabimo za različne namene.
               Ti nameni so vsekakor davčni nameni, poleg tega se z množičnim vrednotenjem
               nepremičnin lahko ti izsledki uporabljajo tudi pri urejanju prostora, statističnih
               analiz, ugotavljanju vrednosti premoženja za določanje socialnih pravic, sistemu
               hipotekarnega bančništva in tako naprej. Sistem množičnega vrednotenja nepremičnin bo
               javen in bo tako uporaben za različne tudi poslovne in zasebne namene.</p>
               <p>Ob tem bi rad poudaril, da se s tem zakonom ne uvaja obdavčitev nepremičnin. Ta
               zakon ne določa obveznosti plačevanja davka na nepremičnine, ne določa stopnje davka
               na nepremičnine, niti ne določa kakršnih koli oprostitev oziroma olajšav. S tem
               zakonom določamo posplošeno tržno vrednost, ki se bo lahko uporabila v davčnem
               postopku, seveda ob tem, da bo vsak davčni zavezanec imel vse možnosti pripomb,
               pritožb in tako naprej, skratka, da bo dosegel primerno obdavčitev. Z zakonom o
               množičnem vrednotenju nepremičnin je določeno, da se bodo vrednotile vse
               nepremičnine, ki bodo evidentirane v registru. To z drugimi besedami pomeni, da se
               bodo vrednotila vsa zemljišča ter tudi stavbe in deli stavb, ki so sestavina te
               nepremičnine. Kako se bodo vrednotila? Vrednotila se bodo glede na njihovo namensko
               rabo. To velja za prazna zemljišča, določena v prostorskih planih, zemljišča s
               stavbami se bodo vrednotila glede na dejansko rabo, ravno tako se bodo vrednotili
               tudi deli stavb. Podatek o tem bo dobil lastnik nepremičnine. Cilj množičnega
               vrednotenja nepremičnin je podoben, kot velja za posamično ocenjevanje oziroma
               vrednotenje nepremičnin, in sicer, da se dobi čim realnejša ocena tržne vrednosti, ki
               jo zakon imenuje posplošena tržna vrednost. Vsekakor predlog zakona omogoča
               učinkovitejši način vrednotenja, še posebej v primerjavi s sedanjim sistemom. S
               sedanjim sistemom se vrednotijo nepremičnine na različne načine. Tako se na primer za
               sedanji zakon, za sedanjo obdavčitev uporabljajo točke in v celoti so za ocenjevanje
               vrednosti nepremičnin pristojne občine.</p>
               <p>Kakšen pristop se bo uporabil za posamično ocenjevanje določene nepremičnine, je
               odvisno od podatkov, ki so za posamezno nepremičnino na razpolago. Zato zakon določa
               tri vrste pristopov oziroma tri metode, in sicer je to primerjalno tržni pristop, ta
               je predvsem predviden za ocenjevanje stanovanj. Potem imamo stroškovni pristop.
               Seveda če nimamo na razpolago dovolj podatkov o tem, koliko je določena nepremičnina
               vredna na trgu, se lahko uporabi stroškovni pristop oziroma se lahko tudi uporabi
               dohodkovni pristop. Ta temelji v bistvu na dohodkih, ki se lahko pričakujejo za
               posamezno nepremičnino, na primer, da so to najemnine. Glede na te podatke bodo
               razdeljene nepremičnine. S sistemom množičnega vrednotenja se bodo z ustreznimi
               statističnimi in analitičnimi metodami analizirali razpoložljivi tržni podatki,
               podatki o cenah, najemninah, nadomestitvenih stroških. Na tej podlagi se bo
               upoštevala tudi lokacija, površina, starost, vzdrževanost nepremičnine. Ti podatki
               bodo podlaga, da bomo oblikovali določene modele množičnega vrednotenja nepremičnin.
               In dejansko bo država na podlagi teh modelov razdeljena v posamezne vrednostne cone.</p>
               <p>Sam postopek množičnega vrednotenja temelji na dveh metodah, in sicer na postopku
               generalnega vrednotenja nepremičnin in postopku pripisa vrednosti. S tem se želi
               doseči čim bolj realna vrednost nepremičnin, kot sem že omenil, ki se bo uporabljala
               za različne namene. Ob tem želim poudariti tudi naslednje, da bodo občine imele
               pomembno vlogo pri množičnem vrednotenju, in sicer že ob razgrnitvi modelov ter tudi
               kasneje pri določanju vrednosti in posameznih dejavnikov, ki opredeljujejo vrednost
               nepremičnin. Postopek bo postopal tako, da se bo izvedel poskusni izračun vrednosti.
               Na tej podlagi bodo lastniki nepremičnin dobili oceno oziroma bodo dobili z
               obvestilom, kakšna je njihova vrednost. Seveda bodo imeli možnost, da bodo ugovarjali
               tej vrednosti in da se lahko posamezna cona oziroma posamezna vrednost spremeni. Z
               drugimi besedami to pomeni, da bo ta zakon v čim večji meri usklajen tudi z občinami
               in tudi s strokovnimi inštitucijami. Glede na to, da se v ta zakon vključujejo tudi
               lastniki nepremičnin, s tem, da bodo lahko dejansko sodelovali pri modelih
               vrednotenja nepremičnin, zakon zagotavlja transparentnost in preglednost in tudi
               določen nadzor. Postopek preverjanja modelov se bo za posamezne nepremičnine izvajal
               najmanj vsaka štiri leta, lahko tudi bolj pogosto. V skladu s tem se bodo tudi
               posamezne vrednosti valorizirale. Za izvajanje sistema množičnega vrednotenja bo
               zadolžena javna služba v okviru geodetske uprave. Izvajalci vrednotenja bodo morali
               imeti določeno izobrazbo in tudi določena znanja. Dejansko bo prišlo tudi na tej
               podlagi do novih zaposlitev oziroma tukaj se predvideva 36 novih zaposlitev, po drugi
               strani pa moramo tukaj uvideti, da bo manj dela na ravni občin. Občine ne bodo več
               zadolžene za vrednotenje oziroma določanje vrednosti posameznih nepremičnin, kar z
               drugimi besedami pomeni, da so na tej ravni možni določeni prihranki. Predlog zakona
               o množičnem vrednotenju predvideva, da se bo za vzpostavitev sistema v letih 2006 in
               2007 potrebovalo skupaj okoli 1 milijardo tolarjev, v naslednjih letih pa okoli 500
               milijonov tolarjev na leto.</p>
               <p>Spoštovani poslanci in poslanke, hvala lepa za posluh.</p>
            </sp>
            <sp xml:id="SDZ4-Redna-16-2006-04-21.sp59">

               <speaker>PODPREDSEDNIK SAŠO PEČE:</speaker>

               <p>Hvala. Predlog zakona je obravnaval odbor za finance in monetarno politiko kot
               matično delovno telo. Prosim predsednika odbora gospoda Bojana Starmana, da predstavi
               poročilo odbora. Izvolite prosim.</p>
            </sp>
            <sp xml:id="SDZ4-Redna-16-2006-04-21.sp60">

               <speaker>BOJAN STARMAN:</speaker>

               <p>Hvala lepa za besedo, gospod podpredsednik. Spoštovani! Odbor državnega zbora
               Republike Slovenije za finance in monetarno politiko je na svoji 15. seji 9.3. ter na
               17. seji 11.4.2006 kot matično delovno telo obravnaval predlog zakona o množičnem
               vrednotenju nepremičnin, ki ga je predložila vlada Republike Slovenije. Pridobili smo
               mnenje zakonodajno-pravne službe, ki je podala pripombe k nekaterim členom, večina
               teh pripomb je bilo ob sprejemanju amandmajev odbora tudi upoštevanih in sprejetih.
               Dobili smo tudi dopis Mestne občine Maribor ter Gospodarske zbornice Slovenije z
               amandmajskimi predlogi.</p>
               <p>Na 15. seji 9.3. je odbor za finance in monetarno politiko sprejel dva sklepa. Prvi
               sklep je bil glede na predlog, da se opravi javna predstavitev mnenj o predlogu
               zakona glede na tolmačenje oziroma predstavnik vlade je povedal, da poteka že vrsto
               let obravnava tega zakona in da je v njem sodelovalo veliko strokovnjakov z vseh
               področij, v njem so sodelovale tudi občine, zato je bil sprejet sklep, da se javna
               predstavitev mnenj ni potrebna. Sprejet je bil pa na tej prvi seji tudi sklep, da se
               v skladu s 64. členom poslovnika preloži obravnava, kjer je bilo povedano s strani
               vlade, da je zakonski predlog v tesni povezavi z rešitvami iz predloga zakona o
               evidentiranju nepremičnin, ki pa takrat še ni bil v obravnavi in ni bilo znano,
               kakšna je njegova vsebina.</p>
               <p>Odbor je na 17. seji 11.4.2006 nadaljeval obravnavo predloženega zakona in opravil
               razpravo in glasovanje o členih predloga zakona. Do izteka roka za vložitev
               amandmajev ni bilo sprejetih nobenih amandmajev. Predstavnik vlade je povedal, da je
               zakon usklajen s predlogom zakona o evidentiranju nepremičnin. Jasni so namreč vsi
               podatki glede rokov dostopnosti podatkov državnih organov. Predloženi zakon je eden
               izmed zakonov, ki dajejo osnovo za določitev vrednosti nepremičnin v Sloveniji.
               Uveljavil bo pravno podlago za uvedbo sistema množičnega vrednotenja nepremičnin na
               podlagi modelov vrednotenja, oblikovanih s pomočjo stroškovnega, dohodkovnega ali
               primerjalnega pristopa. Sistem množičnega vrednotenja predstavlja glavno podlago za
               določitev davčne osnove za odmero davka na nepremičnine, ni pa to njegov edini namen.
               To ni zakon o obdavčenju nepremičnin in ne bo povzročil razlik v dohodkovnem položaju
               lastnic in lastnikov nepremičnin. Davek bo uveden z zakonom o davku na nepremičnine s
               posebnim zakonom. Vlada ocenjuje, da je na podlagi zakona o množičnem vrednotenju
               nepremičnin in zakona o davku na premičnine pričakovati realizacijo te obdavčitve v
               letu 2007.</p>
               <p>V sami razpravi je bilo postavljeno nekaj kritičnih pripomb glede predlaganih
               rešitev in ob tem največ pozornosti je namenjeno vprašanjem v zvezi s pomanjkljivimi
               določbami glede uporabe posameznih metod množičnega vrednotenja nepremičnin.
               Postavljeno je bilo tudi vprašanje, da ni dovolj sredstev v proračunih za leto 2006
               in 2007 za izvedbo tega projekta, ter tudi nekaj vprašanj glede pomanjkljivih
               zakonskih določb glede znanja tisti javnih uslužbencev, ki bodo to delo tudi
               opravljali.</p>
               <p>Predloženi zakon bi posebej poudaril, ne uvaja davka na nepremičnine, ampak le
               metode za ocenjevanje njihove vrednosti. Na podlagi teh metod bodo posamezne
               nepremičnine vrednotene glede na značilnosti nepremičnine, njeno lokacijo, vrsto
               gradnje itd. To pa ne pomeni, da bo ta vrednost v vsakem primeru predstavljala tudi
               davčno osnovo. Predlagane davčne rešitve namreč ne predvidevajo nobenih olajšav in
               oprostitev in nimajo vpliva na vodenje socialne, okoljske in drugih politik. Ta
               vprašanja bo urejal novi davek o nepremičninah.</p>
               <p>Poudaril bi še eno izjavo na tej seji odbora in to je, da predlog zakona o davku na
               nepremičnine, ki naj bi prišel v obravnavo nekje julija, v tem zakonu bo dejansko
               določeno na kakšen način se bodo pobirali davki, ki naj bi samo nadomestili obstoječo
               uporabo mestnega zemljišča in davka na nepremičnine in naj ne bi bistveno odstopali
               od tega zneska. Sprejeti so bili amandmaji, ki so vsebovani v predlogu zakona.
               Predlagam, da državni zbor predlog zakona o množičnem vrednotenju nepremičnin tudi
               sprejme. Hvala lepa.</p>
            </sp>
            <sp xml:id="SDZ4-Redna-16-2006-04-21.sp61">

               <speaker>PODPREDSEDNIK SAŠO PEČE:</speaker>

               <p>Hvala vam. Proceduralno, kolega Cvikl, izvolite.</p>
            </sp>
            <sp xml:id="SDZ4-Redna-16-2006-04-21.sp62">

               <speaker>MAG. MILAN M. CVIKL:</speaker>

               <p>Predsedujoči, lep pozdrav! Sicer ne želim komplicirati, vendar gre za zelo pomemben
               zakon. Ne gre za zakon, ki bi delal kaj drugega, kot dal podlago za množično
               vrednotenje nepremičnin zaradi obdavčitve. Poslanski kolega, gospod predsednik odbora
               za finance, to je vsebina zakona, 1. člen. Ta zakon ureja ocenjevanje vrednosti
               zaradi obdavčenja. To poudarjam zato, ker imam proceduralni predlog, da predstavniki
               vlade povedo, kdo je tu pooblaščen, da govori v imenu vlade. Pričakoval bi, ker gre
               za obdavčenje nepremičnin, da je z nami minister za finance <stage>(slišim, da sem nam je že
               za včeraj opravičil)</stage> ali pa kdo drug od pooblaščenih predstavnikov vlade, gospod
               državni sekretar v ministrstvu za finance, ali gospa Irena Erjavec ali gospa Marija
               Ferlež. Razumem pa, da je tu gospa Neva Žibrik. To pravim zato, ker mislim, da je
               nedopustno, da - kolikor sem uspel preveriti v vmesnem času - v parlamentu ne obstaja
               pooblastilo vlade Republike Slovenije, da vlada tu predstavlja sam kabinet
               predsednika vlade. Gospod državni sekretar Andrej Šircelj je, kot je poznano, državni
               sekretar v kabinetu predsednika vlade. Sicer zdaj ne vem, zakaj je nastala ta zmeda,
               ampak, gospe in gospodje, zakon o množičnem vrednotenju nepremičnin sprejemamo zaradi
               obdavčenja. In v skladu z zakonom o vladi in zakonom o delovnih področjih ministrstev
               je to področje ministrstva za finance, zato bi pričakoval, da je tu z nami minister
               za finance ali pa vsaj pooblaščeni predstavnik vlade. Ugotavljam - seveda boste,
               predsedujoči, to uspeli preveriti -, da tega pooblastila ni. Zato predlagam
               proceduralno, da se zagotovi to pooblastilo ali pa da počakamo ministra za finance,
               da se vrne s skupščine mednarodnega denarnega sklada in svetovne banke in slovenski
               javnosti pride povedat, kako bomo z zakonom o množičnem vrednotenju nepremičnin kar
               tako mimogrede ob njegovi poti v Ameriko obdavčili slovenske davkoplačevalce. Hvala.
           </p>
            </sp>
            <sp xml:id="SDZ4-Redna-16-2006-04-21.sp63">

               <speaker>PODPREDSEDNIK SAŠO PEČE:</speaker>

               <p>Hvala vam. Kolega Cvikl, medtem smo že preverili. Res je, imate prav, predstavnika
               vlade, gospoda Širclja, ni na seznamu tistih, ki jih je vlada napovedala, da bodo
               predstavili ta zakon. Ker se nam je to v zadnjem mesecu zgodilo že drugič, da vlado
               predstavljajo ljudje, ki nimajo pisnega pooblastila, bom sejo državnega zbora
               prekinil, vmes sklical sestanek vodij poslanskih skupin, ki bo čez pet minut, ob
               12.25 uri, v sobi 217. Prosim vse poslanske skupine, da zagotovijo svojo udeležbo.</p>
               <p>Sejo bomo nadaljevali ob 12.35 uri. Hvala.</p>
               <stage type="time">(Seja je bila prekinjena ob 12.17 uri in se je nadaljevala ob 12.37 uri.)</stage>
            </sp>
            <sp xml:id="SDZ4-Redna-16-2006-04-21.sp64">

               <speaker>PODPREDSEDNIK SAŠO PEČE:</speaker>

               <p>Spoštovane poslanke, spoštovani poslanci! Nadaljujemo s prekinjeno 3. točko dnevnega
               reda, to je s predlogom zakona o množičnem vrednotenju nepremičnin. Prosim tiste
               poslance, ki se nahajajo v preddverju, da se nam pridružijo ob razpravi predloga
               zakona. Preden preidemo na predstavitev stališč poslanskih skupin, bi vam rad
               sporočil, da na podlagi razgovora s predstavniki poslanskih skupin izrekam opomin
               vladi Republike Slovenije. Strokovne službe državnega zbora in vlade Republike
               Slovenije prosim za večjo ažurnost, kar se tiče preverjanja prisotnosti predstavnikov
               vlade, napovedanih predstavnikov in tistih, ki dejansko predstavljajo stališče. Glede
               na to, da je potek seje opredeljen v poslovniku državnega zbora, bomo prešli na
               predstavitev stališč poslanskih skupin. Kar se pa tiče razprave o členih in vloženih
               amandmajih, ki jo bom vodil na podlagi pregleda amandmajev z dne 20.4. letošnjega
               leta ima vlada prijavljenih 15 minut. Če do takrat ne bo prišlo do pisnega
               pooblastila, pravega, poudarjam, pravega predstavnika vlade ob omenjenem členu in
               amandmaju, vladi Republike Slovenije tudi ne bom dopustil razprave.</p>
               <p>Kot rečeno, prehajamo na predstavitev stališč poslanskih skupin. Kolega mag. Milana
               M. Cvikla vabim, da predstavi stališče poslanske skupine Liberalne demokracije
               Slovenije. Izvolite.</p>
            </sp>
            <sp xml:id="SDZ4-Redna-16-2006-04-21.sp65">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Poslanci! V imenu poslanske skupine Liberalne
               demokracije Slovenije bom predstavil naše stališče glede zakona o množičnem
               vrednotenju nepremičnin. Uvodoma se strinjam z opominom vladi, ki ni spoštovala 235.
               člena poslovnika in seveda nima v dvorani pooblaščenega predstavnika. Še posebej pa
               obžalujem, da gospod minister za finance ni našel moči, da bi pred slovensko
               javnostjo on sam predstavil zakon o množičnem vrednotenju nepremičnin, ki je danes
               drug korak v tem, da bomo Slovenci in Slovenke plačevali davek na nepremičnine.</p>
               <p>Pravzaprav se bo v nekaj tednih ob odsotnem ministru za finance zgodilo tisto ena,
               dva, tri, plačali pa boste vi. Korak 1, zakon evidentiranju nepremičnin, korak 2,
               zakon o množičnem vrednotenju nepremičnin in korak 3, zakon o davku na nepremičnine.
               Pri tem je seveda jasno, zakaj gospoda ministra ni, ker je nek drug, že odhajajoči
               minister, minister za razvoj, pravzaprav povedal, kako bo izgledala obdavčitev
               Slovencev in Slovenk. Izgledala bo tako, da se bo povečala, in sicer kot pravi šesti
               ukrep, iz okvira gospodarskih reform, fiskalni prihodki se naj bi z uvedbo davka na
               nepremičnine povečali za 30 milijard.</p>
               <p>Danes obravnavamo zakon, ki bo dal podlago za izračun davka na nepremičnine. 1. člen
               pravi: ta zakon se sprejema zaradi obdavčevanja. To je edini resen namen tega zakona.
               Zakon ima še nekaj drugih stranskih namenov, kot je, da daje zakonsko podlago, da
               bomo lahko zaposlili nekaj več ljudi v ustreznih službah in državni zbor s tem
               zakonom daje tudi možnost sodelovanja občinam pri pripravljanju modelov množičnega
               vrednotenja, vendar občine lahko dajo samo pripombe ministrstvu, ki bo pristojno za
               množično vrednotenje.</p>
               <p>Ta zakon in današnja razprava pa ne da ključnega odgovora na vprašanje, kako bo po
               teh treh korakih, 1, 2, 3, res obdavčen slovenski davkoplačevalec, lastnik
               nepremičnine.</p>
               <p>Na pristojnem odboru smo spraševali predstavnike vlade, ki bodo s tem zakonom
               porabili več kot milijardo tolarjev denarja v dveh letih, kakšna bo po preliminarnih
               izračunih vrednost nepremičnine, ki jo ima v lasti upokojenski par in je, na primer,
               hiša, velika 250 kvadratnih metrov, v Celju, in kakšna bo po tem zakonu ocenjena
               vrednost 50 kvadratnih metrov velikega stanovanja, ki ga ima v lasti mlada družina v
               Ljubljani. Če bi to vedeli in bi nam vlada potem znala povedati, koliko bo posamezna
               nepremičnina tudi obdavčena, bi se pravzaprav lahko pred slovensko javnostjo danes
               pogovarjali o pravi vsebini tega zakona - koliko bo upokojenski par v Celju plačal
               dodatnega davka na nepremičnino in koliko bo mlada družina v Ljubljani obdavčena.
               Mislim, da bi to bilo dobro. Zato v poslanski skupini menimo, da je danes največja
               pomanjkljivost zakona o množičnem vrednotenju nepremičnin v tem, da ni hkrati začeta
               obravnava zakona o davku na nepremičnine. Sicer predstavniki vladajoče koalicije
               pravijo, da bo to v juliju, da bi seveda že naslednje leto sprejeli vse ustrezne
               podlage, da bi obdavčili Slovenke in Slovence, vendar ko bomo ta zakon sprejeli, bomo
               vladi dali proste roke, ker so preprosto metode množičnega vrednotenja nepremičnin v
               zakonu nedoločene. Na to je opozorila zakonodajno-pravna služba, vendar tudi v drugi
               obravnavi zakon ni bil ustrezno preoblikovan.</p>
               <p>V nadaljevanju razprave bomo predvsem ob amandmaju, kjer bomo govorili o evidenci
               trga nepremičnin, poudarjali, zakaj je pomembno sprejeti amandma in zakaj bi bilo
               dobro ta zakon sprejemati skupaj z zakonom o davku na nepremičnine. Ker pa vlada
               Republike Slovenije slovenski javnosti ni predstavila vseh ustreznih podatkov, v
               poslanskem klubu Liberalne demokracije zakona ne bomo podprli. Hvala lepa.</p>
            </sp>
            <sp xml:id="SDZ4-Redna-16-2006-04-21.sp66">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi vabim poslanca Janka Vebra, da predstavi stališče poslanske
               skupine Socialnih demokratov. Izvolite, prosim.</p>
            </sp>
            <sp xml:id="SDZ4-Redna-16-2006-04-21.sp67">

               <speaker>JANKO VEBER:</speaker>

               <p>Hvala za besedo. Zakon o množičnem vrednotenju nepremičnin je zakon, ki sledi zakonu,
               ki smo ga obravnavali pred kratkim, ko smo govorili o evidentiranju nepremičnin. S
               tem prehajamo na naslednji korak, ki pa govori o tem, koliko bodo te evidentirane
               nepremičnine tudi vredne oziroma kako bodo ovrednotene.</p>
               <p>Zakon bo omogočal vrednotenje na podlagi tržnih vrednosti za različne javne namene
               in izvajanje primerne davčne in prostorske politike ter zagotavljal predvsem
               preglednost trga nepremičnin. Pri tem bi želel še posebej izpostaviti pomen za javno
               premoženje. Že od leta 1993, odkar je bil ustanovljen sklad kmetijskih zemljišč in
               gozdov Republike Slovenije, ki gospodari in upravlja z izjemno velikim državnim
               premoženjem - gre za 255 tisoč hektarjev gozdov in 108 tisoč hektarjev kmetijskih
               zemljišč -, ni uspel vse do danes urediti svojih evidenc, ki bi bile podlaga, da v
               svojih dokumentih lahko natančno ovrednotimo, s kakšnim premoženjem ta sklad
               razpolaga. Tudi v zadnjem obdobju je bilo zelo veliko besed v javnosti o tem, ali je
               to gospodarjenje uspešno ali neuspešno, ali je na robu zakonitosti, ali je nezakonito
               oziroma ali so menjave in preprodaje zemljišč izvedene na način, ki bi opravičevale
               vrednost nepremičnine, s katero ta sklad upravlja. Ta namen za vrednotenje
               nepremičnin za javne potrebe je izjemno, izjemno pomemben tudi zaradi tega velikega
               premoženja, s katerim očitno ta hip gospodarimo v Sloveniji še vedno na nedorečen
               način. Sicer je glavni izdelek generalnega vrednotenja model vrednotenja nepremičnin
               in določitev vrednostnih con. To sta glavna elementa za določitev vrednosti vsaki
               posamični nepremičnini, ki je predmet vrednotenja, in odražata vpliv posameznih
               dejavnikov oziroma faktorjev na vrednost nepremičnine. Posredno so v vrednotenje
               vključeni tudi različni ekonomski, socialni, pravni in fizični dejavniki. Tukaj bi
               rad še posebej opozoril na socialni dejavnik, ki upošteva rast populacije, raven
               dohodka te populacije ter obseg in strošek javnih sredstev, ki jih ima ta populacija
               na razpolago. Žal ugotavljamo, da v samem besedilu zakona zasledimo zelo malo
               opredelitev vrednostnih con, ki naj bi dajale ključna izhodišča za to, kako bomo tudi
               socialni dejavnik upoštevali pri vrednotenju nepremičnin. Tudi sicer je način, kako
               zbiramo podatke v Sloveniji, ki so podlaga potem za ...<stage>/Nerazumljivo./</stage>... gospodarske
               rasti ali za kazalec razvitosti posameznega območja, ugotavljamo, da se zdajšnje
               evidence pravzaprav vodijo samo na območju statističnih regij. Tako denimo bruto
               družbeni produkt Slovenije oziroma ni mogoče tega podatka dobiti po posamezni občini,
               ampak ga lahko dobimo samo za statistično regijo kot tisto najmanjše območje, za
               katero se te meritve in zbiranje podatkov sploh opravljajo. Seveda so znotraj
               statističnih regij izjemno velike razlike. Če vzamemo za primer samo osrednje
               slovensko statistično regijo, ki sega vse od Kolpe do Karavank, lahko ugotovimo, da
               so znotraj te statistične regije izjemno, izjemno velike razlike. Zato opozarjamo, da
               vlada po tem zakonu prevzema zelo veliko odgovornost, kajti zakon ji daje
               pristojnost, da bo sama podrobneje določila podskupine znotraj posameznih skupin
               nepremičnin in s tem oblikovala tudi razvojno politiko posameznih območij. Zelo
               pomembna dopolnitev zakona se je vendarle zgodila v parlamentu v dosedanji proceduri,
               kjer smo dosegli, da se vendarle izračuna vsaj nek poskusni izračun vrednosti
               nepremičnin, ki nam bo potem podlaga za to, da se lahko lažje odločamo, s kakšnim
               ...<stage>/Znak za konec razprave./</stage>... modelom vrednotenja bomo v Sloveniji nastopali. S tem
               dopolnilom je ta zakon bistveno sprejemljivejši, kot ga je predlagatelj dal v
               proceduro in si želimo še nekaj podobnih dopolnitev k temu zakonu. Hvala.</p>
            </sp>
            <sp xml:id="SDZ4-Redna-16-2006-04-21.sp68">

               <speaker>PODPREDSEDNIK SAŠO PEČE:</speaker>

               <p>Hvala vam. Poslanec Ciril Testen bo predstavil stališče poslanske skupine Nove
               Slovenije. Izvolite, prosim.</p>
            </sp>
            <sp xml:id="SDZ4-Redna-16-2006-04-21.sp69">

               <speaker>CIRIL TESTEN:</speaker>

               <p>Spoštovani predsedujoči, spoštovani poslanci! V poslanski skupini Nove Slovenije
               bomo predlog zakona o množičnem vrednotenju nepremičnin podprli. V Novi Sloveniji se
               zavzemamo za poenostavitev sistema davkov in zato, da s preglednejšim pobiranjem
               davkov in prispevkov zagotovimo, da bodo številni objekti in druge nepremičnine, ki
               danes ne služijo svojemu namenu, prišli v ponovno funkcijo, za katero so bile
               predvidene.</p>
               <p>Predlog zakona, ki je pred nami je nastajal več let. V predlog so vključeni
               rezultati domačega razvojnega projekta in pozitivne izkušnje drugih evropskih držav.
               Zgleduje se po sistemih, kot jih poznajo skandinavske dežele. Sistem množičnega
               vrednotenja se prvenstveno uvaja zaradi namena enotne ureditve sistema davka na
               nepremičnine. Obdavčevanje nepremičnin v sedanji zakonodaji urejata dva vzporedna
               sistema, ki sta med seboj povsem neusklajena. Na eni strani je to davek od premoženja
               fizičnih oseb, na drugi strani pa je to sistem nadomestila za uporabo stavbnih
               zemljišč. Zakon je zahteven. Obsežno strokovno področje bo podrobneje uredilo šest
               podzakonskih predpisov. Glavne vsebine zakona se nanašajo na osnovna postopka,
               generalno vrednotenje in pripis vrednosti. Vzpostavlja se služba za izvajanje
               množičnega vrednotenja in vzpostavitev evidence podatkov o trgu nepremičnin kot
               nadgradnji registra nepremičnin. S postopkom generalnega vrednotenja se bodo
               razvijali modeli vrednotenja, pri tem bodo aktivno vlogo imele tudi občine in
               lastniki nepremičnin, ki bodo na predloge modelov podali konkretne pripombe in
               predloge. Pripisana posplošena tržna vrednost se bo vodila v registru nepremičnin kot
               javen podatek. Velika novost bo evidenca trga nepremičnin, v kateri se bodo
               sistematično vodili podatki o realiziranih prodajnih cenah in najemninah za
               nepremičnine. Evidenca trga nepremičnin bo javna. S tem zakonom oziroma sistem
               katerega rezultat bo ugotovljena posplošena tržnost vrednost nepremičnine, je mogoče
               gledati tudi v luči koristi za posameznika. Nov sistem vrednotenja vodi k večji
               urejenosti trga nepremičnin, preglednejši trg nepremičnin bo tako vplival na
               preglednejše poslovanje nepremičninskih posrednikov, saj bo v prihodnje tudi kupec
               razpolagal z informacijo o vrednosti nepremičnine, za katero se zanima. Pregleden
               sistem cen nepremičnin bo tako posredno vplival na umirjanje in izravnavanje cen
               nepremičnin, glede na dejansko ponudbo in povpraševanje. V poslanski skupini Nove
               Slovenije si bomo prizadevali, da bo nov enotni sistem davka na nepremičnine, ki bo
               sledil predlogu zakona o množičnem vrednotenju nepremičnin, odpravil neupravičeno
               neenakost v obravnavi različnih zavezancev, v obdavčitev zajel vse vrste nepremičnin,
               kot davčno osnovo pa upošteval njihovo tržno vrednost.</p>
               <p>Takšen davek naj bo namenjen kritju dela javnih stroškov, ki jih posamezne občine
               vlagajo v infrastrukturo, varovanje okolja in olepšavo okolja, v katerem živimo.</p>
               <p>V poslanski skupini Nove Slovenije se zavedamo, da je nadomestilo, ki v proračunih
               občin predstavlja okoli 19% davčnih prihodkov, pomemben davčni vir. Hkrati si bomo v
               poslanski skupini Nove Slovenije prizadevali, da se davčna obremenitev posameznikov z
               uvedbo novega sistema ne bo bistveno spremenila. Hvala.</p>
            </sp>
            <sp xml:id="SDZ4-Redna-16-2006-04-21.sp70">

               <speaker>PODPREDSEDNIK SAŠO PEČE:</speaker>

               <p>Hvala. K besedi vabim poslanca Jakoba Presečnika, da predstavi stališče poslanske
               skupine Slovenske ljudske stranke. Izvolite.</p>
            </sp>
            <sp xml:id="SDZ4-Redna-16-2006-04-21.sp71">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Spoštovani kolegi poslanci! Sedanja obdavčitev
               nepremičnin je popolnoma neprilagojena stanju na področju lastništva nepremičnin in
               ima določene slabosti. Zato v poslanski skupini Slovenske ljudske stranke podpiramo
               prizadevanja, da se to področje na novo uredi.</p>
               <p>Nepremičnine so sedaj obdavčene z nadomestilom za uporabo stavbnega zemljišča, pri
               čemer imajo občine veliko vlogo pri obdavčitvi določenih nepremičnin, ki lahko
               postanejo popolnoma nekonkurenčne. Nepremičnine so obdavčene tudi na podlagi zakona o
               davkih občanov, katerega rešitve so z vidika tržnega gospodarstva neprimerne. Zato se
               je vlada odločila za novo ureditev tega področja z zakonom o davku na nepremičnine.
               Ena od podlag za določitev davčne osnove za posamezno nepremičnino pa je zakon o
               množičnem vrednotenju nepremičnin. Takšno ureditev poznajo tudi v drugih državah
               Evropske unije. Po mnenju vlade bo celotno obdavčitev nepremičnin možno izvesti v
               letu 2007 na podlagi zakona o množičnem vrednotenju nepremičnin in zakona o davku na
               nepremičnine, ob tem, da predloženi zakon predstavlja nujno podlago za kasnejši
               sprejem zakona o davku na nepremičnine. Moram pa poudariti, da je zakon velik izziv
               in velika odgovornost za vse, ki bodo pri izvajanju tega zakona tudi sodelovali.</p>
               <p>Poslanska skupina Slovenske ljudske stranke bo zakon podprla. Hvala lepa.</p>
            </sp>
            <sp xml:id="SDZ4-Redna-16-2006-04-21.sp72">

               <speaker>PODPREDSEDNIK SAŠO PEČE:</speaker>

               <p>Hvala vam. Stališče poslanske skupine Slovenske nacionalne stranke bo predstavil
               poslanec Bogdan Barovič. Izvolite.</p>
            </sp>
            <sp xml:id="SDZ4-Redna-16-2006-04-21.sp73">

               <speaker>BOGDAN BAROVIČ:</speaker>

               <p>Hvala lepa za besedo, predsedujoči. Spoštovani kolegi poslanci! V imenu Slovenske
               nacionalne stranke bom izrekel prvi stavek, da se absolutno strinjamo, da je bil
               danes izrečen vladi opomin zaradi odnosa, ki ga nekateri jemljejo kot neresnega,
               nekateri pa upravičeno tudi kot žalitev dela tega zbora. Ta opomin pa ima še toliko
               večji pomen zaradi tega, ker smo vsaj v Slovenski nacionalni stranki prepričani, da
               vsaj pri zakonih, ki so vezani na davčno politiko, mora - to je mnenje Slovenske
               nacionalne stranke - mora sodelovati pristojni minister, z vsem spoštovanjem do
               obilice dela, ki ga ima.</p>
               <p>Predlog zakona o množičnem vrednotenju nepremičnin je logična posledica zakona, o
               katerem smo govorili na začetku današnjega zasedanja. Čeprav danes govorimo o tem
               zakonu v drugi obravnavi, obstaja teoretična možnost, da bi kdo zaželel glede na
               pogoje, ki bodo dani, da bi se še na tej seji opravila tretja obravnava, je po mnenju
               in oceni Slovenske nacionalne stranke vse skupaj malo čudno. Predlog zakona o
               množičnem vrednotenju nepremičnin smo dejali, je posledica zakona, o katerem smo
               govorili malo prej, o evidentiranju, in logično bi bilo, da bi moral biti zakon, o
               katerem smo govorili prej, sprejet kot osnova in v tem procesu torej kasnejšem
               procesu govoriti o zakonu o množičnem vrednotenju. To je prvič.</p>
               <p>Drugič. Po mnenju Slovenske nacionalne stranke je predlog zakona o množičnem
               vrednotenju nepremičnin dvojček z zakonom, ki bo prišel na naše mize v mesecu juliju,
               torej z zakonom o davku na nepremičnine, in kot tak bi se morala ta dva zakona v po
               našem mnenju obravnavati skupaj.</p>
               <p>Tretjič. V predlogu zakona o množičnem vrednotenju nepremičnin je kar nekaj
               anahronizmov oziroma nasprotij. O čem govorim? Prvič, javno je bilo povedano in tudi
               dokazano, da so metode vrednotenja vprašljive. Drugič. Zakon predvideva, da morajo
               izvajalci generalnega vrednotenja imeti določena strokovna znanja. To je določeno. Po
               drugi strani kar je seveda v čistem nasprotju, pa govori, da bo vsak sam izmeril
               svojo stanovanjsko površino. Jaz javno izjavljam, da nisem strokovno usposobljen za
               to. Ne nazadnje je bilo izpostavljeno tudi vprašanje preverjanja in dokazovanja
               strokovne usposobljenosti za množično vrednotenje.</p>
               <p>Naslednje vprašanje, ki se nam v Slovenski nacionalni stranki odpira, je vprašanje
               oziroma trditev temeljnega cilja. Temeljni cilj registra nepremičnin je naveden tudi
               v tem zakonu, je tekoče voditi spremembe podatkov o dejanskem stanju nepremičnine.
               Jaz absolutno trdim in stojim za trditvijo, da je ta cilj moč doseči tudi z drugim
               načinom, tako imenovanim individualnim načinom vrednotenja.</p>
               <p>Zakonodajno-pravna služba je v zvezi s členom, ki je sicer umaknjen, opozorila, da
               ta zakon ne predvideva pravnega sredstva za odpravo morebitnih napak, te morebitne
               napake pa bi lahko povzročile napačno davčno osnovo. Člen je bil sicer črtan, pa
               vendarle v samem zakonu še vedno pravnih sredstev za odpravo morebitnih napak ni,
               niso opredeljena.</p>
               <p>Ne nazadnje, pa ne najmanj pomembno, je treba opozoriti, da govorimo o finančnih
               posledicah, ki znesejo za leto 2006 in 2007 skoraj milijardo tolarjev, ki niso
               predvidena v proračunih za leto 2006 in leto 2007. Poudarjam, da niso predvidena in
               govorimo o milijardi. Seveda je pri tem zakonu vrsta odprtih vprašanj. Ta zakon bi
               moral iti počasneje, moral bi biti dodelan veliko bolj, kot je, in predvsem moral bi
               ga spremljati zakon o nepremičninskem davku.</p>
            </sp>
            <sp xml:id="SDZ4-Redna-16-2006-04-21.sp74">

               <speaker>PREDSEDNIK FRANCE CUKJATI:</speaker>

               <p>Hvala lepa. Gospod Vili Rezman bo govoril v imenu poslanske skupine Demokratične
               stranke upokojencev. Prosim.</p>
            </sp>
            <sp xml:id="SDZ4-Redna-16-2006-04-21.sp75">

               <speaker>VILI REZMAN:</speaker>

               <p>Hvala lepa. Mi bi radi, torej tisti, ki smo iz poslanske skupine DeSUS, najprej
               povedali, da se ne strinjamo z namigovanji nekaterih, ki govorijo o tem, da sedaj
               odločamo o tem, kakšen davek bodo občanke in občani oziroma državljanke in državljani
               plačevali v letih, ki prihajajo. Popolnoma jasno nam je in zdi se mi, da imamo za to
               dovolj podkrepitev v tekstu, ki je pred nami in ki ga podpiramo, da ne pri zakonu o
               evidentiranju nepremičnin ni šlo za to, da bi odločali, koliko bodo davkoplačevalci
               plačevali, in ne pri zakonu o vrednotenju, ki je zdaj predmet naših razprav, ne
               govorimo o tem. Ker je bilo tudi nekaj namigovanj, češ, kako lahko vlada ali kdo drug
               zlorabi te zakone, če bomo takšne, kakršni so predlagani, sprejeli, naj povem, da mi
               ocenjujemo, da so ti zakoni popolnoma nevtralni. S tem zakonom ali pa z zakonom o
               nepremičninah oziroma oba ta dva zakona bi bila v veliko pomoč kateri koli vladi,
               tudi če bi imeli diametralno nasprotno politiko obdavčevanja, ker dajeta samo
               temelje. To, kako bo res obdavčevano naše premoženje, o tem bo govoril zakon o
               obdavčitvi nepremičnin, in takrat bo verjetno potrebno biti dovolj pozoren, da nebi
               zagrešili kakšnih pretiranih napak ali celo neumnosti. Vlada nas celo opozarja v
               pisnem gradivu, da ne predvideva dodatne obdavčitve. Verjetno je s tem imela v mislih
               to, da posameznik za isto nepremičnino danes ali čez dve leti ne bo plačeval bistveno
               različnih davkov. Mi tudi sodimo, da je možno tako izpeljati ravno na osnovi teh dveh
               zakonov. Enega, ki smo ga že sprejeli, in drugega, ki ga sprejemamo sedaj. Je pa
               možno, da bi se prerazdeljevalo obdavčevanje znotraj iste vsote, to je povsem možno,
               kar ne pomeni, da se bi bistveno povečala obdavčitev nasploh. Morebiti bo obdavčitev,
               ko bomo imeli nov davek, pravičnejša. Tistih 30 milijard, o katerih se toliko govori,
               bo najbrž pomenilo to, da bodo obdavčeni tudi tisti, ki se danes izmuznejo davku, ki
               torej ne plačujejo javnih storitev, ki so dovolj spretni, da zaobidejo ali pa so
               drugi tako nespretni, da jih ne znajo obdavčiti. In mislim, da je prav, da vsi za
               enako premoženje plačujemo enake oziroma podobne davke in da vsi prispevamo tisto,
               kar je potrebno, da se lahko plačajo javne storitve.</p>
               <p>Nadomestilo za uporabo stavbnega zemljišča, tolikokrat omenjeno, ki bo sedaj z novim
               zakonom, ko bo sprejet, nadomeščeno, je eden izmed, po moje, slabših načinov
               obdavčevanja nepremičnin. Že za voljo tega, ker je v suvereni pristojnosti skoraj 200
               občin sedaj in si lahko vsaka občina izmišljuje čisto svoje kriterije tako rekoč in
               je torej tudi to nepravično obdavčevanje. In prav bi bilo, da bi imeli obdavčevanje
               takšno, ki bi bilo pravičnejše. Imeli smo do nedavnega celo občine, ki sploh niso
               obračunavale nadomestil za uporabo stavbnega zemljišča in so morebiti na ta način
               dvorile volivkam in volivcem.</p>
               <p>Namen tega zakona je, da vzpostavimo pogoje za ustrezno davčno politiko, za ustrezno
               socialno politiko, prostorsko in tudi okoljsko politiko.</p>
               <p>Za zaključek naj omenim še to, da je nekajkrat bila našteta tudi vloga lokalnih
               skupnosti. Našteta je tudi v 20. členu, če vse ostalo preskočim, kjer piše, da bodo
               morale občine zagotavljati podatke iz registra najemnih pogodb. Jaz sem protestiral
               zoper takšen člen že na odboru, pa nič ni zaleglo, vidim. Morebiti bo priložnost, ko
               bo podzakonski akt sprejet, da se bo temu izognilo. Sedaj namreč občine nimajo teh
               obvez, da bi to počele, in nimajo teh podatkov in jih tudi ne morejo posredovati.
               Razen tega pa je nesmiselno, če bi iste podatke posredovali po dveh tirih, najprej po
               tiru upravnih enot, ki morajo imeti vse te podatke, in potem še s strani lokalnih
               skupnosti, ki jih lahko imajo, če so si za to naložile potrebno delo in stroške.</p>
            </sp>
            <sp xml:id="SDZ4-Redna-16-2006-04-21.sp76">

               <speaker>PREDSEDNIK FRANCE CUKJATI:</speaker>

               <p>Hvala lepa. Gospod Rudi Veršnik bo predstavil stališče poslanske skupine Slovenske
               demokratske stranke.</p>
            </sp>
            <sp xml:id="SDZ4-Redna-16-2006-04-21.sp77">

               <speaker>RUDI VERŠNIK:</speaker>

               <p>Hvala za besedo, gospod predsednik. Pozdrav vsem prisotnim! Zakon o množičnem
               vrednotenju nepremičnin je tehnični zakon. Predmet zakona je množino vrednotenje
               nepremičnin za predvideno uvedbo davka na nepremičnine, s katerim se bo nadomestilo
               pobiranje takse nadomestila za uporabo zazidljivega in nezazidljivega stavbnega
               zemljišča in obstoječega davka na nepremičnine. Razlog za to je, da zaradi nepopolnih
               evidenc in nedorečenih metod določene davčne osnove prihaja do nepravičnega in
               neustreznega obdavčevanja nepremičnin z nadomestilom za uporabo stavbnega zemljišča
               in obstoječega davka na nepremičnine. V Republiki Sloveniji še nimamo razvitega
               sistema množičnega vrednotenja nepremičnin. Tak sistem z ustrezno pravno podlago za
               njegovo uveljavitev je nujno potreben za zagotovitev metode, ki bo omogočila množično
               vrednotenje nepremičnin, premoženja na podlagi tržnih vrednosti za različne javne
               namene in s tem omogočila izvajanje primerne davčne in prostorske politike na
               področju nepremičnin, zagotavljala preglednost trga nepremičnin, spodbudila ažurnejše
               evidentiranje podatkov o nepremičninah ter omogočila uporabo podatkov na trgu
               nepremičnin in ocenjenih tržnih vrednosti tudi širšemu krogu zasebnih uporabnikov za
               druge namene, kot na primer zavarovanje posojil in druga zastava nepremičnin, najem,
               prodaja in tako dalje. V Republiki Sloveniji je v glavnem sistem individualnega
               vrednotenja, ki je namenjen ocenjevanju tržne vrednosti posamične nepremičnine, z
               upoštevanjem zelo natančno izdelanih kriterijev. Tak način vrednotenja je
               dolgotrajen, je zelo podroben, usmerjen samo na eno nepremičnino in povezan z višjimi
               stroški ugotavljanja vrednosti ter zato ni direktno primeren za množično vrednotenje,
               torej ocenjevanje vrednosti večjemu številu nepremičnin istočasno. Množično
               vrednotenje nepremičnin torej ne pomeni ocenjevanja večjega števila nepremičnin na
               določen dan z uporabo standardnih postopkov in modelov, določenih s pomočjo
               statističnih ocen vpliva trga, medtem ko je individualno vrednotenje ocenjevanje
               točno določene nepremičnine na določen dan, vendar tudi metoda množičnega vrednotenja
               nepremičnin upošteva principe tržnega ocenjevanja vrednosti, zato je rezultat
               množičnega vrednotenja bolj ali manj natančna ocena tržne vrednosti nepremičnine.
               Popisovalci nepremičnin bodo z delom na terenu začeli predvidoma septembra, z obrazci
               bodo prišli do vsakega lastnika nepremičnine, ki bo imel možnost izpolniti obrazec
               sam ali skupaj s pomočjo za to izobraženega popisovalca. Obrazec bo imel podatke o
               stavbah in delih stavb, njihovi površini, komunalni opremljenosti ter letu graditve,
               obnovi fasade, oken, površin, po namenu, številu sob in tako dalje. Vrednotenje se bo
               izvajalo tekoče, kot bodo nastajali modeli vrednotenja in se spreminjali podatki o
               nepremičninah. Z zakonom se določa, v katerih primerih se bo ob izvedbi vrednotenja,
               torej ob pripisu vrednosti lastnike obvestilo o tem podatku. Načeloma bodo lastniki
               dobili obvestilo o vsakem pripisu vrednosti, razen v primeru, ko se bo vrednost
               spremenila zaradi prevrednotenja. Lastniki bodo imeli možnost po prejemu obvestila
               spremeniti podatke o njihovi nepremičnini v nepremičninskih evidencah, vendar v
               skladu s predpisi o evidentiranju nepremičnin oziroma predpisi, ki urejajo posamezno
               zbirko podatkov. V sistemu množičnega vrednotenja je predvideno tudi sodelovanje
               občin, ki bodo skozi sistem davka na nepremičnine ene glavnih uporabnic podatkov o
               vrednosti nepremičnin. Vse občine bodo imele možnost pred dokončno odločitvijo in
               uradno objavo modelov podati nanje pripombe in predloge. Imele bodo možnost preko
               strokovnih oseb in javnosti preveriti ustreznost modelov na njihovo okolje.</p>
               <p>V poslanski skupini SDS predlog zakona o množičnem vrednotenju nepremičnin
               podpiramo. Hvala lepa.</p>
            </sp>
            <sp xml:id="SDZ4-Redna-16-2006-04-21.sp78">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin in prehajamo na
               razpravo o 32. členu in amandmaju poslanske skupine LDS. Kdo želi besedo? <stage>(Nihče.)</stage>
               Zaključujem razpravo. O amandmaju bomo v skladu s časovnim potekom seje zbora
               odločali danes v okviru glasovanj pol ure po končani 4. točki dnevnega reda. S tem
               prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA - TO JE NA DRUGO OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O NEPREMIČNINSKEM POSREDOVANJU.</title> Predlog
               zakona je v obravnavo zboru predložila vlada Republike Slovenije. Predstavnika vlade
               ni. Sprašujem, ali kdo nasprotuje, da nadaljujemo brez obrazložitve? <stage>(Ne.)</stage> Potem
               nadaljujemo z obravnavo zakona, in sicer predlog zakona je obravnaval odbor za okolje
               in prostor kot matično delovno telo. Tudi gospoda Rudolfa Petana, ki naj bi
               predstavil poročilo, ni. Ker brez tega poročila pa vendarle ne gre nadaljevati,
               predlagam pet minut... Ali kdo nasprotuje, da nadaljujemo? <stage>(Nihče.)</stage> Potem
               nadaljujemo. Sledi predstavitev stališč poslanskih skupin. Tudi tukaj nimamo prav
               veliko prisotnih. Gospod Drago Koren bo predstavil stališče poslanske skupine Nove
               Slovenije. Izvolite.</p>
            </sp>
            <sp xml:id="SDZ4-Redna-16-2006-04-21.sp79">

               <speaker>DRAGO KOREN:</speaker>

               <p>Hvala, gospod predsednik. Očitno je res čas kosila, da so skoraj vsi odsotni. Pred
               seboj imamo predlog zakona o spremembah in dopolnitvah zakona o nepremičninskem
               posredovanju. V poslanski skupini Nove Slovenije - Krščanske ljudske stranke
               ocenjujemo, da so predlagane spremembe dobre in pomembne in jih bomo tudi podprli.</p>
               <p>V Sloveniji deluje trg nepremičnin le malo več kot 10 let. To ni nič čudnega, saj
               smo imeli vse do osamosvojitve sistem, v katerem zasebna lastnina ni imela nobene
               veljave, saj je bilo vse naše. Zanimivo pa je, kako hitro je zaživel trg nepremičnin
               po spremembi našega družbenega sistema, ko je zasebna lastnina dobila svoje pravo
               mesto. Tako se je v zadnjih treh letih močno povečalo število nepremičninskih
               transakcij. Tudi število nepremičninskih posrednikov z licenco kljub njihovemu
               precejšnjemu številu še vedno raste. Tako je v začetku preteklega meseca ministrstvo
               za okolje in prostor podelilo novih 155 licenc za opravljanje poslov nepremičninskega
               posredovanja. Kratka zgodovina delovanja nepremičninskega trga in velika ter hitra
               rast števila transakcij pa ima za posledico določene napake in nepravilnosti, katerih
               posledice občutijo ljudje, ki za to niso nič krivi. Eden od vzrokov so še vedno
               neurejene in neustrezne nepremičninske evidence, danes smo o tem že govorili, ko smo
               obravnavali novi zakon o evidentiranju nepremičnin. Ne znam si predstavljati, kakšno
               stanje bi imeli danes, če ne bi geodetska uprava leta 2000 odločno pristopila k
               izvedbi posodobitve evidentiranja nepremičnin. Zakon o nepremičninskem posredovanju
               je zasledoval tri cilje, in sicer varstvo potrošnikov, zaščito javnega interesa in
               skrb za nadaljnji razvoj nepremičninske stroke. Bistvena novost predloga, ki ga imamo
               pred seboj, je po našem mnenju določena v 2. členu. Vsaka pravna oseba ali samostojni
               podjetnik, ki gradi lastne nepremičnine za prodajo na trgu, jih bo moral prodajati
               preko posrednika z licenco. Vsekakor bo ta obveza izboljšala strokovnost
               posredovanja, saj bodo morali investitorji izobraziti svoj kader ali pa najeti
               strokovno usposobljene osebe, pa tudi prodajalci nepremičnin bodo tako enakopravni. K
               večji profesionalnosti bodo prispevale tudi izboljšane in natančnejše določbe glede
               vsebine pogodbe o posredovanju glede izkaznice nepremičninskega posrednika ter
               podrobnejša določila, merila za začasni ali stalni odvzem licence. Tako bo lahko
               začasno ob licenco posrednik, ki se ne bo dopolnilno usposabljal. Takšno
               usposabljanje pa je vsekakor potrebno zaradi nenehnega dopolnjevanja zakonodaje, ki
               jo morajo poznati nepremičninski posredniki, tako predpisov s pravnega področja kot
               tudi predpisov, ki se nanašajo na gradnjo in urejanje prostora.</p>
               <p>V Novi Sloveniji - Krščansko ljudski stranki bomo predlagane spremembe in dopolnitve
               zakona o nepremičninskem posredovanju podprli.</p>
            </sp>
            <sp xml:id="SDZ4-Redna-16-2006-04-21.sp80">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ivan Jelen bo predstavil stališče poslanske skupine Demokratične
               stranke upokojencev. Prosim.</p>
            </sp>
            <sp xml:id="SDZ4-Redna-16-2006-04-21.sp81">

               <speaker>IVAN JELEN:</speaker>

               <p>Hvala za besedo, gospod predsednik. Spoštovani poslanci. V poslanski skupini DeSUS
               bomo vladni predlog zakona o spremembah in dopolnitvah zakona o nepremičninskem
               posredovanju podprli.</p>
               <p>Po našem mnenju bistvo novele zakona o nepremičninskem posredovanju predstavlja
               večjo zaščito potrošnika v smislu varnega in skrbnega poslovanja zaščite javnega
               interesa in skrb za prihodnji razvoj nepremičninskega trga. Prepričani smo, da bo
               učinek predlaganih sprememb boljši, sploh glede dosedanjih nezakonitih dejanj
               posredovanja, napačnih in nepopolnih podatkov o nepremičninah, lažnih identifikacijah
               nepremičninskih posrednikov, izsiljevanj, itd.</p>
               <p>V naši poslanski skupini DeSUS se zavedamo, da je potrebno utrditi, posodobiti in
               omogočiti transparentnost dosedanjemu nepremičninskemu sistemu. Po našem vedenju
               predstavljajo pogodbe tisto bistvo sklenjenega nepremičninskega posla oziroma
               posredovanja nepremičnine, v katere je potrebno definirati in opredeliti vsa
               določila, stanje nepremičnine, registracija oziroma licenca nepremičninskega
               posrednika, predpisane pristojnosti posrednika, ki definirajo v obe strani: tako
               kupca, naročnika kot posrednika izvajalca. Zagotovljene so tudi sankcije na podlagi
               ugotovljenih kršitev na nepremičninskem trgu. Glede na to, da je uvedba davka na
               nepremičnine bistven oziroma tehten razlog za sprejem zakona, je po našem mnenju
               potrebna časovna usklajenost sprejemanja nepremičninske trojke zakonov, zakon o
               evidentiranju nepremičnin, zakon o množičnem vrednotenju nepremičnin in zakon o
               nepremičninskem posredovanju. Zatorej je več kot nujna vzpostavitev večnamenskih
               podatkov o nepremičninah in oblikovanje takšnega nepremičninskega trga, ki bo skrbel
               in zagotavljal temelje oziroma osnovo za njihovo nadaljnjo, tudi širšo uporabo
               državnim in lokalnim organom, lastnikom posameznikom in investitorjem.</p>
               <p>Predlagane rešitve omogočajo enostavnejše postopke glede evidentiranja nepremičnin,
               verodostojnost in ažurnost podatkov, strokovno usposobljenost kadrov, organizacijsko
               povezanost posrednikov, transparentnost nepremičninskih evidenc in kontrolo nad
               izvedbo in pristojnimi. Vse dodatne obveznosti upravljanja in izvajanja, predlagane
               za vzpostavitev nepremičninskega trga, pa zahtevajo dodatna finančna sredstva, ki so
               v letu 2006 ocenjena skupno na 1,5 milijarde SIT, v letu 2007 pa za polovico manj kot
               v predhodnem letu. Glede vpogleda v te evidence smo v poslanski skupini DeSUS
               prepričani, da so te evidence javnega značaja, torej na vpogled vsem uporabnikom.</p>
               <p>V poslanski skupini DeSUS se zavedamo velikosti in dimenzije zastavljenega projekta,
               ki zadeva celotno področje nepremičnin. Ugotavljamo, da razvoj trga nepremičnin v
               smislu učinkovitosti, gospodarnosti in smotrnosti ter trend opravljanja funkcij do
               leta 2010, približno 70 tisoč do 80 tisoč, narekuje večnamenske evidence in
               vzpostavitev celotnega sistema s sodobnimi pristopi, tudi ustanovitev nepremičninskih
               skladov za izvajanje dolgoročnih investicij v nepremičnine, ki bo združeval
               prostorsko, socialno in davčno politiko. Pri tem opozarjamo na začetek poročanja
               nepremičninskih družb, začetek 1.1.2007 in ne šele sredi prihodnjega leta.</p>
               <p>V naši poslanski skupini predvidevamo, da bo ta zakon skupaj z ostalima dvema
               pripomogel k očitno zelo velikemu prispevku na slovenskem nepremičninskem trgu. Zato
               je treba zakon sprejeti čim prej in nadaljevati z ustrezno obdavčitvijo. V dokumentu
               odbora za reforme je predviden prihodek iz davka na nepremičnine v višini 30
               milijard. Glede pridobitve strokovne usposobljenosti za nepremičninskega posrednika
               pa smo v poslanski skupini DeSUS prepričani in nedvomno zagovorniki ustrezne
               izobrazbe, pridobitev licence v določenem roku.</p>
               <p>Na podlagi navedenega bomo poslanci DeSUS podprli dopolnjen predlog zakona o
               nepremičninskem posredovanju matičnega delovnega odbora.</p>
            </sp>
            <sp xml:id="SDZ4-Redna-16-2006-04-21.sp82">

               <speaker>PREDSEDNIK FRANCE CUKJATI:</speaker>

               <p>Hvala. Gospod Rudolf Petan bo predstavil stališče poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ4-Redna-16-2006-04-21.sp83">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani! Osnovni zakon, ki ga sedaj
               noveliramo, je bil sprejet v letu 2003. Takrat deklarirani cilji zakona so bili:
               varstvo potrošnikov, zaščita javnega interesa in tudi razvoj nepremičninske stroke,
               ki je brez zakona kot hitro razvijajoča panoga podlegla skušnjavam in zablodam, pod
               narekovaji, sposobnih trgovcev z nepremičninami.</p>
               <p>Že pred letom 2003 so nastale in izbruhnile afere, nekatere pa so izbruhnile tudi po
               tem datumom, nastale pa seveda prej, kot so bile Trzin, Zbiljski gaj in tudi na
               Stanovanjskem skladu Republike Slovenije v nekaterih primerih ni bilo nič boljše in
               se je marsikdaj in marsikaj naredilo po domače glede na <q>"iznajdljivost vpletenih"</q>.
               Sam zakon še ne pomeni reda, je pa prvi pogoj za urejanje ali mogoče celo za ureditev
               razmer na trgu nepremičnin. Uveden je bil nepremičninski posrednik, ki mora pridobiti
               licenco resornega ministrstva, ki ga tudi vpiše v imenik nepremičninskih posrednikov.
               Pri naši učinkovitosti nadzornih organov nujen pristop. V nekaterih državah, kjer je
               nadzorna funkcija tako rekoč nujen in samoumeven sestavni del sistema tega ceha, ali
               vsaj tako organiziranega nimajo, to je na primer v Veliki Britaniji, kjer imajo
               sistem negativnih dovoljenj. Bistvo takšnega pristopa je, da za opravljanje
               dejavnosti ni potrebno nobeno dovoljenje. Vsakdo lahko dela v tej sferi le do takrat,
               ko za to pristojna državna inštitucija podvomi v poštenost in ustreznost dela
               posrednika, zaradi načina dela. V takem primeru izdajo odločbo o popolni ali pa delni
               prepovedi opravljanja dejavnosti. Če bi nekateri gospodje iz Trzina, Zbiljskega gaja
               bili v Angliji, bi že zdavnaj dobili plombo na svojo dejavnost, vključno z notarji.
               Ker pa so Trzin, Zbiljski gaj kdaj pa kdaj tudi stanovanjski sklad pri nas, pa moramo
               tudi zato, ne izključno, ampak tudi zato spreminjati zakonodajo, ki naj bi deloma
               popravila nedelovanje ali slabo delovanje sodnega dela oblasti.</p>
               <p>Glede na to, da imamo pri nas prek 500 subjektov, ki imajo licence za nepremičninsko
               posredovanje, je potrebno popraviti zakonodajo v tistem delu, ki se je pokazala za
               luknjičavo ali ne dovolj dorečeno. S predlaganimi spremembami bi se želelo slediti
               usmeritvam vlade glede poenostavitve postopkov in urediti nepremičninsko posredovanje
               po novem zakonu o cenilcih. S temi pristopi naj bi se omejilo prakso zavajanja strank
               z nepopolnimi, napačnimi in mnogokrat zavajujočimi podatki, takšno delo je postalo že
               kar vsakodnevna praksa ali celo način dela nekaterih posrednikov. Zato v Slovenski
               demokratski stranki podpiramo podrobnejše predpise glede same storitve, ki je
               zapisana v 1. členu, tudi o obveznosti investitorja, ki je istočasno izvajalec
               investicije in tudi prodajalec nepremičnine, tudi o odvzemu licence, podrobnejši
               popis ali podrobnejši predpis glede časa trajanja pogodbe, o podatkih, ki jih mora
               vsebovati pogodba, podrobnejše predpise o oglaševanju, o podatkih v imeniku
               nepremičninskih posrednikov, tudi o pristojnosti ministrstva glede opravljanja
               strokovnih izpitov posrednikov in še kup ostalih drobnih sprememb, ki jih prinaša ta
               novelacija. V poslanski skupini SDS podpiramo predlagane spremembe zaradi nujne večje
               zaščite potrošnikov storitev, ki so marsikdaj dosedaj bili prepuščeni sami sebi in na
               milost in nemilost posrednikov. Istočasno naj bi tudi posredniški ceh pridobival
               zaupanje zaradi nekaterih, ki so izrabili zaupanje državljank in državljanov, zato
               bomo v SDS podprli predlagane spremembe. Hvala.</p>
            </sp>
            <sp xml:id="SDZ4-Redna-16-2006-04-21.sp84">

               <speaker>PREDSEDNIK FRANCE CUKJATI:</speaker>

               <p>Hvala. Doktor Pavel Gantar bo predstavil stališče poslanske skupine Liberalne
               demokracije Slovenije. Prosim.</p>
            </sp>
            <sp xml:id="SDZ4-Redna-16-2006-04-21.sp85">

               <speaker>DR. PAVEL GANTAR:</speaker>

               <p>Spoštovani gospod predsednik! Spoštovane kolegice in kolegi! V LDS smo pregledali
               spremembe in dopolnitve zakona o nepremičninskem poslovanju seveda in smo ugotovili,
               da se te spremembe in dopolnitve nanašajo predvsem na določbe, ki naj bi prinesle
               večjo zaščito potrošnika s predpisanimi podrobnejšimi določili, ki jih mora vsebovati
               pogodba o posredovanju v prometu z nepremičninami, o preverjanju stanja nepremičnine,
               natančneje so razdelani tudi razlogi za trajni oziroma začasni odvzem licence
               nepremičninskemu posredniku, predpisana je pristojnost izvajanja strokovnih izpitov
               in dopolnilnega usposabljanja. Dopolnjene so tudi kazenske določbe zakona, ki naj bi
               prispevale k odpravi in sankcioniranju ugotovljenih kršitev na trgu nepremičnin, ki
               jih sedaj ni bilo mogoče sankcionirati. Kot je bilo že omenjeno, k dopolnitvam tega
               zakona je prispevala tudi praksa na nepremičninskem trgu, določene afere, incidenti.
               Zaradi tega se je že prej popravljal zakon in verjamemo zagotovilu predlagateljev, da
               bo ta zakon zmanjšal število praznin ali lukenj, ki nastajajo na tem segmentu
               nepremičninskega posredovanja. Menimo, da se ni mogoče v celoti izogniti dodatnim
               tveganjem in mogočim aferam ali nepravilnosti na tem področju, saj ti, ki iščejo
               vedno nove možnosti, so praviloma bolj inovativni, kot je pravna praksa ali
               inšpekcijska služba. Hkrati je treba tudi vedeti, da te dopolnitve hkrati prinašajo
               dodatno delo, dodatna birokratska opravila in tudi dodatne stroške, kar po svoje tudi
               slabo vpliva na trg nepremičnin. Različni akterji in interesenti, da ne rečem tudi
               lobisti v zvezi s tem zakonom, so nekatere rešitve kritizirali, nekateri so
               pritrjevali, nekateri so imeli med seboj različna stališča, vendar menimo, da je
               razprava na odboru pokazala, da nimamo velikega razloga, da ne bi verjeli v tem
               primeru, da predlagatelji predlagajo rešitve, ki temeljijo na osnovi izkušenj, ki so
               po njihovem mnenju dobre in se bodo tudi obnesle. Mi verjamemo in upamo, da bo tako,
               zato temu zakonu ne bomo nasprotovali. Hvala lepa.</p>
            </sp>
            <sp xml:id="SDZ4-Redna-16-2006-04-21.sp86">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Izvolite, gospod
               Veber, proceduralni predlog.</p>
            </sp>
            <sp xml:id="SDZ4-Redna-16-2006-04-21.sp87">

               <speaker>JANKO VEBER:</speaker>

               <p>Gospod predsednik, mislim, da je proceduralni predlog, ker ste omenil, da
               zaključujete predstavitev poslanskih skupin, slučajno sem bil izven dvorane, ko bi
               bil na vrsti za predstavitev mnenja naše poslanske skupine, in proceduralno
               sprašujem, ali to lahko storim v tem trenutku?</p>
            </sp>
            <sp xml:id="SDZ4-Redna-16-2006-04-21.sp88">

               <speaker>PREDSEDNIK FRANCE CUKJATI:</speaker>

               <p>Žal ne morete, se boste pa lahko prijavil k razpravi in boste imeli 20 minut časa za
               razpravo. Mislim, da bo zadoščalo. Torej, prehajamo na razpravo o 23. členu ter
               amandmajih, in sicer prvi amandma poslanskih skupin SDS in SLS, ter o drugem
               amandmaju, ki ga je predlagala poslanska skupina Socialnih demokratov. Kdo želi
               besedo? Gospod Veber.</p>
            </sp>
            <sp xml:id="SDZ4-Redna-16-2006-04-21.sp89">

               <speaker>JANKO VEBER:</speaker>

               <p>Hvala za besedo. Zakon o nepremičninskem posredovanju želi predvsem urediti
               transparentnejši način trgovanja z nepremičninami in pri tem v največji meri tudi
               zaščititi potrošnika. V amandmaju, ki smo ga vložili k 23. členu, želimo opozoriti na
               dejstvo, da predlagatelj pri tem premalo upošteva izkušnje predvsem tistih
               nepremičninskih posrednikov, ki so si jih pridobili skozi dolgoletno delo na tem
               področju.</p>
               <p>Namreč pogoje, ki jih postavlja v 23. členu, zaostruje na način, da vsi tisti, ki
               imajo poklicno izobrazbo, bodo leta 2007 izgubili licence, kajti dosedaj so
               opravljali to dejavnosti tudi na podlagi odločb upravnih enot. Pridobiti v štirih
               letih, kot je v zakonu predviden rok, višjo izobrazbo je praktično neizvedljivo, zato
               v amandmaju želimo opozoriti na dejstvo, da gre za ljudi, ki imajo 20 ali več let
               delovne dobe in so pravzaprav tik pred upokojitvijo. S tem, ko lahko izgubijo licenco
               tik pred upokojitvijo, seveda izgubijo tudi svojo socialno varnost, kar pa je tisto,
               kar nas pri tem zakonu in pri teh rešitvah izjemno skrbi. Zato si želimo, da bi
               predlagatelj s tem, ko bi ta amandma dobil podporo v drugi obravnavi, do tretje
               obravnave premislil o teh možnih rešitvah in predvsem o posledicah, ki jih prinaša
               omejitev pri izpolnjevanju pogojev za pridobitev licence.</p>
               <p>Mislim, da je naša skrb resnično ta, da moramo upoštevati predvsem znanje,
               velikokrat je to znanje pridobljeno prav na trgu, v praksi, pri vsakodnevnih opravkih
               in velikokrat s tem tudi prekaša tisto znanje, ki ga lahko pridobi že v postopku
               izobraževanja. To menimo, da je razlog, da bi predlagatelj moral dodatno proučiti te
               rešitve in seveda s tem resnično pripomoči k temu, da je interes nas vseh, da se te
               storitve opravljajo čim kvalitetnejše. Še posebej vidimo priložnost pri
               predlagatelju, da upošteva to pripombo, ker je v zakonu sicer predvideno, da minister
               sam odloča o tem, kdaj bo in v kakšni meri upošteval preverjanje znanja pri
               dopolnilnem usposabljanju, kajti v zakonu ni jasno določenih kriterijev, na podlagi
               katerih se minister sploh odloči o tem, kakšna preverjanja bo opravil in kdaj se bo
               pravzaprav odločil oziroma kdaj bo preverjanje, kdo je pridobil kolikšna znanja pri
               dopolnilnem izobraževanju. Torej si vlada pušča zelo širok prostor, da minister
               nekako sam odloča o tem, ali bo neko dodatno izobraževanje sploh upošteval in na
               kakšen način ga bo preverjal. Seveda sama rešitev, ki je zapisana v zakonu, je po
               mojem mnenju nesprejemljiva, morali bi biti kriteriji jasno zapisani in s tem lahko
               tudi preprečimo dejstvo, da se minister sam in denimo na političnih kriterijih odloča
               o tem, komu bo priznal dopolnilno usposabljanje in komu ne. Upam, da je dovolj
               razumevanja glede tistih cenilcev pri predlagatelju, ki nimajo še dovolj visoke
               izobrazbe po mnenju predlagatelja, in jo morajo pridobiti. Zato bi tudi želeli, da se
               amandma k 23. členu sprejme, in s tem poskušamo resnično izčistiti vse vsebine, ki se
               nanašajo na izobraževanje in mogoče rešiti tudi ta problem, ki ministru nekako
               dopušča, da se lahko odloča tudi po lastni presoji in, če hočete, tudi po politični
               presoji, komu bo takšno usposabljanje priznal ali ne. In določene rešitve bi se
               zagotovo lahko glede na to, kateri členi so še odprti v drugi obravnavi in v primeru
               sprejetja amandmajev, potem tudi v tretji obravnavi zapisale veliko bolj kvalitetno v
               23. člen. Hvala.</p>
            </sp>
            <sp xml:id="SDZ4-Redna-16-2006-04-21.sp90">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati? Gospod Potrč, izvolite.</p>
            </sp>
            <sp xml:id="SDZ4-Redna-16-2006-04-21.sp91">

               <speaker>MIRAN POTRČ:</speaker>

               <p>Hvala lepa. Jaz bi morda ne v celoti ponovil, ampak kljub temu še enkrat povedal, v
               čem mislim, da je razlog za to, da se amandma k 23. členu podpre. Ni veliko ljudi, ki
               imajo problem, ker nimajo niti srednje izobrazbe in tudi višje ne, pa že dolga leta
               opravljajo ta poklic, ni jih veliko, imajo pa takšno dejavnost že pred letom 1999,
               uspešno jo opravljajo, nobenih pripomb ni, naredili so izpit, ki je bil zahtevan, in
               vse prehodne določbe zakona doslej za njih niso imele posebnih rešitev in so jih
               dejansko postavljali v enak položaj kot tiste, ki so imeli <q>"popolno"</q>, ali pa splošno
               srednjo šolo ali srednjo strokovno šolo, ne pa poklicne, so jim enako dali štiri leta
               za pridobitev višje šole. Praktično se to ne da izvesti, ker iz srednje poklicne
               triletne do srednje strokovne je dvoletni program. In reči, da bi v naslednjih dveh
               letih iz srednje nekdo takoj naredil še višjo šolo, bi rekel je zelo zahtevno, nikoli
               takšnih zahtev mi nismo dajali v prehodnih določbah, običajno so bile zahteve, ki so
               pomenile vsaj dvakratnik nekega normalnega študija, plus še diplomo, ki jo
               potrebuješ. Ti so dobili skratka pogoje, ki so bili <q>"unrealizable"</q>, ni se jih dalo
               uresničiti. In zdaj bi prišlo do posledic, izguba dela, financiranje, urejanje razmer
               v družini in podobno; in jaz bi prosil, da tudi iz teh razlogov, čeprav mogoče
               amandma ni dobesedno edini mogoč, da se v drugi obravnavi sprejme in podpre tudi s
               sugestijo vlade, da bi kasneje v tretje morda razmislili, ali je tudi kakšna druga
               rešitev sprejemljivejša, da se kakšen rok določi v njem. Mislim, da bi bilo treba na
               teh nekaj deset jih je mogoče, pa še najbrž toliko ne, ljudi razmišljati in jim neko
               rešitev najti. Hvala.</p>
            </sp>
            <sp xml:id="SDZ4-Redna-16-2006-04-21.sp92">

               <speaker>PREDSEDNIK FRANCE CUKJATI:</speaker>

               <p>Hvala. Še kdo? Gospod Starman, državni sekretar v ministrstvu za okolje in prostor,
               želite besedo? Izvolite.</p>
            </sp>
            <sp xml:id="SDZ4-Redna-16-2006-04-21.sp93">

               <speaker>MAG. MARKO STARMAN:</speaker>

               <p>Najlepša hvala. Jaz bi samo opozoril na dve stvari. Prva stvar glede tega, kdaj
               minister lahko odredi preverjanje znanja, je jasno določeno v prvem odstavku 8.
               člena, torej samo vsakih pet let in samo ob spremembi predpisov na tem področju.
               Torej kriteriji so zelo objektivizirani in prostora za diskrecijo praktično ni. Glede
               predlaganega amandmaja na 23. člen nas je tudi zakonodajno-pravna služba opozorila na
               to, da je potrebno enako obravnavati situacijo, ki je bila podobna v času, ko se je
               osnovni zakon uveljavil, to je bilo leta 2003, in se je določen segment ljudi s tem
               poslom že ukvarjal in so v teh prehodnih določbah določeni enaki pogoji, kot so bili
               takrat za ljudi, ki so kasneje morali dopolniti svojo izobrazbo in tudi opraviti
               izpit. Če bi v tem primeru drugačne, milejše kriterije naredili, ki se jih da tudi
               razumeti z vidika občutka za neko varnost in trajnost dela, bi dejansko
               diskriminirali in dve popolnoma dekvatni situaciji, popolnoma primerljivi pravni
               situaciji različno obravnavali. Predlagatelj zato ni soglašal s tem, se ni strinjal s
               tem amandmajem ravno zaradi izenačitve pravne situacije. Od leta 2003 je bil uveden
               nov poklic, ki je bil opravljan do takrat na nereguliran način, omogočen je bil rok
               in vsi kriteriji pa tudi izobrazbeni pogoji. Sedanja situacija je ista, določen
               segment ljudi, ki se zdaj pri investitorju s to dejavnostjo ukvarjajo, ki je v javno
               korist in je predvsem v interesu potrošnikov, imajo zdaj popolnoma enake pogoje, kot
               so imeli vsi ostali leta 2003. To je bil pravzaprav argument, zakaj je tekst 23.
               člena tak. Hvala.</p>
            </sp>
            <sp xml:id="SDZ4-Redna-16-2006-04-21.sp94">

               <speaker>PREDSEDNIK FRANCE CUKJATI:</speaker>

               <p>Hvala. Gospod Potrč.</p>
            </sp>
            <sp xml:id="SDZ4-Redna-16-2006-04-21.sp95">

               <speaker>MIRAN POTRČ:</speaker>

               <p>Hvala lepa. V delu, gospod Starman, v katerem trdite, da zakon leta 1999, ko je bil
               sprejet, in prva novela nista posebej imela obravnavanih primerov poklicnih šol, z
               vami soglašam - nista imela. In gospe in gospodje so, lahko rečem, v formalnem ali
               vsebinskem smislu takrat to spregledali. Ampak potem jim je država oziroma zbornica,
               ki je to delala, dovoljevala, da opravljajo izpite. In so enako kot tisti s srednjo
               šolo, splošno, opravljali izpite, naredili izpite in jim je bilo, pustimo, ali v
               skladu z zakonom ali ne, zagotovljeno, da bodo v enakih pogojih kot ti drugi. In so
               po vsej verjetnosti na ta način delali, opravili strokovne izpite, dobili pogojne
               licence in zdaj opravljajo posel. V tem delu situacija ni povsem čista.</p>
               <p>In drugo, ali bi dodatni pogoji za te na tak način, kot smo jih mi formulirali ali
               malo drugače, pomenili neenakost pred zakonom - težko je to vnaprej reči. Jaz ne bi
               upal tega trditi, da bo, tudi ne stoodstotno, da ne bo, ampak prav gotovo gre za
               različne pravne situacije, nekdo ima popolno srednjo šolo, nekdo drug, govorim po
               starem, te popolne srednje šole nima, ima pa strokovno triletno; in nista v enakem
               položaju. In bi še enkrat poudaril, česar vlada ne razmišlja, in ne vem, če je
               razmišljala zakonodajno-pravna služba, ko je na to opozarjala, prizadeti s triletno
               srednjo strokovno šolo v štirih letih višje šole fizično po izobraževalnem sistemu
               niso mogli opraviti. Niso mogli! Da bi lahko prišli do pravice do vpisa, so morali
               narediti srednjo šolo. Ta srednja šola - rabijo dvoletni program, da iz poklicne do
               splošne izobraževalne srednje pridejo, potem pa še najmanj dve leti, da končajo višjo
               šolo z diplomo, kar je za izreden študij in za normalno opravljanje dela res čudež.
               In to je bil poseben kriterij, ki ni bil upoštevan. Vi ste upoštevali pri tistih, ki
               imajo popolno splošno srednjo šolo, da imajo štiri leta, se pravi, dvoletni študij pa
               še enkrat toliko, kar je bil običaj v zakonodaji sicer. Za te ljudi s poklicno šolo
               sploh tega primera prehoda niste predvideli. In zato se mi zdi, da ne bi bilo narobe,
               da se ga realno predvidi zdaj. Hvala.</p>
            </sp>
            <sp xml:id="SDZ4-Redna-16-2006-04-21.sp96">

               <speaker>PREDSEDNIK FRANCE CUKJATI:</speaker>

               <p>Hvala. Gospod Veber. <stage>(Se odpoveduje.)</stage> Gospod Koren, izvolite.</p>
            </sp>
            <sp xml:id="SDZ4-Redna-16-2006-04-21.sp97">

               <speaker>DRAGO KOREN:</speaker>

               <p>Hvala za besedo. Ta amandma, ki ga predlagajo Socialni demokrati, je nekje človeški
               in človek razmišlja, ali bi res ne bilo prav, da bi ga podprli, da bi ti ljudje, ki
               so proti koncu svoje delovne dobe, ne bili v težkem položaju. Po drugi strani se
               moramo strinjati tudi s tem, kar je povedal državni sekretar, gospod Starman.</p>
               <p>In jaz bi razširil še tudi na druge poklice in na druge podobne situacije, ki so se
               zgodile. Bom dal primer, zelo podobna stvar se je zgodila z geodetskimi tehniki. Mene
               bi danes bolelo srce, če bi danes to omogočili tem z nepopolno srednjo šolo na tem
               področju nepremičninskega posredovanja, kajti naši geodetski tehniki so šli skozi
               celotno kalvarijo, izrabili so vse postopke, do ustavnega sodišča, pa niso uspeli. To
               je še en dodaten argument, da tega vašega amandmaja ne moremo sprejeti. Ko tako
               gledam, se dejansko postavlja v neenakopraven položaj vsa druga sfera, ki jim to ni
               bilo omogočeno. Hvala lepa.</p>
            </sp>
            <sp xml:id="SDZ4-Redna-16-2006-04-21.sp98">

               <speaker>PREDSEDNIK FRANCE CUKJATI:</speaker>

               <p>Hvala. Še kdo? <stage>(Ne.)</stage> Potem zaključujem razpravo. O amandmajih bomo v skladu s
               časovnim potekom seje zbora odločali danes v okviru glasovanj ob 14.20 uri. S tem
               prekinjam to točko dnevnega reda, prekinjam sejo zbora, ki jo bomo nadaljevali ob 14.
               uri in 20 minut.</p>
               <stage type="time">(Seja je bila prekinjena ob 13.49 uri in se je nadaljevala ob 14.21 uri.)</stage>
            </sp>
            <sp xml:id="SDZ4-Redna-16-2006-04-21.sp99">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Nadaljujemo sejo državnega zbora.</p>
               <p>Prehajamo na prekinjeno <title>1. točko dnevnega reda - vprašanja poslank in
                  poslancev.</title>
               </p>
               <p>Preden preidemo na glasovanje, prosim poslanke in poslance, da preverijo delovanje
               glasovalne naprave, in sicer mora na desni strani vložene kartice goreti oranžna
               lučka. Hvala za pozornost.</p>
               <p>V skladu s predlogom poslanca dr. Pavla Gantarja bo zbor odločal o naslednjem
               predlogu sklepa: Državni zbor bo na naslednji redni seji opravil razpravo o odgovoru
               predsednika vlade Republike Slovenije, gospoda Janeza Janše, na poslansko vprašanje
               dr. Pavla Gantarja v zvezi z izjavo predsednika sveta zavoda Kobilarna Lipica.</p>
               <p>Glasujemo. Navzočih je 50 poslank in poslancev, za je glasovalo 15, proti 35.</p>
               <p><stage>(Za je glasovalo 15.)</stage> <stage>(Proti 35.)</stage></p>
               <p>Ugotavljam, da zbor predlaganega sklepa ni sprejel.</p>
               <p>V skladu s predlogom poslanca Srečka Prijatelja bo zbor odločal o naslednjem
               predlogu sklepa: Državni zbor bo na naslednji redni seji opravil razpravo o odgovoru
               ministra za promet mag. Janeza Božiča na poslansko vprašanje Srečka Prijatelja v
               zvezi z izgradnjo drugega železniškega tira Divača-Koper.</p>
               <p>Glasujemo. Navzočih je 56 poslank in poslancev, za je glasovalo 19, proti 37.</p>
               <p><stage>(Za je glasovalo 19.)</stage> <stage>(Proti 37.)</stage></p>
               <p>Ugotavljam, da zbor predlaganega sklepa ni sprejel.</p>
               <p>V skladu s predlogom poslanca Dušana Kumra bo zbor odločal o naslednjem predlogu
               sklepa: Državni zbor bo na naslednji redni seji opravil razpravo o odgovoru ministra
               za gospodarstvo mag. Andreja Vizjaka na poslansko vprašanje gospoda Dušana Kumra v
               zvezi z nadaljnjim oblikovanjem cen električne energije.</p>
               <p>Glasujemo. Navzočih je 64 poslank in poslancev, za je glasovalo 25, proti 37.</p>
               <p><stage>(Za je glasovalo 25.)</stage> <stage>(Proti 37.)</stage></p>
               <p>Ugotavljam, da zbor predlaganega sklepa ni sprejel.</p>
               <p>V skladu s predlogom poslanca dr. Slavka Gabra bo zbor odločal o naslednjem predlogu
               sklepa: Državni zbor bo na naslednji redni seji opravil razpravo o odgovoru ministra
               za visoko šolstvo, znanost in tehnologijo, dr. Jureta Zupana, na poslansko vprašanje
               dr. Slavka Gabra o dialogu s Študentsko organizacijo Slovenije.</p>
               <p>Glasujemo. Navzočih je 64 poslank in poslancev, za je glasovalo 23, proti 40.</p>
               <p><stage>(Za je glasovalo 23.)</stage> <stage>(Proti 40.)</stage></p>
               <p>Ugotavljam, da zbor predlaganega sklepa ni sprejel.</p>
               <p>V skladu s predlogom poslanke Brede Pečan bo zbor odločal o naslednjem predlogu
               sklepa: Državni zbor bo na naslednji redni seji opravil razpravo o odgovoru ministra
               za visoko šolstvo, znanost in tehnologijo, dr. Jureta Zupana, na poslansko vprašanje
               gospe Brede Pečan glede financiranja visokošolskega izobraževanja.</p>
               <p>Glasujemo. Navzočih je 67 poslank in poslancev, za je glasovalo 27, proti 40.</p>
               <p><stage>(Za je glasovalo 27.)</stage> <stage>(Proti 40.)</stage></p>
               <p>Ugotavljam, da zbor predlaganega sklepa ni sprejel.</p>
               <p>V skladu s predlogom poslanca Davorina Terčona bo zbor odločal o naslednjem predlogu
               sklepa: Državni zbor bo na naslednji redni seji opravil razpravo o odgovoru ministra
               za kulturo, dr. Vaska Simonitija na poslansko vprašanje Davorina Terčona v zvezi s
               programom varstva in razvoja Kobilarne Lipica. Gospa Širca.</p>
            </sp>
            <sp xml:id="SDZ4-Redna-16-2006-04-21.sp100">

               <speaker>MAJDA ŠIRCA:</speaker>

               <p>Jaz bom podprla ta predlog. Konec koncev podobno vprašanje ministru Simonitiju je
               bilo postavljeno že januarja 2006 in v naslednjih mesecih se je izkazalo, da je bil
               njegov odgovor, vsaj praksa ga je tako potrdila, napačen, nedokončen, nejasen in tudi
               zavajajoč. To, kar se v Lipici danes dogaja in se bo še jutri, ko se bo
               korespondenčno ali drugačen način zrediralo še tiste ljudi, ki verjamemo v to, da je
               potrebno braniti ta kos naravne kulturne dediščine. To je nezaslišano, to je
               nedopustno in v skladu z vsemi opozorili, ki smo jih in jih dajemo še vedno. In
               nedvomno bo na ta način, na prikrit in zavajajoč način, vlada poteptala tisto, kar je
               še pred nedavnim branila za največji interes na področju kulture in identitete
               Slovenije. Zato je potrebno diskutirati, zato je potrebno dobiti dodatne odgovore in
               tudi dokončno razčistiti, kako je mogoče na določenem ozemlju, v katerega se ne
               posega, dobiti dodatne možnosti za razvedrilo, ki bo šlo na račun vlade in njenih
               posameznikov.</p>
            </sp>
            <sp xml:id="SDZ4-Redna-16-2006-04-21.sp101">

               <speaker>PREDSEDNIK FRANCE CUKJATI:</speaker>

               <p>Hvala. Glasujemo. Glasovanje teče. Navzočih je 67 poslank in poslancev, za jih je
               glasovalo 26, proti 40.</p>
               <p><stage>(Za je glasovalo 26.)</stage> <stage>(Proti 40.)</stage></p>
               <p>Ugotavljam, da zbor predlaganega sklepa ni sprejel.</p>
               <p>V skladu s predlogom poslanca Ljuba Germiča bo zbor odločal o naslednjem predlogu
               sklepa: Državni zbor bo na naslednji redni seji opravil razpravo o odgovoru ministra
               za javno upravo dr. Gregorja Viranta na poslansko vprašanje Ljuba Germiča v zvezi s
               konceptom plačnega sistema v javnem sektorju. Gospod Cvikl.</p>
            </sp>
            <sp xml:id="SDZ4-Redna-16-2006-04-21.sp102">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Rad bi poudaril, zakaj je pomembno podpreti predlog
               gospoda Germiča. Ker je gospod Virant v tem državnem zboru govoril kar nekaj
               netočnosti. Govoril je, da zakon o zdravniški službi, ki ga bomo obravnavali še na
               tej seji, nekako ni skladen, je skladen s politiko, kjer naj bi vse uredili v
               kolektivnih pogodbah, nekatere zadeve pa v zakon.</p>
               <p>Gospod Virant je rekel, da v tem zakonu ni ničesar, kar ne bi veljalo za celoten
               javni sektor. Se pravi, v zakonu o zdravniški službi, ki bo uvedel dodatno plačilo,
               in potrebno ga je uvesti po mnenju gospoda Viranta zato, da bi se lahko izplačevalo,
               ni ničesar, kar je v nasprotju z celotnim javnim sektorjem. To preprosto ni res. Zato
               bi veljalo prej, preden bomo v državnem zboru v celoti sprejeli ta zakon o zdravniški
               službi, opraviti razpravo o sistemu plač, opraviti razpravo o tem, zakaj vlada ima
               ene vatle do zdravnikov in druge vatle do sodnikov in bo imela neki tretji pristop do
               učiteljev in še koga. Gospod Virant na vprašanje kolega Germiča ni odgovoril
               korektno. Menimo, da bi veljalo v državnem zboru opraviti razpravo o tem, ali so nam
               bolj pomembni pacienti, 2 milijona pacientov in pacientk v Sloveniji, ali je pomembno
               nekaj tisoč zdravnikov in ali ne s tem zakonom, z zakonom o zdravniški službi,
               pravzaprav rušimo celoten sistem javnih plač, za katerega gospod Virant pravi, da se
               sistem ne bo zrušil. Dajmo o tem opraviti razpravo, pa soočimo dejstva, zato
               predlagam, da proceduralni predlog podprete. Hvala.</p>
            </sp>
            <sp xml:id="SDZ4-Redna-16-2006-04-21.sp103">

               <speaker>PREDSEDNIK FRANCE CUKJATI:</speaker>

               <p>Hvala. Glasujemo. Glasovanje teče. Navzočih je 67 poslank in poslancev, za jih je
               glasovalo 25, proti 42.</p>
               <p><stage>(Za je glasovalo 25.)</stage> <stage>(Proti 42.)</stage></p>
               <p>Ugotavljam, da zbor predlaganega sklepa ni sprejel. S tem zaključujem to točko
               dnevnega reda.</p>
               <p>Nadaljujemo s <title>prekinjeno 2. točko dnevnega reda,</title> to je s tretjo obravnavo
               predloga zakona o evidentiranju nepremičnin. Prehajamo na odločanje o vloženih
               amandmajih, in sicer imamo dva amandmaja k 103. členu. Oba je predlagala poslanska
               skupina LDS. Prehajamo na odločanje o amandmaju, ...<stage>/Vmesno govorjenje./</stage>... Ja,
               oprostite, drugega je predlagala LDS, prvega pa vlada Republike Slovenije, zato
               prehajamo najprej na odločanje o amandmaju vlade Republike Slovenije na amandma
               poslanske skupine LDS k 103. členu. Gospod Gantar.</p>
            </sp>
            <sp xml:id="SDZ4-Redna-16-2006-04-21.sp104">

               <speaker>DR. PAVEL GANTAR:</speaker>

               <p>Gospod predsednik, jaz bom obrazložil stališče poslanskega kluba k temu amandmaju. Ta
               amandma dejansko dopolnjuje amandma, ki ga je vložila poslanska skupina LDS, in bomo
               glasovali o njem za tem. Sami ocenjujemo, da je zelo pozitivno, da je vlada sprejela
               logiko amandmaja, ki smo ga vložili, da je razdelila te zgradbe na stanovanjske in
               nestanovanjske tudi na nek način s svojim amandmajem in podporo amandmaju LDS
               priznala na nek način, da so preveč podatkov zahtevali. Sami sicer menimo, da so v
               tem dodatnemu amandmaju vlade nekateri podatki presežni ali nepotrebni. Kljub vsemu
               bi rekel, da se bomo prav zaradi tega vzdržali, bomo podprli potem naš amandma in če
               bo ta amandma potem sprejet vključno s spremembami tega vladnega amandmaja,
               nameravamo tudi zakon podpreti. Hvala lepa.</p>
            </sp>
            <sp xml:id="SDZ4-Redna-16-2006-04-21.sp105">

               <speaker>PREDSEDNIK FRANCE CUKJATI:</speaker>

               <p>Hvala lepa. Glasujemo. Navzočih je 66 poslank in poslancev, za je glasovalo 56,
               proti nihče.</p>
               <p><stage>(Za je glasovalo 56.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanske skupine LDS k 103. členu. V kolikor ta
               ne bo sprejet, potem je ravnokar sprejeti amandma brezpredmeten. Glasujemo. Navzočih
               je 68 poslank in poslancev, za je glasovalo 66, proti 1.</p>
               <p><stage>(Za je glasovalo 66.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Končali smo s tretjo obravnavo zakona. Ker je v zvezi z usklajenostjo predloga
               zakona, dajem besedo predstavniku vlade. Izvolite, gospod Starman.</p>
            </sp>
            <sp xml:id="SDZ4-Redna-16-2006-04-21.sp106">

               <speaker>MAG. MARKO STARMAN:</speaker>

               <p>Najlepša hvala. Uskladitveni amandma k 46. členu je potreben, ker je odbor državnega
               zbora za okolje in prostor v drugi obravnavi predloga zakona o evidentiranju
               nepremičnin sprejel amandma, da se 43. člen, ki ureja pravne posledice ugotovitve
               nezakonitosti dokončnega akta, črta, ker 46. člen, ki je bil prej 47., določa, da se
               v postopkih spreminjanja meje parcele smiselno uporabljajo določbe prejšnjega
               poglavja, tudi glede pravnih posledic. Predlagam, da predlagani amandma zbor sprejme.
               Hvala.</p>
            </sp>
            <sp xml:id="SDZ4-Redna-16-2006-04-21.sp107">

               <speaker>PREDSEDNIK FRANCE CUKJATI:</speaker>

               <p>Ker je vlada opozorila, da je po končani tretji obravnavi predlog zakona zaradi
               sprejetih amandmajev neusklajen, je vlada pripravila uskladitveni amandma k 46.
               členu, ki ste ga prejeli na klop. Želi o uskladitvenem amandmaju besedo kdo od
               poslank in poslancev? <stage>(Ne.)</stage> Zaključujem razpravo. Prehajamo na odločanje o
               uskladitvenem amandmaju. Glasujemo. Navzočih je 69 poslank in poslancev, za je
               glasovalo 60, proti nihče.</p>
               <p><stage>(Za je glasovalo 60.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Sedaj prehajamo na odločanje o predlogu zakona v celoti. Gospod Peče.</p>
            </sp>
            <sp xml:id="SDZ4-Redna-16-2006-04-21.sp108">

               <speaker>SAŠO PEČE:</speaker>

               <p>V imenu poslanske skupine. Spoštovani prisotni! Navkljub spremembi 103. člena
               omenjenega zakona, vsaj po oceni Slovenske nacionalne stranke nismo, žal, bistveno
               posegli v omenjeni zakon. Omenjen zakon še zmeraj sledi samo enemu cilju, to je
               uvedbi novega davka. Ne gre, kakor je bilo iz razprave izpeljano od nekaterih
               poslancev, da gre za nadomestni davek, ni res. Gre za nov davek, ki bo državljane in
               državljanke obremenil s 30 milijardami slovenskih tolarjev. Po naši oceni državni
               zbor tovrstnega zakona ne bi smel sprejeti. Dejstvo je, kakor smo v razpravi tudi
               povedali, da prek 92% proračunskih prihodkov proračuna Republike Slovenije
               sestavljajo davčni prihodki. In da s sprejemom tega zakona ne bomo pomagali niti
               enemu državljanu oziroma državljanki Republike Slovenije oziroma celo več jih
               izključno in pa na novo podredili novemu davku, ki ga bo potrebno plačati.</p>
               <p>Višina 30 milijard slovenskih tolarjev ob oceni, kolikor je bila zadana s strani
               ministrstva za finance torej tržni vrednosti nepremičnine, katerega podlaga je danes
               sprejet oziroma bo danes sprejet ta zakon in naslednji, bo povzročila po vsej
               verjetno 2% letnega plačila davka od višine, tržne višine nepremičnine v lasti
               posameznika. Po moji oceni je tovrstni pristop popolnoma zgrešen. Predvsem pa je
               neodgovorno s strani zakonodajalca torej državnega zbora Republike Slovenije, ki je
               imel pred 30-imi dnevi možnost na isto tematiko opraviti širšo razpravo, kjer bi
               dobili odgovore, ki so bili danes nekajkrat izpostavljeni tekom razprave, a ste
               možnost razprave zavrnili. Po moji oceni tudi državni zbor, v kolikor bi hotel
               slediti tisti normi iz ustave Republike Slovenije o socialni pravični in še kakšni
               državi, bi moral izbrati drugačen pristop in ne na ta način odvreči, kakor sem
               povedal, državljanke in državljane novi davščini.</p>
               <p>Zakon, ki bo danes sprejet, je vlada Republika Slovenija tangirala oziroma
               označevala z večnamenskostjo ugotavljanja oziroma reševanja in uporabljanja iz
               naslova evidenc, ampak vsi vemo, da temu ni tako. Te evidence bodo služile samo enemu
               namenu, to je opredelitvi, določitvi višine in naslovitvi novega davka na naše
               državljane. V nacionalni stranki bomo tovrstnemu zakonskemu predlogu nasprotovali.
               Hvala.</p>
            </sp>
            <sp xml:id="SDZ4-Redna-16-2006-04-21.sp109">

               <speaker>PREDSEDNIK FRANCE CUKJATI:</speaker>

               <p>Glasujemo. Navzočih je 70 poslank in poslancev, za je glasovali 61, proti 6.</p>
               <p><stage>(Za je glasovalo 61.)</stage> <stage>(Proti 6.)</stage></p>
               <p>Ugotavljam, da je zbor predlagani zakon v celoti sprejel.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 3. točko dnevnega reda - druga obravnava predloga
                  zakona o množičnem vrednotenju nepremičnin.</title> Prehajamo na odločanje o vloženem
               amandmaju k 32. členu. Amandma je predlagala poslanska skupina LDS. Glasujemo.
               Navzočih je 70 poslank in poslancev, za je glasovali 25, proti 41.</p>
               <p><stage>(Za je glasovalo 25.)</stage> <stage>(Proti 41.)</stage></p>
               <p>Ugotavljam, da amandma ni sprejet.</p>
               <p>Ker k predlogu zakona ni bil sprejet nobeden amandma, bo zbor v skladu s 139. členom
               poslovnika glasovanje o predlogu zakona opravil v sredo, 3. maja 2006 v okviru
               glasovanj. S tem prekinjam to točko dnevnega reda.</p>
               <p>Nadaljujemo s <title>prekinjeno 4. točko dnevnega reda - druga obravnava predloga
                  zakona o spremembah in dopolnitvah zakona o nepremičninskem posredovanju.</title> Prehajamo na odločanje o vloženih amandmajih. In sicer, najprej prehajamo na
               odločanje o amandmaju poslanske skupine SDS in SLS k 23. členu. Glasujemo. Navzočih
               je 66 poslank in poslancev, za je glasovalo 49, proti 4.</p>
               <p><stage>(Za je glasovalo 49.)</stage> <stage>(Proti 4.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanske skupine Socialnih demokratov k 23.
               členu. Gospod Potrč, izvolite.</p>
            </sp>
            <sp xml:id="SDZ4-Redna-16-2006-04-21.sp110">

               <speaker>MIRAN POTRČ:</speaker>

               <p>Hvala lepa. Ker je bilo v času, ko smo razpravljali o amandmaju, prisotnih nekaj manj
               kolegic in kolegov, bi rad še enkrat povedal, da želimo s tem amandmajem omogočiti
               nepremičninskim posrednikom, ki že dolga leta, dolgo časa pred letom 1999, ko je bil
               zakon uveljavljen, opravljajo to vlogo, nimajo pa po zakonu ustrezne izobrazbe,
               možnost, da se jim, če so 20 let pred upokojitvijo, prizna tudi srednja strokovna
               izobrazba kot pogoj ali pa omogoči neka drugačna rešitev. Rešitve, ki so jih doslej v
               zakonu glede njih sprejemale, niso omogočile, da bi si ustrezno izobrazbo pridobili.
               Rok za pridobitev ustrezne izobrazbe je bil določen štiri leta. Od srednje strokovne
               šole do višje šole, ki je temeljni pogoj, se v štirih letih izobrazbe ne da
               nadoknaditi. Za čas od srednje poklicne do srednje strokovne šole je potreben
               dvoletni študij in za višjo šolo, najbrž ob delu, nihče ne bo rekel, da jo je v dveh
               letih mogoče dokončati.</p>
               <p>Predlagam torej, da amandma sprejmete. Ne verjamem, da so kakšni resni pomisleki
               zoper njega. Eden, ki naj bi sprožal razprave, je bil izrečen, ampak bolj v tej
               smeri, če drugi niso mogli najti, tudi ti ne, mislim, da to kaj močan argument ni.
               Hvala.</p>
            </sp>
            <sp xml:id="SDZ4-Redna-16-2006-04-21.sp111">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>O amandmaju glasujemo. Navzočih je 68 poslank in poslancev, za je glasovalo 25,
               proti 38.</p>
               <p><stage>(Za je glasovalo 25.)</stage> <stage>(Proti 38.)</stage></p>
               <p>Ugotavljam, da amandma ni sprejet.</p>
               <p>Besedo dajem predlagatelju zakona. Izvolite.</p>
            </sp>
            <sp xml:id="SDZ4-Redna-16-2006-04-21.sp112">

               <speaker>MAG. MARKO STARMAN:</speaker>

               <p>Predlagamo, da se na tej seji opravi tudi tretja obravnava.</p>
            </sp>
            <sp xml:id="SDZ4-Redna-16-2006-04-21.sp113">

               <speaker>PREDSEDNIK FRANCE CUKJATI:</speaker>

               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, predlagatelj zakona, kot ste slišali, predlaga, da zbor
               na podlagi prvega odstavka 138. člena poslovnika še na tej seji opravi tretjo
               obravnavo predloga zakona.</p>
               <p>Prehajamo na odločanje o navedenem predlogu. Predlog ne bo sprejet, če mu bo
               nasprotovala več kot tretjina navzočih poslancev. Glasujemo. Navzočih je 69 poslank
               in poslancev, za je glasovalo 46, proti 12.</p>
               <p><stage>(Za je glasovalo 46.)</stage> <stage>(Proti 12.)</stage></p>
               <p>Ugotavljam, da je predlog sprejet.</p>
               <p>Državni zbor bo tretjo obravnavo predloga zakona opravil v ponedeljek, 24. aprila
               2006, po končanem glasovanju. Službe zbora bodo pripravile pregled, v katerega bo
               vključen sprejeti amandma in člen, h kateremu je bil amandma sprejet. Amandmaje k
               temu členu lahko kvalificirani predlagatelji vložijo do začetka tretje obravnave
               predloga zakona na seji zbora. Prekinjam to točko dnevnega reda. Prekinjam 16. sejo
               državnega zbora Republike Slovenije, ki jo bomo nadaljevali jutri ob 10. uri, ne,
               oprostite, v ponedeljek ob 10. uri. Želim vam lep spomladanski vikend. <stage type="time">(SEJA JE
                  BILA PREKINJENA 21. APRILA 2006 OB 14.45 URI.)</stage>
               </p>
            </sp>
         </div>
      </body>
   </text>
</TEI>