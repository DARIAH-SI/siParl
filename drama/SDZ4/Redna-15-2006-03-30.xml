<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-15-2006-03-30">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|E38E257B97044225C125714D00275684</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=E38E257B97044225C125714D00275684</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-15-2006-03-30.DZ" n="15">
               <name>Redna</name>
               <date when="2006-03-30"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-15-2006-03-30.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 15. seje</stage>
            <stage type="date">(30. marec 2006)</stage>
            <stage type="chairman">Sejo je vodil Sašo Peče, podpredsednik državnega zbora.</stage>
            <stage type="time">Seja se je pričela ob 9.00 uri. </stage>


            <sp xml:id="SDZ4-Redna-15-2006-03-30.sp1">

               <speaker>PODPREDSEDNIK SAŠO PEČE:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 15. seje državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Samo Bevk od 16.00 ure dalje, mag. Branko Grims, Aleš Gulič do
               15.00 ure, Kristijan Janc, Jožef Jerovšek, Breda Pečan, Vili Rezman, dr. Mitja
               Slavinec, Alojz Sok, Cveta Zalokar Oražem in Milenko Ziherl.</p>
               <p>Prehajamo na <title>12. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O BANKI SLOVENIJE, NUJNI POSTOPEK.</title>
               </p>
               <p>Obravnava bo potekala po nujnem postopku. Seznanjam vas, da je čas, predviden za
               razpravo, 2 uri in 5 minut.</p>
               <p>Predlog zakona je v obravnavo zboru predložila vlada Republike Slovenije. Predlog
               zakona je obravnaval tudi odbor za finance in monetarno politiko kot matično delovno
               telo. Prosim predsednika odbora... Izvolite.</p>
            </sp>
            <sp xml:id="SDZ4-Redna-15-2006-03-30.sp2">

               <speaker>MAG. MILAN M. CVIKL:</speaker>

               <p>Podpredsednik, mislim, da gre za tako pomemben zakon, da bi veljalo počakati ali
               pozvati - ali prekiniti sejo - predstavnike vlade. Zakon o Banki Slovenije ni
               običajen zakon, tako da predlagam, da ima vlada, če je že zamudila, vendarle uvodno
               besedo. Hvala.</p>
            </sp>
            <sp xml:id="SDZ4-Redna-15-2006-03-30.sp3">

               <speaker>PODPREDSEDNIK SAŠO PEČE:</speaker>

               <p>Kolega Cvikl, vaš proceduralni predlog bi upošteval, ampak medtem se nam je pridružil
               državni sekretar. Državni sekretar, vas bom kar prosil, da podate stališče vlade o
               predlogu zakona o spremembah in dopolnitvah zakona o Banki Slovenije. Prosim, da
               stopite za centralno govornico in v roku dogovorjenega časa podate poročilo.</p>
            </sp>
            <sp xml:id="SDZ4-Redna-15-2006-03-30.sp4">

               <speaker>MAG. ANDREJ ŠIRCELJ:</speaker>

               <p>Spoštovani predsedujoči, spoštovane poslanke in poslanci! Slovenija namerava s 1.
               januarjem 2007 prevzeti evro, zato je potrebno, da izpolni vse kriterije, ki jih
               določa pogodba o ustanovitvi Evropske skupnosti, med katere sodi tudi skladnost
               nacionalnih zakonodaj, še posebej predpisov, ki urejajo centralno banko.</p>
               <p>V preteklih konvergenčnih poročilih Evropske komisije in Evropske centralne banke so
               navedene določene neskladnosti zakona o Banki Slovenije z določili pogodbe o
               ustanovitvi Evropske skupnosti. V konvergenčnih poročilih naštete neusklajenosti mora
               Slovenija odpraviti do izdaje naslednjih konvergenčnih poročil, ki sta že v pripravi,
               saj bo na njuni podlagi Evropska unija presojala, ali Slovenija izpolnjuje pogoje za
               prevzem evra.</p>
               <p>Glavni namen zakona oziroma predloga zakona je uskladiti zakon o Banki Slovenije z
               določbami pogodbe in statuta evropskega sistema centralnih bank in Evropske centralne
               banke, zlasti v zvezi s pravno integracijo Banke Slovenije v evro sistem.</p>
               <p>Predlog zakona med drugim spreminja določbe, ki se nanašajo na neodvisnost Banke
               Slovenije, cilje ekonomske politike, inštrumente denarne politike, upravljane
               deviznih rezerv, izdajanje in oskrbovanje z bankovci in kovanci ter mednarodno
               sodelovanje, uvaja tudi pravilen zapis besede evro. Predlog zakona poleg tega z
               vključitvijo bančnih kreditov v enotni seznam primernih zavarovanj za kreditne
               operacije evro sistema uvaja tudi register finančnega premoženja. Končno, predlog
               zakona uvaja še sankcije za kršitve uredbe Evropskega sveta. Na podlagi konvergenčnih
               poročil predlog zakona odpravlja tudi nedoslednosti v zvezi z neodvisnostjo Banke
               Slovenije in dokončno ter popolno pravno integrira Banko Slovenije v evropski sistem
               centralnih bank. V skladu s tem se spreminja 4. člen zakona, ki natančneje določa
               odnos med primarnim ciljem Banke Slovenije, ki je stabilnost cen in podrejenost obeh
               sekundarnih ciljev in sicer podpora gospodarski politiki in skrbi za stabilnost
               finančnega sistema. Na podlagi zahteve po okrepljeni finančni neodvisnosti pri
               upravljanju z zaupnimi in s sredstvi deviznih rezerv države je spremenjen 27. člen
               zakona, ki ureja posle, ki jih Banka Slovenije opravlja z Republiko Slovenijo. Prav
               tako je zakon dopolnjen v delu, ki določa pogoje za predčasno prenehanje mandata
               člana sveta Banke Slovenije, ker ti niso bili v celoti skladni z določbami statuta
               evropskega sistema centralnih bank in evropske centralne banke. Na podlagi
               konvergenčnih poročil je bilo v zakonu tudi treba jasno razmejiti pristojnosti, ki
               jih bo Banka Slovenije ob uvedbi evra prenesla na evropsko centralno banko in
               pristojnosti, ki ostanejo Banki Slovenije.</p>
               <p>Poleg naštetih sprememb, spoštovani poslanci in poslanke, predlog zakona vključuje
               tudi nekatere spremembe, ki so potrebne iz notranjih, operativnih razlogov oziroma
               bodo omogočale lažje delovanje Banke Slovenije. Hvala lepa.</p>
            </sp>
            <sp xml:id="SDZ4-Redna-15-2006-03-30.sp5">

               <speaker>PODPREDSEDNIK SAŠO PEČE:</speaker>

               <p>Hvala lepa. Kot prej rečeno, predlog zakona je obravnaval odbor za finance in
               monetarno politiko kot matično delovno telo. Prosim predsednika odbora, gospoda
               Bojana Starmana, da predstavi poročilo odbora. Izvolite prosim.</p>
            </sp>
            <sp xml:id="SDZ4-Redna-15-2006-03-30.sp6">

               <speaker>BOJAN STARMAN:</speaker>

               <p>Hvala lepa za besedo, gospod podpredsednik. Prav lep pozdrav vsem skupaj.</p>
               <p>Z vstopom v Evropsko unijo, dne 1. maja 2004, se je Slovenija zavezala, da bo
               prevzela evro, denarno enoto, ki jo uporablja 12 sedanjih članih Evropske unije. Pred
               uvedbo evra mora država članica dokazati da izpolnjuje kriterije iz 121. člena
               pogodbe o ustanovitvi evropske skupnosti za prevzem evra, tako imenovane
               maastrichtske kriterije. Da jih ponovim še enkrat, ker so zelo pomembni. Inflacija ne
               sme presegati povprečja inflacijskih stopenj treh članic, držav članic evropske
               unije, z najnižjo inflacijsko stopnjo za več kot 1,5% točke, dolgoročne obrestne mere
               ne smejo presegati povprečja dolgoročnih obrestnih mer treh držav članic z najnižjo
               stopnjo inflacije za več kot 2 odstotni točki, javni finančni primanjkljaj ne sme
               presegati 3% bruto domačega proizvoda, javni dolg ne sme presegati 60% bruto domačega
               proizvoda ter vzdrževanje stabilnosti deviznega tečaja v okviru evropskega tečajnega
               mehanizma RMN2 vsaj dve leti. Seveda pa poleg tega prvi odstavek 121. člena evropske
               pogodbe našteva med kriteriji za prevzem evra tudi skladnost nacionalnih zakonodaj,
               vključno s predpisi, ki urejajo centralne banke, in sicer v 108. in 109. členu in
               statutom evropskega sistema centralnih bank.</p>
               <p>V konvergentnih poročilih iz oktobra 2004 komisija Evropske unije in Evropske
               centralne banke ugotavlja določene neskladnosti zakona o Banki Slovenije z določili
               po tej pogodbi. Ker je neskladnost nacionalnih zakonodaj, ki uporabljajo nacionalne
               banke zadržek za uvedbo evra, je pred naslednjim konvergentnim poročilom potrebno
               uskladiti zakon z ugotovitvami iz preteklih konvergentnih poročil. Ta poročila
               navajajo zahteve po bolj korektni opredelitvi odnosa med primarnim ciljem iz teme
               evropskih bank, cenovna stabilnost z bolj izrazito hierarhično podrejenostjo obeh
               sekundarnih ciljev, podpora gospodarski politiki in skrbi za stabilnost finančnega
               sistema, okrepljena finančna in funkcionalna neodvisnost centralne banke pri
               opravljanju z zunanjimi sredstvi deviznih rezerv države ter zahtevo po doslednem
               prevzemanju besedila statuta sistema evropskih bank in Evropske centralne banke glede
               razlogov za predčasno prenehanje mandata članov organa, odločanje nacionalne
               centralne banke, z doslednim upoštevanjem statuta in uvedbo koncepta hujše kršitve se
               omogoča v sodišču evropskih skupnosti, da sama oblikuje standard hujše kršitve.</p>
               <p>Slovenija se je torej morala odločiti in spremeniti, dopolniti zakon o Banki
               Slovenije in tako je odbor državnega zbora Republike Slovenije za finance in
               monetarno politiko na svoji 18. nujni seji, 23.3.2006, ta predlog tudi obravnaval.
               Pri delu odbora so sodelovali predstavnica in predstavnik vlade Republike Slovenije z
               ministrstvom za finance, predstavnik Banke Slovenije in predstavnik
               zakonodajno-pravne službe državnega zbora.</p>
               <p>Zakonodajno-prava služba je pripravila svoje mnenje in pripombe k nekaterim členom
               predlaganega zakona, ki so se tudi v določeni meri z amandmaji odbora potrdili. Tako
               je odbor na svoji seji obravnaval in sprejel amandmaje k posameznim členom zakona in
               na podlagi prvega odstavka 130. člena je glede na sprejete amandmaje na seji
               pripravljen predlog zakona, ki je sestavni del tega poročila in predlagamo, da
               predlog zakona o spremembah in dopolnitvah zakona o Banki Slovenije ta državni zbor
               tudi potrdi in sprejme. Hvala lepa.</p>
            </sp>
            <sp xml:id="SDZ4-Redna-15-2006-03-30.sp7">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Starman, za predstavitev poročila odbora. Mi prehajamo na
               predstavitev stališč poslanskih skupin. Kolega Franc Horvat bo predstavil stališče
               poslanske skupine Socialnih demokratov. Izvolite, prosim.</p>
            </sp>
            <sp xml:id="SDZ4-Redna-15-2006-03-30.sp8">

               <speaker>FRANC (FERI) HORVAT:</speaker>

               <p>Predsedujoči, hvala za besedo. Spoštovani državni sekretar s sodelavko, kolegice in
               kolegi! Poslanska skupina Socialnih demokratov podpira sprejem predloga zakona, ki
               pomeni logično posledico vstopa Slovenije v Evropsko unijo in odločitve za prevzem
               evra kot valute Republike Slovenije.</p>
               <p>Z novelo zakona Slovenija usklajuje delovanje Banke Slovenije s sistemom evropskih
               centralnih bank in tako poleg makroekonomskih kriterijev izpolnjuje tudi pomemben
               formalnopravni pogoj za pridobitev pozitivnih mnenj v konvergenčnih poročilih
               evropske komisije in Evropske centralne banke, ki jih pričakujemo 16. maja. Novela je
               pripravljena po naši oceni v skladu s pravnim redom Evropske unije in v skladu s
               statutom evropskega sistema centralnih bank ter Evropske centralne banke. Pri tem se
               zavedamo, da se vloga Banke Slovenije pomembno spreminja. Prenehajo veljati določbe o
               denarni politiki in politiki deviznega tečaja, ker te pristojnosti prevzema Evropska
               centralna banka. Vendar to ne pomeni, kot mnogi mislijo, da država Slovenija in Banka
               Slovenija izgubljata vpliv na teh področjih. Banka Slovenije bo enakopravni sestavni
               del evropskega sistema centralnih bank, guverner Banke Slovenije bo polnopravni član
               Sveta Evropske centralne banke in bo aktivno, tudi s pravico glasovanja, sodeloval
               pri sprejemanju vseh pomembnih odločitev, tudi s področja prenesenih pristojnosti.
               Banka Slovenije tako posredno kot neposredno ne bo brez vpliva na vodenje
               makroekonomskih politik.</p>
               <p>Centralna banka ohranja vrsto pomembnih dosedanjih nalog, dobiva pa tudi nove.
               Pomemben se nam zdi tu predvsem nadzor nad bankami, ki ga bo v novih pogojih možno in
               potrebno še bolj okrepiti, kar bo koristno za zmanjševanje tveganj, kakovost in
               varnost poslovanja bank, za konkurenčnost in preglednost ter sploh za razvoj
               finančnega sistema in ne nazadnje za varstvo potrošnikov. Banka Slovenije bo lahko še
               bolj učinkovito opravljala funkcijo bankirja države za javni sektor.</p>
               <p>Novela zakona prinaša Banki Slovenije tudi nekatere nove naloge in krepi dosedanje.
               Pomembno se nam zdi sodelovanje Banke Slovenije s centralnimi bankami drugih držav in
               mednarodnimi organizacijami. Pomembna bo vloga Banke Slovenije na področju plačilnih
               sistemov, finančnih operacij in upravljanja premoženja. Banka Slovenije razpolaga s
               kakovostnim strokovnim kadrom in bogatimi izkušnjami na ekonomsko- in
               finančno-analitičnem področju, in to bo omogočilo krepitev zelo koristne
               informacijske analitične in statistične dejavnosti. Ni nepomembno, da se ne le
               ohranja, temveč celo povečuje neodvisnost centralne banke v povezavi z Evropsko
               centralno banko in poročanje državnemu zboru dvakrat letno. Hvala za pozornost.</p>
            </sp>
            <sp xml:id="SDZ4-Redna-15-2006-03-30.sp9">

               <speaker>PODPREDSEDNIK SAŠO PEČE:</speaker>

               <p>Hvala vam. Prehajamo na predstavitev stališča poslanske skupine Nove Slovenije.
               Kolega Ciril Testen, izvolite, prosim.</p>
            </sp>
            <sp xml:id="SDZ4-Redna-15-2006-03-30.sp10">

               <speaker>CIRIL TESTEN:</speaker>

               <p>Hvala za besedo, predsedujoči. Spoštovani predstavniki vlade, poslanke in poslanci. V
               poslanski skupini Nove Slovenije - Krščansko ljudske stranke podpiramo predlog zakona
               o spremembah in dopolnitvah zakona o Banki Slovenije. Predlog zakona sodi v sklop
               aktivnosti za prevzem evra, ki mu v poslanski skupini ves čas dajemo prednost. Evro
               postaja slovenska nacionalna valuta v več stopnjah. Prva stopnja predstavlja vstop
               Slovenije v Evropsko unijo in kmalu zatem tudi v sistem mehanizmov deviznega tečaja
               RM2. Druga stopnja se je začela z informativnim dvojnim označevanjem cen in se konča
               6 mesecev po uvedbi evra v Sloveniji. Zadnjo fazo predstavlja uvedba evra, ki bo
               sprejeta, ko bo sprejeta odločitev, da Slovenija izpolnjuje pogoje za uvedbo evra. Do
               tega pa naj bi prišlo predvidoma v juniju 2006. Tretjo stopnjo bo predstavljala
               dejansko uvedba evra, predvidoma 1. januarja 2007, ko bo evro postal naš denar. Da
               lahko država članica Evropske unije uvede evro, morajo biti izpolnjeni konvergenčni
               kriteriji, ki so opredeljeni v členu 121 pogodbe o ustanovitvi Evropske skupnosti in
               v protokolu konvergenčnih kriterijih člena 121. te pogodbe. Doslej so naše razprave
               tekle v glavnem o ekonomskih, izpolniti pa je potrebno tudi pravni konvergenčni
               kriterij, to je zagotoviti skladnost nacionalne zakonodaje z določbami pogodbe o
               ustanovitvi Evropske skupnosti.</p>
               <p>Slovenija je v začetku marca 2006 zaprosila Evropsko komisijo in Evropsko centralno
               banko za pripravo ločenega poročila o izpolnjevanju kriterijev za prevzem evra. Le to
               naj bi se že pripravljalo, saj je evropska komisija ministrstvo za finance že
               zaprosila za posredovanje predloga zakona o spremembah in dopolnitvah zakona o Banki
               Slovenije. V preteklih konvergenčnih poročilih so namreč navedene določene
               neskladnosti zakona o Banki Slovenije z določili pogodbe o ustanovitvi Evropske
               skupnosti. Na tej podlagi predlog zakona odpravlja nekatere nedoslednosti v zvezi z
               neodvisnostjo Banke Slovenije in dokončno ter popolno pravno integracijo Banke
               Slovenije v evropski sistem centralnih bank. V obdobju od pristopa k Evropski uniji
               do uvedbe evra je Banka Slovenije še vedno pristojna za vodenje monetarne politike, z
               uvedbo evra v Sloveniji bo pristojnost za vodenje monetarne politike prenese na evro
               sistem, katerega del bo takrat postala tudi Banka Slovenije. Predlog zakona tudi
               natančneje določa odnos med cilji ekonomske politike, spreminja določbe, ki se
               nanašajo na instrument denarne politike glede upravljanja deviznih rezerv, uvaja
               pravilen zapis besede evro, svet banke bo odslej sestavljenih iz petih članov.
               Usklajuje se tudi pogoj za predčasno prenehanje mandata člana sveta, vezano na
               vključitev bančnih kreditov v enoten seznam primernih zavarovanj, za kreditne
               operacije evro sistema uvaja register finančnega premoženja.</p>
               <p>Minister za finance, dr. Andrej Bajuk, je na mednarodni konferenci o prevzemu evra v
               Sloveniji, 17. marca 2006, poudaril, da se je slovensko gospodarstvo v preteklosti
               izkazalo kot izjemno kredibilno, ker je z usklajenim delovanjem ekonomskih politik
               uspelo izpolniti tako imenovane konvergenčne kriterije. Dodal je: "Danes lahko
               trdimo, da je Slovenija dosegla stabilnost cen, imamo zdrave javne finance, nizke
               obrestne mere in stabilen devizni tečaj, kar so vse kriteriji za uvedbo skupne
               evropske valute."</p>
               <p>V poslanski skupini Nove Slovenije-Krščanske ljudske stranke bomo podprli predlog
               zakona o spremembah in dopolnitvah zakona o Banki Slovenije.</p>
            </sp>
            <sp xml:id="SDZ4-Redna-15-2006-03-30.sp11">

               <speaker>PODPREDSEDNIK SAŠO PEČE:</speaker>

               <p>Hvala. Stališče poslanske skupine Slovenske ljudske stranke bo predstavil poslanec
               Josip Bajc. Izvolite.</p>
            </sp>
            <sp xml:id="SDZ4-Redna-15-2006-03-30.sp12">

               <speaker>JOSIP BAJC:</speaker>

               <p>Hvala, gospod podpredsednik. Spoštovana predstavnika vlade, kolegice in kolegi!</p>
               <p>Predlog zakona o spremembah in dopolnitvah zakona o Banki Slovenije je posledica
               dejstva, da si je Slovenija zastavila za cilj prevzem evra s 1.1.2007. Predlagane
               spremembe zakona o Banki Slovenije se tako nanašajo predvsem na uskladitev zakona z
               določili pogodbe o ustanovitvi Evropske unije. Poleg maastrichtskih kriterijev mora
               namreč Slovenija za prevzem evra svojo zakonodajo uskladiti z evropsko in tudi s
               statutom Evropske centralne banke, kot tudi z Evropsko centralno banko.</p>
               <p>V zvezi s predlaganim zakonom, po našem mnenju ustrezno opredeljuje celotno
               stabilnost kot primarni cilj evropskega sistema centralnih bank. Poleg tega predlog
               zakona postavlja temelje za še večjo finančno in funkcionalno neodvisnost centralne
               banke pri upravljanju z deviznimi rezervami države in za večjo osebno neodvisnost
               članov organov odločanja centralne banke. Ureja pa tudi register finančnega
               premoženja pri Banki Slovenije.</p>
               <p>Za Slovenijo je prevzem evra prav gotovo strateškega pomena. Slovenija si prizadeva
               in zaenkrat uspešno izpolnjuje pogoje za prevzem evra s 1.1.2007. Pričakujemo, da bo
               tako tudi v prihodnje in da bomo prišli na valuto evro v skladu z našimi pričakovanji
               in željami. Zato tudi podpiramo predlagani zakon, saj v nasprotnem primeru zaradi
               neusklajenosti zakonodaje evra ne bi mogli prevzeti v predvidenem roku.</p>
               <p>Poslanci poslanske skupine Slovenske ljudske stranke bomo torej predlog zakona
               podprli. Od vlade Republike Slovenije pa pričakujemo, da bodo izvedeni tudi vsi
               ostali potrebni ukrepi, da bo prevzem evra potekal v skladu z zastavljenimi načrti in
               skupnimi cilji. Hvala.</p>
            </sp>
            <sp xml:id="SDZ4-Redna-15-2006-03-30.sp13">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Stališče poslanske skupine SNS bo predstavil gospod Sašo Peče.
               Prosim.</p>
            </sp>
            <sp xml:id="SDZ4-Redna-15-2006-03-30.sp14">

               <speaker>SAŠO PEČE:</speaker>

               <p>Spoštovani prisotni! Marsikatera država članica Evropske unije se je odločila, da ne
               bo prevzela, torej enotnega denarnega sistema. Ocenili so, da je njihova domača
               valuta za njih osebno boljša, da za tiste države odraža tako njihovo tradicijo,
               predvsem pa to, da lahko individualno lažje opravljajo z njihovo nacionalno valuto.
               Po mojem osebnem prepričanju je, v kolikor se je Slovenija odločila za vstop v
               Evropsko unijo, kar se je potrdilo na referendumu, tudi prav, da potem prevzamemo
               oziroma vstopimo tudi v monetarno unijo. Ampak, vprašanje je, za kakšno ceno.</p>
               <p>Kadarkoli v zadnjem letu sprejemamo akt, ki ima recimo narave javnih financ, je ta
               akt v celoti podvržen, torej tistemu drugemu cilju, ne več vsebini zakona, ampak
               izključno izpolnjevanju pogojev za prevzem evra. Hočem povedati, da nam ravno na tem
               področju oziroma ravno zaradi tega trpijo vsa ostala področja. In mislim, da ne
               držijo besede, kot jih je v uvodu izpostavil predlagatelj oziroma v imenu
               predlagatelja državni sekretar in nekateri predstavniki poslanskih skupin, češ, da
               imamo v Sloveniji stabilne javne finance. Stabilne so samo v tisti meri, kjer
               izkazujemo s številkami, ko se hvalimo v tujini, ko izkazujemo razmerje ali prehajamo
               v tisto obdobje, da smo sposobni prevzeti evro. Ampak, po moji oceni bo tovrstno
               nerealno izkazovanje podatkov zelo drago plačal slovenski državljan oziroma
               državljanka. Slej ko prej bomo prišli v obdobje, žal bomo prišli v obdobje, ko bomo
               zaradi tega brezglavega hitenja in zgolj in le priklanjanja tovrstnim kriterijem, ki
               jih nekateri imenujte konvergenčni kriteriji, seveda naši državljani potegnili kratko
               na vseh drugih področjih.</p>
               <p>Govor o stabilnosti javnih financ, o usmerjanju vseh kazalcev javnih financ v
               zasledovanje tega cilja vemo, da ima že danes negativne posledice. Vemo dejansko, da
               se je vlada iz tega naslova odločila usmerjati osebno potrošnjo vsakega državljana,
               ne z uredbo, ne z zakonom, ampak je za to uporabila vse ostale makroekonomske
               institute, ki jih ima. Kako si lahko drugače predstavljamo obdavčenje obresti? Država
               je ocenila, ker sama ni sposobna dovolj investirati, da bo poskušala na državljane
               vplivati na ta način, da bodo ti zmanjšali svoj presežek finančnih sredstev v bankah,
               zaradi tega, ker je obdavčila obresti in da bodo državljani in državljanke to raje
               nekam drugam investirali, kam, pa nam zopet narekuje vlada Republike Slovenije z
               usmerjevalno fiskalno politiko.</p>
               <p>Vprašanje, če je to to, kar si naši državljani želijo. Jaz osebno ocenjujem, da
               prevzem evra bi znal pripeljati pozitivne stvari v gospodarstva in na vsa ostala
               področja življenja v okviru naše države. Vprašanje pa je, če smo za to pripravljeni
               plačati oziroma sprejeti pot, ki nam jo ponuja ta vlada. Torej, da vsa področja v
               našem življenju, ali pa vsa področja v Republiki Sloveniji, prilagodimo izključno
               zasledovanju tega cilja. Mislim, da je v zadnjih treh mesecih minister Bajuk povedal,
               da je edini cilj, ki ga zasleduje on, evro, da niso drugi cilji. Torej cilji, ki bi
               se dotikali dejanskega državljana oziroma državljanke, ampak da je edini cilj prevzem
               evra.</p>
               <p>Ob tem bi rad povedal, da se mi zdi škoda, da v okviru zakona o banki, ki je žal tako
               prišel, pa bom citiral, predstavniki vlade, kar so zapisali v Poročevalcu, da gre za
               uskladitev zakona s pogodbo o ustanovitvi evropske skupnosti in statusom evropskega
               sistema centralnih bank. Žal mi je, da notri ni poglavja, ki bi v tej fazi in mislim,
               da je faze omenil že eden izmed mojih predhodnikov, tudi zaščitil, torej končnega
               odjemalca, najsibo državljana, državljanko, pred neupravičenim dvigom cen. Po moji
               oceni bi seveda ta zakon v svoji vsebini lahko nosil tudi tisto poglavje, ki bi pa
               izražalo skrb zakonodajalca in pa izvršilne veje oblasti in da ta zakon ne bi bil
               zgolj izpeljan .../Opozorilni znak za konec razprave./... iz Evropske unije.
               Hvala.</p>
            </sp>
            <sp xml:id="SDZ4-Redna-15-2006-03-30.sp15">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Stališče poslanske skupine DeSUS bo predstavil gospod Ivan Jelen.
               Trenutek prosim, gospod Jelen. Izvolite. Proceduralno vprašanje?</p>
            </sp>
            <sp xml:id="SDZ4-Redna-15-2006-03-30.sp16">

               <speaker>MAG. MILAN M. CVIKL:</speaker>

               <p>Ja gospod predsednik. Vmes, ko seveda poslanske skupine predstavljajo stališče, se je
               pojavila dilema, ali imamo v dvorani tudi ustreznega zastopnika vlade. Poročevalec
               št. 28 namreč pravi, da naj bi vlado danes zastopal bodisi dr. Andrej Bajuk, bodisi
               Žiga Lavrič, državni sekretar, poudarjam, v ministrstvu za finance, bodisi gospa
               Katja Božič, v.d. generalne direktorice ministrstva za finance. Predpostavljam, da
               imamo tukaj samo gospod Katjo Božič. Res pa je, kot so me ravnokar obvestili, ne vem
               pa, če to poznate vsi poslanci, ali smo to dobili vsi poslanci, da naj bi, glede na
               obvestilo gospoda Predaliča pri delu državnega zbora pri točki predlog zakona
               sprememba dopolnitev zakona o Banki Slovenije, nujni postopek, sodeloval tudi mag.
               Andrej Šircelj, državni sekretar v kabinetu predsednika vlade. Poudarjam, državni
               sekretar v kabinetu predsednika vlade Republike Slovenije. Postavlja se vprašanje,
               zato predlagam, da seveda gospod predsedujoči, vi tolmačite ustrezni poslovnik, ali
               je izpolnjen pogoj četrtega odstavka 235. člena, ki pravi, da v primeru odsotnosti
               ali zadržanosti nadomešča ministra državni sekretar ali predstojnik organa v sestavi
               ministrstva. Dilema je namreč, da je gospod Šircelj državni sekretar v kabinetu
               predsednika vlade Republike Slovenije. Ta zakonska materija pa je zakonska materija
               ministrstva za finance.</p>
               <p>V poslanskem klubu Liberalne demokracije nočemo delati težave pri obravnavi tako
               pomembnega zakona. Čudi nas, seveda, da niti gospod Bajuk, niti gospod Lavrič, kaj
               šele predsednik vlade, se niso odločili, da bi pri tako pomembnem zakonu eventualno
               sodelovali. Dilema je samo, ali je glede na to posebno situacijo, ki jo imamo v tej
               vladi, seveda, gospod Šricelj kot državni sekretar v kabinetu predsednika vlade
               Republike Slovenije tisti, ki v skladu s četrtim odstavkom 235. člena lahko nadomešča
               ministra za finance, četudi ni državni sekretar v ministrstvu za finance. Jaz imam
               tukaj dilemo. Vesel pa sem, da me je strokovna služba državnega zbora obvestila, da
               je prišlo ustrezno obvestilo v državni zbor, da bo sodeloval ..../Opozorilni znak za
               konec razprave./ seveda tudi gospod Šircelj, vendar prosim, če se lahko ta dilema
               razčisti in če se lahko to obvestilo da tudi vsem poslancem. Hvala.</p>
            </sp>
            <sp xml:id="SDZ4-Redna-15-2006-03-30.sp17">

               <speaker>PODPREDSEDNIK SAŠO PEČE:</speaker>

               <p>Kolega Cvikl, hvala za vaš proceduralni predlog oziroma proceduralno razpravo, če
               lahko tako rečem. Jaz moram reči, da sem sploh vesel, da, za razliko od včeraj, danes
               vlade ni bilo potrebno čakati 45 minut, ampak tu ne sme ostati. Je pa res, da poleg
               člena, ki ste ga omenjali vi, kolega Cvikl, mislim, da je smiselno upoštevati tudi
               66. člen, ki pravi, da lahko na začetku obravnave vsake točke poda predlagatelj
               oziroma njegov predstavnik dopolnilno obrazložitev. Verjamem, da je v tem primeru
               dopolnilna obrazložitev bila podana, da če se je vlada odločila, da ne pošlje
               sodelavca v okviru ministrstva za finance, ampak v okviru vlade, je pač to njihova
               odločitev. V kolikor pa bodo pripombe na predstavljeno poročilo, pa bom upošteval
               morebitne predloge, ki se bodo nanašali na vsebino.</p>
               <p>Nadaljujemo s predstavitvijo stališč poslanskih skupin. Besedo dajem kolegu Ivanu
               Jelenu, da predstavi stališče poslanske skupine DeSUS.</p>
            </sp>
            <sp xml:id="SDZ4-Redna-15-2006-03-30.sp18">

               <speaker>IVAN JELEN:</speaker>

               <p>Hvala za besedo, gospod podpredsednik. Poslanke in poslanci, spoštovani državni
               sekretar! V poslanski skupini DeSUS bomo predlog zakona o spremembah in dopolnitvah
               zakona o Banki Slovenije podprli. V poslanski skupini DeSUS ugotavljamo, da novela
               zakona, ki vsebuje 45 členov, implementira statut evropskega sistema centralnih bank
               in Evropske centralne banke glede pravne vključitve Banke Slovenije v evrobančni
               sistem. Pri tem se zavedamo, da to usklajevanje našega z evropskim pravnim redom
               poteka zaradi prevzema evra, tako, da bodo vsa dosedanja neskladja ustrezno
               korigirana. Tako se določa prihodnji status Banke Slovenije s 1.1.2007 in
               opredeljenost njenih bodočih pristojnosti in nalog do evropskega sistema centralnih
               bank. Torej neodvisnost Banke Slovenije prehaja v odvisnost do evropskega sistema
               centralnih bank, tako v okviru ekonomske politike, vpliva sprememb na instrumente
               denarne politike glede upravljanja deviznih rezerv, oskrbe z bankovci in kovanci kot
               mednarodnega sodelovanja. Ob tem se po našem vedenju spremeni primarni cilj
               stabilnost cen, gospodarska politika in stabilnost finančnega sistema sekundarnega
               cilja, sekundarna cilja pa postaneta podrejena evro sistemu. Poleg tega predlog uvaja
               tako imenovani register finančnega premoženja, v katerem se zagotavlja možnost
               uporabe takšnega premoženja za zavarovanje terjatev Banke Slovenije ter evropskega
               sistema centralnih bank iz naslova denarne politike. Predlagana novost je tudi
               sestava sveta Banke Slovenije, ki ga bo po novem sestavljalo 5 članov, guverner in
               štirje vice guvernerji, prej 9, guverner, 4 vice guvernerji in 4 člani. In to
               zmanjševanje bo potekalo postopoma.</p>
               <p>Te predlagane spremembe izvirajo predvsem iz zahtevkov konvergenčnih poročil evropske
               centralne banke in pristojne komisije, ki sta zahtevali popolno integracijo Banke
               Slovenije v evropski sistem centralnih bank zaradi uvedbe evra kot naše bodoče nove
               valute in položaja oziroma odvisnosti od Banke Slovenije. Temu primerno so
               zagotovljena tudi sankcije za kršitve določb, opredeljene s statutom evropskih
               centralnih bank. Evropska centralna banka bo poskrbela tako za pravila kot za zaščito
               tega kompleksnega sistema, katere del oziroma član postaja tudi Banka Slovenije,
               sicer bo za kršitve pristojno evropsko sodišče.</p>
               <p>V naši poslanski skupini DeSUS menimo, da se v predlagani noveli jasno opredeljene in
               razmejene pristojnosti Banke Slovenije do evropskega sistema centralnih bank, kot
               tudi pristojnosti, ki ostanejo Banki Slovenije z uvedbo in dokončnim prevzemom evra.
               Kljub tako popolnemu predlogu v poslanski skupini smatramo, da je potrebno
               terminološko poenotenje evra, evro kot denarna enota, v skladu z zakonom o uvedbi
               evra. V poslanski skupini DeSUS smo prepričani, da bo Slovenija kot bodoča članica
               evro centralno-finančnega sistema spoštovala evropska merila, ki veljajo za vse
               članice evropskega sistema centralnih bank enako. Tako si posamezna nacionalna
               zakonodaja ne more privoščiti prilagajanja oziroma še tako minimalnega odstopanja od
               skupno veljavnih normativov, saj bi lahko vsaka nacionalna poteza privedla do
               nejasnosti na evropskem nivoju oziroma do svojstvene interpretacije. Na podlagi
               navedenega bomo v poslanski skupini DeSUS podprli dopolnjen predlog zakona o Banki
               Slovenije.</p>
            </sp>
            <sp xml:id="SDZ4-Redna-15-2006-03-30.sp19">

               <speaker>PODPREDSEDNIK SAŠO PEČE:</speaker>

               <p>Hvala. Stališče poslanske skupine SDS bo predstavil poslanec Rudi Veršnik. Izvolite.
            </p>
            </sp>
            <sp xml:id="SDZ4-Redna-15-2006-03-30.sp20">

               <speaker>RUDI VERŠNIK:</speaker>

               <p>Hvala za besedo. Lep pozdrav vsem prisotnim! Pred nami je predlog zakona o spremembi
               in dopolnitvi zakona o Banki Slovenije. Kot nam je vsem že znano, namerava Slovenija
               1.1.2007 prevzeti evro, zato je potrebno zakon o Banki Slovenije uskladiti s pogodbo
               o ustanovitvi evropske skupnosti in statutom evropskega sistema centralnih bank in
               evropske centralne banke do prevzema evra. Spremembe in dopolnitve zakona o Banki
               Slovenije je potrebno sprejeti do konca aprila 2006, ker bo le tako uskladitev zakona
               o banki Slovenije upoštevana v konvergenčnih poročilih evropske komisije in Evropske
               centralne banke, ki bosta izdana v letu 2006. Glede na to, da je Slovenija v začetku
               marca 2006 zaprosila evropsko komisijo in Evropsko centralno banko za pripravo
               ločenega poročila o izpolnjevanju kriterijev za prevzem evra, je potrebno predlog
               sprejeti že na tej marčevski seji, saj evropska komisija in Evropska centralna banka
               za Slovenijo že pripravljata omenjeno poročilo. V preteklih konvergenčnih poročilih
               evropske komisije in evropske centralne banke so navedene določene neskladnosti
               zakona o Banki Slovenije z določili pogodbe o ustanovitvi evropske skupnosti.
               Slovenija odpravlja neusklajenosti v tem predlogu zakona o Banki Slovenije. Tako
               usklajen zakon bo podlaga za presojo, ali Slovenija izpolnjuje pogoje za prevzem evra
               ali ne.</p>
               <p>Predlog zakona spreminja določbe, ki se nanašajo na neodvisnost Banke Slovenije, na
               instrumente denarne politike glede opravljanja deviznih rezerv, na cilje ekonomske
               politike ter oskrbovanje z bankovci in kovanci in mednarodno sodelovanje. Zakon tudi
               uvaja pravilen zapis besede evro. V zvezi z izključitvijo bančnih kreditov v enotni
               seznam, vključitvijo v enotni seznam primernih zavarovanj za kreditne operacije
               evrosistema, se uvaja tudi register finančnega premoženja. Spreminja se tudi postopek
               izbora revizorja Banke Slovenije. Po vstopu v evrosistem se revizija Banke Slovenije
               izvaja v skladu z določili statuta evropskega sistema centralnih bank in evropske
               centralne banke. Naj dodam še, da predlog zakona uvaja tudi kršitve za sankcije,
               uredbe sveta 2182 in 2183/2004 o medaljah in žetonih podobnih evro kovancu. Poslanci
               Slovenske demokratske stranke smo opozarjali na 17., 27. in 41. člen tega zakona. 17.
               člen obvezuje vse člane sveta Banke Slovenije, odvezuje vse člane Banke Slovenije o
               uporabi določil zakona, ki ureja preprečevanje korupcije in se nanaša na predčasno
               prenehanje mandata. Od avtorja zakona in predstavnikov Banke Slovenije smo dobili
               zadovoljiv odgovor, da so člani upravljavskega telesa Banke Slovenije po zakonu o
               preprečevanju korupcije tako kot vsi ostali funkcionarji, dolžni poročati, vendar
               samo neporočanje ne more biti podlaga za sankcije po tem zakonu. Sankcije za te
               funkcionarje so izključno opredeljene v samem statutu.</p>
               <p>V 27. členu je opredeljen postopek revidiranja Banke Slovenije, ki se v predlogu tega
               zakona v celoti prenaša na pravilna statuta evropskega sistema centralnih bank in
               evropske centralne banke, kar pomeni, da država Slovenija s tem izgublja nadzor nad
               poslovanjem banke Slovenije.</p>
               <p>V obravnavanem zakonu o Banki Slovenije se zmanjšuje tudi število članov te ustanove
               iz devet na pet članov. Zaradi našega izrednega interesa po čimprejšnji izpolnitvi
               vseh pogojev za prevzem evra, sprejemamo zakon po nujnem postopku.</p>
               <p>Poslanci Slovenske demokratske stranke bomo omenjeni zakon podprli. Hvala lepa.</p>
            </sp>
            <sp xml:id="SDZ4-Redna-15-2006-03-30.sp21">

               <speaker>PODPREDSEDNIK SAŠO PEČE:</speaker>

               <p>Hvala. Prehajamo še na predstavitev stališča poslanske skupine Liberalne demokracije.
               Mag. Milan M. Cvikl, izvolite.</p>
            </sp>
            <sp xml:id="SDZ4-Redna-15-2006-03-30.sp22">

               <speaker>MAG. MILAN M. CVIKL:</speaker>

               <p>Gospod predsedujoči, državni sekretar, poslanske in poslanci. V poslanskem klubu
               Liberalne demokracije podpiramo zakon o spremembah in dopolnitvah zakona o Banki
               Slovenije. Dovolite, da spregovorim o vsebini, o proceduri in pa predvsem o odnosu do
               nove mednarodne oblasti.</p>
               <p>Najprej velja seveda povedati, da bi danes moral biti tukaj praznik, praznik zato,
               ker se poslavljamo od 15 letnika. Oktobra letos bo slovenski tolar imel 15 let in
               danes pravzaprav v tem državnem zboru zadnjič izvajamo katerikoli akt, povezan s tem
               15 letnikom. Hkrati s sprejemom tega zakona v državnem zboru zaključujemo kakršnokoli
               proceduro z zakonodajo, povezano z denarno politiko. Sprejeli bomo evro in v kolikor
               seveda ne bo šlo nič narobe do 1. januarja 2007 bomo z uveljavitvijo tega zakona
               imeli močnejšo centralno banko. Ta centralna banka bo sestavni del evropskega
               centralno bančnega sistema in njena vloga se bo okrepila. V kolikor do konca
               procedure sprejemanj tega zakona ne bo predložen nobeden amandma, potem bo tudi
               tako.</p>
               <p>Drugo glede vsebine. Dovolite, da seveda povem, res je, Slovenija je očitno v
               preteklih 15-ih letih dobro izvajala javno-finančno politiko, dobro izvajala denarno
               politiko in program, ki je bil sprejet konec novembra 2003, program takratne vlade
               Republike Slovenije in Banke Slovenije se je dobro izvrševal. Kljub temu pa bi rad
               opozoril, da javno-finančno stanje ni tako, ga ne bo mogoče v nadaljevanju ohranjati
               na ravni, kot je danes. Pri tem je zelo pomembno poudariti, da ni povsem res, da je
               maastrichtski kriterij glede javno finančnega deficita 3%, ampak je to 3% na dnu
               poslovnega ciklusa. Ker Slovenija v zadnjih letih raste 4,2% v letu 2004, 3,9% v letu
               2005, bi bilo ustrezno, da bi bil javnofinančni primanjkljaj nižji, kot ga imamo
               danes, nekaj pod 2-odstotni točki. Tako, da velja poudariti, da javnofinančni
               primanjkljaj 3 ali minus 3% je dovoljen samo takrat, kadar smo na dnu poslovnega
               cikla. In ker nas Evropska unija preko evropskega komisarja opozarja na resne
               probleme, povezane z odločitvami v tem državnem zboru v lanskem letu, velja tudi v
               nadaljevanju paziti, da bomo lahko skrbeli za javnofinančno stabilnost, ker bomo samo
               tako dober sestavni del evropskega monetarnega sistema.</p>
               <p>In na koncu še o proceduri sprejemanja. Nesprejemljivo je, da potem, ko je gospod
               Bajuk nekje med 3. in 6. decembrom 2004 izvedel primopredajo z ministrom za finance
               in je že takrat vedel, da je treba sprejeti spremembe zakona o Banki Slovenije, pride
               s spremembami zakona o Banki Slovenije tako rekoč dan pred sejo kolegija predsednika
               državnega zbora. 16. marca popoldne, petnajst do petih, je zakon prišel v državni
               zbor, za odločanje na kolegiju naslednji dan, da se ta zakon uvrsti po nujnem
               postopku na to redno sejo. Jaz si ne predstavljam, kaj bi bilo, če bi katerakoli
               poslanska skupina izrabila poslovniške možnosti in zahtevala, kar je sicer v tem
               državnem zboru očitno že kar normalno, da se upošteva ustrezen petdnevni rok. Tega
               zakona danes ne bi mogli obravnavati. Zakaj je vlada potrebovala eno leto, da je
               pripeljala v državni zbor ta zakon, nam ni poznano. Vendar, poslanke in poslanci
               /opozorilni znak za konec/, če smo v predvojnem času prvi zakon o Banki Slovenije
               sprejemali po rednem postopku, ne razumemo, zakaj nujni postopek. Edino, kar vemo,
               je, da ta vlada slabo, nekoordinirano...</p>
            </sp>
            <sp xml:id="SDZ4-Redna-15-2006-03-30.sp23">

               <speaker>PODPREDSEDNIK SAŠO PEČE:</speaker>

               <p>Kolega Cvikl, čas! Hvala. Končali smo s predstavitvijo stališč poslanskih skupin.</p>
               <p>Ker k dopolnjenemu predlogu zakona ni bilo vloženih amandmajev, ni možna razprava o
               členih. Zato razpravo zaključujem in s tem tudi drugo obravnavo predloga zakona.</p>
               <p>Glasovanje o zakonu bomo v skladu s časovnim potekom seje zbora opravili danes, v
               okviru točke glasovanj, pol ure po končani 22. točki dnevnega reda oziroma najkasneje
               ob 19.40 uri.</p>
               <p>S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA - DRUGA OBRAVNAVA PREDLOGA ZAKONA O FINANČNIH
                  KONGLOMERATIH.</title>
               </p>
               <p>Ob tem vas seznanjam, da je čas, predviden za obravnavo te točke, 1 ura in 27
               minut.</p>
               <p>Predlog zakona je v obravnavo zboru predložila vlada Republike Slovenije, zato dajem
               besedo predstavniku vlade za dodatno obrazložitev. Izvolite, prosim.</p>
            </sp>
            <sp xml:id="SDZ4-Redna-15-2006-03-30.sp24">

               <speaker>MAG. ANDREJ ŠIRCELJ:</speaker>

               <p>Spoštovani predsedujoči, spoštovane poslanke in poslanci!</p>
               <p>Zakon o finančnih konglomeratih vsebuje prenos direktive evropskega parlamenta in
               sveta z dne 16. decembra 2002, in sicer o dopolnilnem nadzoru kreditnih institucij,
               zavarovalnic, investicijskih družb v finančnih konglomeratih, predstavlja dopolnitev
               oziroma nadgradnjo obstoječega nadzora poslovanja treh sektorjev finančnega sektorja,
               in sicer bančnega, zavarovalniškega in sektorja trga vrednostnih papirjev, kadar so
               posamezne nadzorovane osebe, to so banke, zavarovalnice, pozavarovalnice, pokojninske
               družbe, borzno posredniške družbe in družbe za upravljanje, ki so iz navedenih
               sektorjev zaradi kapitalskih, upravljavskih, poslovnih in drugih povezav del
               finančnega konglomerata. Z uveljavitvijo predlaganega zakona se bo s 1. januarjem
               2007 v Sloveniji začel izvajati dopolnilni nadzor nad nadzorovanimi osebami v
               finančnih konglomeratih. Osnovni namen oziroma cilji dopolnilnega nadzora so predvsem
               zmanjševanje tveganj, ki so povezana s poslovanjem nadzorovanih oseb v finančnem
               konglomeratu in s tem se zagotavlja večja stabilnost finančnega sistema. Poleg tega
               je namen tudi dopolnilni nadzor, ki se nanaša predvsem na nadzor nad izpolnjevanjem
               kapitalskih zahtev, nadzor nad pomembnimi posli v skupini in koncentracijo tveganj
               nadzorovanih oseb v finančnem konglomeratu, na zagotavljanje pravilnega delovanja
               notranjega nadzora, na primernost lastniške strukture nadzorovanih oseb v finančnem
               konglomeratu in nadzor glede primernosti oziroma strokovne usposobljenosti članov
               uprav mešanih finančnih holdingov. Namen zakona je tudi povečati učinkovitost nadzora
               nad nadzorovanimi osebami iz različnih finančnih sektorjev, kadar so te del
               finančnega konglomerata, in sicer na osnovi tesnejšega medsebojnega sodelovanja in
               izmenjave informacij med koordinatorjem, tako imenovanim glavnim nadzornikom
               finančnega konglomerata, ki je pristojen za dopolnilni nadzor nadzorovanih oseb v
               finančnem konglomeratu in drugimi nadzorovanimi organi, ki so pristojni predvsem za
               posamičen ali konsolidiran nadzor posameznih nadzorovanih oseb. V zakonu je tudi
               posebej opredeljeno obvezno predhodno posvetovanje vseh udeleženih nadzornih organov
               znotraj konglomerata pred sprejemom pomembnih odločitev, ki se nanašajo na spremembe
               v delničarski organizacijski in vodstveni sestavi nadzorovanih oseb finančnega
               konglomerata, ali v povezavi z izrednimi ukrepi nadzornih organov. Prav tako zakon
               zahteva, da morajo koordinator in drugi udeleženi nadzorni organi za vzpostavitev in
               učinkovito izvajanje dopolnilnega nadzora posameznega finančnega konglomerata
               skleniti med seboj dogovor o koordinaciji. Namen tega zakona je tudi povečati
               preglednost in varnost delovanja slovenskega finančnega trga, kot sestavnega dela
               enotnega trga na območju držav članic evropskih skupnosti. Hvala lepa za
               pozornost.</p>
            </sp>
            <sp xml:id="SDZ4-Redna-15-2006-03-30.sp25">

               <speaker>PODPREDSEDNIK SAŠO PEČE:</speaker>

               <p>Hvala vam. Predlog zakona je obravnaval odbor za finance in monetarno politiko kot
               matično delovno telo. Prosim predsednika odbora, gospoda Bojana Starmana, da
               predstavi poročilo odbora. Izvolite.</p>
            </sp>
            <sp xml:id="SDZ4-Redna-15-2006-03-30.sp26">

               <speaker>BOJAN STARMAN:</speaker>

               <p>Hvala lepa za besedo, gospod podpredsednik. Spoštovani! Odbor državnega zbora
               Republike Slovenije za finance in monetarno politiko je na svoji 16. seji, dne
               15.3.2006, kot matično delovno telo obravnaval predlog zakona o finančnih
               konglomeratih, ki ga je državnemu zboru Republike Slovenije v obravnavo in sprejem
               predložila vlada Republike Slovenije. Na seji je bilo posredovano mnenje
               zakonodajno-pravne službe k mnogim členom. Odbor je večino pripomb upošteval pri
               oblikovanju, sprejemanju svojih amandmajev, ki so navedeni kasneje. Odboru je bilo
               posredovano tudi dodatno gradivo. Pripombe Združenja družb za upravljanje
               investicijskih skladov z dne 6.3., amandmajski predlog Banke Slovenije z dne 14.3.,
               amandmajski predlog ministrstva za javno upravo z dne 14.3. Do izteka rokov za
               vložitev amandmajev k predloženem zakonu kvalificirani predlagatelji niso vložili
               amandmajev. Na seji so sodelovali predstavniki vlade Republike Slovenije, Banke
               Slovenije ter zakonodajno-pravne službe.</p>
               <p>V razpravi je v posameznih členih oziroma predlogih za amandmaje odbora bil v zvezi z
               določbo 35. člena podan predlog, da se pri podrobnejši določitvi vsebine revizijskega
               pregleda in revizijskega poročila predvidi tudi sodelovanje ministra za finance s
               Slovenskim inštitutom za revizijo, ker je namreč predlagatelj zakona v tej zvezi
               predvidel le sodelovanje z Banko Slovenije, Agencijo za trg vrednostnih papirjev in
               Agencijo za zavarovanje in nadzor. Inštitut v skladu z zakonom o revidiranju izdaja
               slovenske računovodske standarde in njegovo sodelovanje je s tega vidika, kot tudi z
               vidika upoštevanja stroke nujno potrebno.</p>
               <p>Potem pa je v zvezi z določbo 58. člena, ki se nanaša na izražene vrednosti v evrih
               bil podan predlog, da se zapis naziva skupne evropske valute uskladi z že
               ratificirano pogodbo o ustavi za Evropo tako, da se v besedilu tega člena beseda evro
               z "v" nadomesti z besedo euro z "u". Odbor je oba navedena predloga upošteval pri
               oblikovanju in sprejetju svojih amandmajev k 35. in k 58. členu, ki smo ju kasneje
               sprejeli.</p>
               <p>Glede amandmajskega predloga Banke Slovenije za spremembo 20. člena, ki se nanaša na
               ureditev vseh možnih življenjskih situacij v primeru določitve koordinatorja in s
               katerim se ministrstvo za finance strinja, je bilo v razpravi izraženo stališče, da
               ta predlog ne rešuje vseh primerov in s tega vidika ni sprejemljiv. Ob tem je bilo
               poudarjeno, da v Sloveniji ne bomo imeli veliko finančnih konglomeratov, zato je
               toliko bolj pomembno odgovoriti na vprašanje, kdo bo pri sprejemanju njihove
               lastniške strukture tisti, ki bo koordinator in ki bo izvajal nadzor. Opozorjeno je
               bilo tudi na določbo 26. člena, ki se nanaša na izračun dopolnilnih kapitalskih
               zahtev nadzorovanih oseb v finančnem konglomeratu in se bodo seveda pojavile oziroma
               zahtevale kasneje, ko bodo ti finančni konglomerati oblikovani.</p>
               <p>Odbor je sprejel na podlagi pripomb zakonodajno-pravne službe, amandmajskih predlogov
               Banke Slovenije in ministrstva za javno upravo, ter predlogov, podanih v razpravi
               celo vrsto amandmajev, ki jih ne bom našteval.</p>
               <p>Na koncu je glede na sprejete amandmaje in na podlagi prvega odstavka 133. člena
               državnega zbora pripravljeno besedilo dopolnjenega predloga zakona, v katerega so
               seveda vsi sprejeti amandmaji vgrajeni. Predlagam, da tak predlog zakona državni zbor
               tudi sprejme. Hvala lepa.</p>
            </sp>
            <sp xml:id="SDZ4-Redna-15-2006-03-30.sp27">

               <speaker>PODPREDSEDNIK SAŠO PEČE:</speaker>

               <p>Hvala vam. Prehajamo na predstavitev stališč poslanskih skupin. Stališče poslanske
               skupine Nove Slovenije bo predstavil poslanec Ciril Testen. Izvolite.</p>
            </sp>
            <sp xml:id="SDZ4-Redna-15-2006-03-30.sp28">

               <speaker>CIRIL TESTEN:</speaker>

               <p>Lepo pozdravljeni še enkrat! Direktiva 2002/87 evropskega parlamenta in sveta, z dne
               16.12.2002, se nanaša na finančne konglomerate. Direktiva se nanaša na dopolni nadzor
               kreditih institucij, zavarovalnic in investicijskih družb, predstavlja nadgradnjo
               nadzora poslovanja. Z uveljavitvijo zakona o finančnih konglomeratih in sprejemom
               podzakonskih predpisov se bo začel s 1.1.2007 tudi v Sloveniji izvajati dopolnilni
               nadzor nad zavarovanimi osebami. Glavni namen dopolnilnega nadzora je zagotoviti
               obvladovanje in posledično zmanjšanje tveganj, povezanih z nadzorovanimi osebami.
               Dodatni nadzor se predvsem nanaša na izpolnjevanje kapitalske ustreznosti,
               koncentracije tveganj nad zavarovanih oseb, pravilno delovanje notranjih kontrol,
               pravilno upravljanje s kapitalom in tveganji, primernost lastniške strukture in
               strokovno usposobljenost članov uprav mešanih finančnih holdingov. Ojačati
               učinkovitost nadzora nad zavarovanimi osebami iz različnih finančnih sektorjev, kadar
               so te del finančnega konglomerata. Tu je pomembno sodelovanje in izmenjava informacij
               med koordinatorjem pristojnim za dopolnilni nadzor v konglomeratu in drugimi
               nadzornimi organi, pristojnimi za posamičen nadzor. Posebej je opredeljeno tudi
               medsebojno usklajevanje vseh udeleženih nadzornih organov pred sprejemom pomembnih
               odločitev, ki se nanašajo na spremembe v delničarski, organizacijski ali vodstveni
               sestavi konglomerata. Koordinator in drugi udeleženi organi morajo po predlogu zakona
               skleniti med seboj dogovor o koordinaciji. Eden od bistvenih ciljev sprejema
               predlaganega zakona je tudi povečati preglednost in varnost delovanja slovenskega
               finančnega trga kot sestavnega dela enotnega finančnega trga na območju Evropske
               skupnosti. Za slovenski finančni trg je sedaj značilno, da ima stabilen trend rasti
               in da je delež poslovanja v bruto domačem proizvodu konec leta 2004 predstavljal že
               130%. Za zavarovalnice, kot tudi za banke, je v Sloveniji značilna visoka tržna
               koncentracija. V preteklosti je bilo povezovanje v Sloveniji vezano izključno na
               kapitalske povezave.</p>
               <p>Po oceni delovne skupine, ki je pripravljala zakone, je bil v Sloveniji v letu 2004
               ugotovljen en finančni konglomerat. Glede na že izpeljane in predvidene spremembe
               lastniške strukture je predvideno, da lahko nastane v prihodnje še eden ali dva.
               Osnovni motiv za finančno povezovanje je povečanje prihodkov in zmanjševanje
               stroškov, na kar pritiskajo delničarji in tudi moderna tehnologija to omogoča. Zaradi
               zahtevnosti direktive je do 25.10.2005 v svojo zakonodajo vgradilo direktivo samo 11
               držav članic Evropske unije. Je pa dodaten nadzor nad finančnimi konglomerati nujen,
               ker jih je v Evropski uniji iz dneva v dan več.</p>
               <p>V poslanski skupini Nove Slovenije-Krščansko ljudski stranki bomo predlog zakona
               podprli, ker menimo, da je dodaten nadzor za stabilnost finančnega trga potreben.
            </p>
            </sp>
            <sp xml:id="SDZ4-Redna-15-2006-03-30.sp29">

               <speaker>PODPREDSEDNIK SAŠO PEČE:</speaker>

               <p>Hvala. Sledi predstavitev stališča poslanske skupine Slovenske ljudske stranke.
               Poslanec Josip Bajc, izvolite.</p>
            </sp>
            <sp xml:id="SDZ4-Redna-15-2006-03-30.sp30">

               <speaker>JOSIP BAJC:</speaker>

               <p>Hvala, gospod podpredsednik. Zakon o finančnih konglomeratih v naš pravni sistem
               implementira direktivo o dopolnjenem nadzoru kreditnih investicij zavarovalnic
               investicijskih družb v finančnem konglomeratu. Gre za direktivo evropskega parlamenta
               in sveta iz leta 2002, ki uvaja dodaten nadzor bank, zavarovalnic, pozavarovalnic,
               pokojninskih družb, borzno-posredniških družb in družb za upravljanje, kadar so le-te
               del finančnega konglomerata. Ta ureditev je nujna zlasti zaradi odpiranja mej znotraj
               Evropske unije in dejstva, da je vedno več zavarovalnic, bank in drugih finančnih
               institucij, ki delujejo izven meja svojih držav. Predlog zakona tako zagotavlja
               obvladovanje tveganj, ki so povezana s poslovanjem nadzorovanih oseb v finančnem
               konglomeratu, in tako zagotavlja večjo stabilnost finančnega sektorja. Na podlagi
               obravnavanega zakona se bo lahko povečal nadzor in transparentnost ter varnost
               delovanja slovenskega finančnega trga.</p>
               <p>Sprejemamo torej zakon, ki je po eni strani nujen, ker imamo sprejeto direktivo, ki
               nam to nalaga. Po drugi strani pa bo predlagani oziroma obravnavani zakon pripomogel
               k varnosti delovanja finančnega trga tudi v Republiki Sloveniji.</p>
               <p>V Slovenski ljudski stranki menimo, da je zakon dobro pripravljen in da na ustrezen
               način ureja nadzor družb v finančnem konglomeratu. Predpisuje namreč potrebne metode
               in postopke, opredeljuje pojme in vzpostavlja pogoje za zanesljiv, pregleden in
               učinkovit sistem upravljanja s kapitalom in tveganji nadzorovanih oseb na ravni
               finančnih konglomeratov. Poslanci Slovenske ljudske stranke bomo predlagani zakon
               podprli. Hvala.</p>
            </sp>
            <sp xml:id="SDZ4-Redna-15-2006-03-30.sp31">

               <speaker>PODPREDSEDNIK SAŠO PEČE:</speaker>

               <p>Hvala vam. Sledi predstavitev stališča poslanske skupine DeSUS. Poslanec Ivan Jelen,
               izvolite, prosim.</p>
            </sp>
            <sp xml:id="SDZ4-Redna-15-2006-03-30.sp32">

               <speaker>IVAN JELEN:</speaker>

               <p>Hvala za besedo. Spoštovani! V poslanski skupini DeSUS bomo vladni predlog zakona o
               finančnih konglomeratih podprli. Vladni zakon prinaša evropsko direktivo o dodatnem
               dopolnilnem nadzoru kreditnih posojilnih ustanov, institucije banke, zavarovalnic in
               investicijskih družb. V poslanski skupini menimo, da usklajevanje z evropsko
               direktivo prinaša v naš finančni prostor novo finančno obliko, ki dopolnjuje in
               nadgrajuje sedanji nadzor poslovanja finančnih sektorjev, bančnega, zavarovalnega in
               trga vrednostnih papirjev, ko so posamezne nadzorne osebe del finančnega
               konglomerata. Zavedamo se namena zakona, ki predvideva dopolnitev nadzora v smislu
               obvladovanja in zmanjševanja tveganj v povezavi s poslovanjem nadzorovanih oseb v
               finančnem konglomeratu. Obenem pa je potrebno zagotoviti večjo stabilnost finančnega
               sistema. V Evropski uniji finančni konglomerati zavzemajo, predstavljajo pomemben
               tržni delež: Belgija, Nizozemska, Finska, na zadnjih mestih Nemčija, Španija,
               Avstrija. Bistvene novosti predlaganih rešitev se kažejo predvsem v merilih za
               ugotavljanje obstoja finančnega konglomerata, določitev obvladovanja tveganja, nadzor
               nad izpolnjevanjem predpisane kapitalske ustreznosti, koncentracijo tveganj v
               finančni skupini, poslov v skupini, izpolnjevanje pogojev za imenovanje članov uprave
               mešanega finančnega holdinga in odpoklic le-tega, sodelovanje in izmenjava informacij
               med pristojnimi in nadzornimi organi. Ta merila so nedvomno prilagojena velikosti
               nacionalne ekonomije. Za opravljanje funkcije nadzornika Banka Slovenije, agencija za
               trg vrednostnih papirjev in agencija za zavarovalni nadzor bo potrebno prevzeti več
               obveznosti, medtem ko dodatnega dela z nadzorovanci ne bi imeli. Pri izbiri in
               določitvi vodje organa bo praviloma izbran tisti nadzorni organ, ki dosega največji
               delež v konglomeratu na finančnem trgu. Sedaj pogoje izpolnjujeta Zavarovalnica
               Triglav in A Banka. Zakon opredeljuje tudi tesnejše medsebojno korporativno delo
               nadzornih organov iz različnih finančnih sektorjev in različnih držav članic.</p>
               <p>V poslanski skupini DeSUS menimo, da storitve finančnih konglomeratov ponujajo
               uporabniku enkratno, predvsem pa sprejemljivo in odgovorno rešitev. Prednost ureditve
               finančnih konglomeratov se kaže predvsem kot dobljena storitev na tako imenovanem
               "vse na enem mestu". Uporabniku je pomembna nedvomno višina cene, za katero so se
               pripravljeni pogajati. Obenem ni izključujoča enostavnost, hitra dostopnost, nudenje
               finančne storitve. V poslanski skupini lahko z gotovostjo trdimo, da je potrebno
               uskladitev te terminologije s terminologijo dejavnosti gospodarskih družb,
               zavarovalništva, trga vrednostnih papirjev in investicijskih skladov in družb za
               upravljanje ter opredelitev nekaterih na novo uporabnih institutov, evro ali avro,
               glavni posel, redna dejavnost, osnovna dejavnost, opredelitev, kolektivni naložbeni
               podjemi za vlaganje v prenosljive vrednostne papirje, organi vodenja ali nadzora,
               enotno pojmovanje uprave, nadzornega sveta in upravnega odbora. Po našem mnenju bi
               morali biti v materialnih določbah zakona vsi zneski navedeni v veljavni denarni
               enoti Republike Slovenije, torej v tolarjih. Potrebna je precizna določitev rokov
               oziroma veljavnost le-teh. V okviru revizijskega pregleda in revizijskega poročila v
               35. členu v poslanski skupini smatramo, da je nujno potrebno vključiti slovenski
               institut za revizijo, ki bo skupaj z ministrom za finance sodeloval v Banki
               Slovenije.</p>
               <p>Glede na to, da smo majhna država, predvidevamo, da ne bomo imeli veliko finančnih
               konglomeratov, pa kljub temu je potrebno zakonsko omogočiti in zagotoviti korektno in
               transparentno poslovanje. Pri tem opozarjamo na prihodnje spremembe lastniških
               struktur podjetij.</p>
               <p>V poslanski skupini DeSUS smo prepričani, da bomo v tem zakonu povečali preglednost,
               nadzor in varnost nad delovanjem slovenskega finančnega trga, ki predstavlja tudi
               sestavni del evrofinančnega trga. Na podlagi navedenega bomo v poslanski skupini
               DeSUS podprli dopolnjen predlog zakona o finančnih konglomeratih.</p>
            </sp>
            <sp xml:id="SDZ4-Redna-15-2006-03-30.sp33">

               <speaker>PODPREDSEDNIK SAŠO PEČE:</speaker>

               <p>Hvala. Sledi predstavitev stališča poslanske skupine SDS. Kolega Bojan Starman,
               izvolite, prosim.</p>
            </sp>
            <sp xml:id="SDZ4-Redna-15-2006-03-30.sp34">

               <speaker>BOJAN STARMAN:</speaker>

               <p>Hvala lepa za besedo, gospod podpredsednik. Spoštovani! Globalizacija finančnih
               trgov, pogojena z liberalizacijo nacionalnih finančnih trgov in ukinitvijo pravnih
               ter drugih omejitev upravljanja finančnih storitev med državami, zlasti v evropskem
               prostoru, je omogočila razvoj in delovanje finančnih konglomeratov znotraj in izven
               posameznih držav, ki obvladujejo celoto finančnih storitev, predvsem na področju
               bančništva, zavarovalništva in storitev, povezanih z vrednostnimi papirji. Prav
               zaradi tega je bila na ravni Evropske unije sprejeta direktiva 2002/87, saj je zaradi
               prepletenih medsebojnih kapitalskih povezav in možnih različnih transakcij ter
               pomanjkljivega nadzora tovrstnih finančnih skupin lahko ogrožena stabilnost celotnega
               finančnega sistema v posamezni državi in tudi širše. Za odkrivanje, merjenje ter
               spremljanje tveganj, ki izvirajo iz kapitalskih ter drugih povezav nadzorovanih in
               nenadzorovanih oseb v finančnega konglomeratu, je potrebno predpisati metode za
               ugotavljanje kapitala in dopolnilnih kapitalskih zahtev nadzorovanih oseb v finančnem
               konglomeratu ter postopke spremljanja izpolnjevanja dopolnilnih kapitalskih zahtev,
               opredeliti pomembne posle v skupini po vrednosti in vrsti ter pomembnejše
               koncentracije tveganj oziroma izpostavljenosti oseb v finančnem konglomeratu
               različnim tveganjem. Prav tako pa je potrebno vzpostaviti zanesljiv, pregleden in
               učinkovit sistem upravljanja s kapitalom in tveganji nadzorovanih oseb na ravni
               finančnega konglomerata.</p>
               <p>V finančnem konglomeratu morajo imeti tudi ustrezne sistem notranjih kontrol za
               pripravo in posredovanje informacij za namen dopolnilnega nadzora. Zagotovljena mora
               biti tudi pregledna lastniška struktura oseb v finančnem konglomeratu ter
               usposobljenost in primernost članov uprave mešanega finančnega holdinga.</p>
               <p>Slovenska demokratska stranka bo predlagani zakon seveda podprla, saj vsebuje vse te
               elemente, ki sem jih prej našel, in zagotavlja oziroma povečuje varnost finančnega
               poslovanja v naši državi in seveda tudi v okviru evropskega sistema.</p>
               <p>Zakon prinaša prenos prej omenjene direktive 2 dne 16. decembra 2002 o dopolnilnem
               nadzoru kreditnih institucij, zavarovalnic in investicijskih služb pri finančnem
               konglomeratu in predstavlja dopolnitev oziroma nadgradnjo obstoječega nadzora
               poslovanja treh sektorjev finančnega sektorja: bančnega, zavarovalniškega in sektorja
               trga vrednost papirjev, kadar so posamezne nadzorovane osebe iz navedenih sektorjev
               banke, zavarovalnice, pozavarovalnice, pokojninske družbe, borznoposredniške družbe
               in družbe za upravljanje zaradi kapitalskih, upravljavskih, poslovnih in drugih
               povezav del finančnega konglomerata. Z uveljavitvijo predlaganega zakona in na
               njegovi podlagi z danimi podzakonskimi predpisi se bo s 1.1.2007 v Sloveniji začel
               izvajati dopolnilni nadzor nad zavarovanimi osebami, ki so del finančnega
               konglomerata, ugotovljenega v skladu z merili in določili tega zakona.</p>
               <p>Še enkrat. Slovenska demokratska stranka bo omenjeni predlog podprla. Hvala lepa.</p>
            </sp>
            <sp xml:id="SDZ4-Redna-15-2006-03-30.sp35">

               <speaker>PODPREDSEDNIK SAŠO PEČE:</speaker>

               <p>Hvala vam. Sledi predstavitev stališča poslanske skupine Liberalne demokracije
               Slovenije. Mag. Milan M. Cvikl, izvolite.</p>
            </sp>
            <sp xml:id="SDZ4-Redna-15-2006-03-30.sp36">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Gospod državni sekretar, gospa Bornikova, poslanke
               in poslanci, odsotne poslanke in pa prisotni poslanci.</p>
               <p>Liberalna demokracije Slovenije, poslanski klub podpira namen tega zakona, ker se naj
               bi s tem zakonom zagotovil obvladovanje tveganj, ki so povezana s poslovanjem
               nadzorovanih oseb finančnih konglomeratov. Tako se naj bi zagotovila večja stabilnost
               finančnega sektorja. S sodelovanjem pristojnih nadzornih organov in pa koordinatorja
               se naj bi povečalo učinkovitost nadzora nad nadzorovanimi osebami iz različnih
               finančnih sektorjev, kadar so le-te del finančnega konglomerata. Prav tako se naj bi
               povečala preglednost in varnost delovanja finančnega trga v Republiki Sloveniji kot
               sestavnega dela enotnega finančnega trga. Vse to pravim v pogojniku zato, ker se
               bojimo, da s pravzaprav hitro razpravo in pa hitrim sprejemanjem tega zakona, ki smo
               ga sicer na matičnem delovnem telesu nekoliko spremenili, ne bomo v polni meri uspeli
               implementirati določil direktive o dopolnilnem nadzoru kreditnih institucij. To še
               posebej velja, ker je potrebno dopolniti veljavni in v praksi premalo uporabljen
               posamični in konsolidiran nadzor nadzorovanih oseb, še posebej to v Sloveniji velja
               za posamezne družbe, ki deluje na ali v povezavi s trgom vrednostnih papirjev. Tukaj
               mislimo predvsem na borzno posredniške družbe in družbe za upravljanje.</p>
               <p>V Liberalni demokraciji podpiramo načela zakona, kot so načelo transparentnosti,
               načelo preprečevanja dvojnega ali večkratnega štetja kapitala, načelo zmanjševanja
               tveganja negativnih medsebojnih vplivov in predvsem poudarjamo načelo zaščite
               potrošnikov, še posebej v tej povezavi tudi načelo zaščite malih delničarjev in
               načela enakovrednega nadzora v tretjih državah, še posebej, ker je v Sloveniji seveda
               značilnost slovenskih finančnih inštitucij, da morajo zaradi omejenega domačega trga
               delovati v tujini. Vendar nam vsa ta načela in zakonodaja ne pomaga nič, če najprej
               država ne vzpostavlja enakih pogojev. Bom dal primer. V Sloveniji imamo določene
               družbe, finančne, pravne naslednice nekdanjih PID-ov, ki za razliko od drugih lahko
               opravijo določene posle. Povedati bi bilo dobro ali pa slišati bi bilo dobro s strani
               predstavnikov vlade, zakaj je lahko KD Group od Holdinga Slovenskih elektrarn
               odkupila oziroma zakaj je Holding Slovenskih elektrarn kot KD Group bil pripravljen
               odkupiti vrednosti delnice v nekaterih družbah Holdinga Slovenskih elektrarn. To bi
               bilo dobro povedati. Namreč, nič nam ne pomagati sprejemati zakon o finančnih
               konglomeratih, če vlada, država, institucije paradržave so prve, ki kršijo načela
               enakopravnih pravil trga. Drugo, zaradi česar imamo seveda problem s tem zakonom in
               zaradi česar mislimo, da bodo ta načela samo načeloma izpolnjevana in zakon bo le v
               pogojniku dosegal cilje, je pa v tem, da nam predlagatelji na sami seji matičnega
               delovnega telesa - upam, da bo to danes povedano - niso bili sposobni razložiti pri
               dani strukturi, pri dani lastniški strukturi dveh največjih finančnih institucij,
               največje banke in največje zavarovalnice, se pravi, v primeru, če bi se združila Nova
               ljubljanska banka, delniška družba, in Zavarovalnica Triglav z vsemi obstoječimi
               pravnimi lastniki ali eventualnimi njihovimi spremembami, kdo bi bil nadzornik in kdo
               bi bil koordinator.</p>
               <p>Zavedamo se, da ta vlada nima namena oblikovanja združenega nadzornika za finančne
               konglomerate in zato seveda ocenjujemo, da se bodo v praksi pojavljale dileme, katera
               nadzorna inštitucija bo imela prednost pred drugo. V prejšnji točki smo z zakonom o
               Banki Slovenije razpravo o tem, kdo je regulator za banke, zaprli. Upamo, da pa bodo
               te dosedanje odvisne institucije tudi v nadaljevanju kljub netransparentnemu
               delovanje vlade Republike Slovenije ostale neodvisne. Hvala lepa.</p>
            </sp>
            <sp xml:id="SDZ4-Redna-15-2006-03-30.sp37">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Cvikl. Preden za govornico povabim naslednjega predstavnika
               poslanske skupine, da predstavi poročilo oziroma stališče poslanske skupine, sem vas
               dolžen opozoriti, da je pomotoma iz obvestila o današnji odsotnosti poslanca izpadel
               tudi opravičeno odsoten poslanec Drago Koren.</p>
               <p>Sedaj pa vabim za govornico kolega Franceta Horvata, da predstavi poročilo oziroma
               stališče poslanske skupine socialnih demokratov. Izvolite.</p>
            </sp>
            <sp xml:id="SDZ4-Redna-15-2006-03-30.sp38">

               <speaker>FRANC (FERI) HORVAT:</speaker>

               <p>Hvala za prijazno povabilo in za besedo. Spoštovana predstavnika vlade, kolegice in
               kolegi! V poslanski skupini Socialnih demokratov podpiramo predlog zakona in to ne le
               iz formalnih razlogov, to je zaradi usklajevanja zakonodaje z direktivami Evropske
               unije, ampak predvsem zaradi vsebinskih in praktičnih razlogov. To pa je potreba po
               zagotovitvi učinkovitejšega kordiniranega in konsolidiranega nadzora nad finančnimi
               organizacijami in sistemi. Te potrebe ne zmanjšuje dejstvo, da v Sloveniji v bližnji
               prihodnosti verjetno ni realno pričakovati nastanka večjega števila finančnih
               konglomeratov. Globalizacija finančnih trgov ne bo in tudi ne bi smela obiti
               Slovenije, še posebej v pogojih vstopa v evropsko monetarno unijo. Nasprotno,
               prepričani smo, da je realno pričakovati, da bo Slovenija po vstopu v evro območje
               postala bolj zanimiva za subjekte na mednarodnem finančnem in kapitalskem trgu. Ob
               tem bo gotovo potrebno tudi več povezovanja slovenskih finančnih organizacij na
               slovenskem trgu in tudi preko meja. Ta proces poleg pozitivnih učinkov lahko prinaša
               tudi tveganja, ki jim posamezni regulatorji in nadzorniki s samostojnim delom ne
               morejo biti kos. Preglednost in varnost delovanja finančnega trga je nujna tudi za
               varstvo potrošnika. V tej zvezi se nam postavlja temeljno vprašanje, ali bodo
               predlagane rešitve za učinkovit integralen nadzor preko predvidene koordinacije med
               nadzorniki, centralno banko, agencijo za zavarovalni nadzor in agencijo za trg
               vrednostnih papirjev zadostne. Menimo, da bi v bližnji prihodnosti, verjetno po
               vstopu v evro območje, kazalo obnoviti idejo in razpravo, ki je že bila pred časom, o
               povezovanju nadzornih ustanov ali vsaj njihovih delov. Države z razvitim finančnim
               trgom imajo posebne ustanove za koordiniran in integriran nadzor. To vidimo tudi iz
               prikaza ureditev v nekaterih državah Evropske unije.</p>
               <p>Naj ob koncu omenim še eno zelo aktualno vprašanje v zvezi z nedavnim dvigom bančnih
               tarif. To je povzročilo, kot vemo, precej upravičenega nezadovoljstva. Po naši oceni
               bi vlada morala razmisliti o vzpostavitvi nadzora in vpliva na bančne storitve,
               bodisi da je to v okviru urada za varstvo konkurence, v okviru urada za varstvo
               potrošnikov ali pa, da se za to ustanovi posebna ustanova, po vzoru nekaterih drugih
               držav, na primer Nizozemske. Očitno sam trg tega vprašanja ne ureja in ne bo urejal
               učinkovito. Hvala.</p>
            </sp>
            <sp xml:id="SDZ4-Redna-15-2006-03-30.sp39">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Feri Horvat. S tem smo končali s predstavitvijo stališč poslanskih
               skupin.</p>
               <p>Prehajamo na razpravo o členu in vloženem amandmaju, ki jo bomo vodili na podlagi
               pregleda amandmajev z dne 29.3.2006.</p>
               <p>V razpravo dajem 41. člen in amandma poslanskih skupin SDS, NSi, SLS in DeSUS. Kdo
               želi besedo? <stage>(Nihče.)</stage> Zaključujem razpravo.</p>
               <p>O amandmaju bomo v skladu s časovnim potekom seje zbora odločali danes v okviru
               glasovanj, pol ure po končani 22. točki dnevnega reda oziroma najkasneje ob 19.40
               uri.</p>
               <p>S tem prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O PLAČILNEM PROMETU.</title>
               </p>
               <p>Obravnavo bomo opravili po skrajšanem postopku. Obveščam vas, da je za obravnavo te
               točke predvidenih 35 minut.</p>
               <p>Predlog zakona je v obravnavo zboru predložila vlada Republike Slovenije, zato dajem
               besedo predstavniku vlade za dodatno obrazložitev. Izvolite, prosim.</p>
            </sp>
            <sp xml:id="SDZ4-Redna-15-2006-03-30.sp40">

               <speaker>MAG. ANDREJ ŠIRCELJ:</speaker>

               <p>Hvala lepa. Spoštovani predsedujoči, spoštovane poslanke in poslanci! Vlada Republike
               Slovenije je predlog zakona o spremembah in dopolnitvah zakona o plačilnem prometu
               posredovala državnemu zboru iz naslednjih razlogov: prvič, gre za uskladitev z
               odločbo ustavnega sodišča; drugič, gre za uskladitev z direktivami oziroma predpisi
               Evropske unije in je povezano tudi z uvedbo evra.</p>
               <p>Kot sem že omenil, je glavni razlog za pripravo novele zakona odločba ustavnega
               sodišča Republike Slovenije, s katero se je razveljavila določba 29. člena oziroma
               prvi in drugi odstavek tega člena, ki se nanašata na fizične osebe, ki niso
               zasebniki. S tem je bila namreč razveljavljena pravna podlaga za vodenje registra
               transakcijskih računov za fizične osebe. To pa povzroča velik problem na področju
               izvršb in tudi na področju izvajanja davčnih postopkov. Poleg tega neobstoj registra
               transakcijskih računov fizičnih oseb izvajalcem plačilnega prometa onemogoča
               izvajanje sedmega odstavka 8. člena zakona, ki prepoveduje odprtje transakcijskega
               računa fizični osebi, ki ima neporavnane obveznosti, ali gre na podlagi zakona o
               davčnem postopku ali na podlagi zakona o izvršbi. S predlogom zakona se ponovno daje
               pravna podlaga za vodenje registra transakcijskih računov, pri tem pa se v celoti
               upošteva odločba ustavnega sodišča.</p>
               <p>Drugi razlog, kot sem omenil, gre za vprašanje usklajenosti z evropsko direktivo o
               dokončnosti poravnav pri plačilih in sistemih poravnave vrednostnih papirjev. Ta je
               bila izvedena v okviru postopka vključevanja Banke Slovenije v dva evropska sistema
               in je pokazala določeno neskladnost pri implementaciji te direktive v slovenski
               pravni red in s to novelo zakona se to neskladje dejansko odpravlja. Poleg tega zakon
               oziroma predlog zakona prinaša tudi določene spremembe, ki so predvidene zaradi
               prevzema evra.</p>
               <p>To so ti trije razlogi, ki so vlado vodili pri predlogu zakona o spremembah in
               dopolnitvah zakona o plačilnem prometu. Vlada zato predlaga, da državni zbor navedeno
               novelo zakona sprejme. Hvala lepa.</p>
            </sp>
            <sp xml:id="SDZ4-Redna-15-2006-03-30.sp41">

               <speaker>PODPREDSEDNIK SAŠO PEČE:</speaker>

               <p>Hvala vam za dopolnilno obrazložitev. Predlog zakona je v parlamentarni proceduri
               obravnaval odbor za finance in monetarno politiko kot matično delovno telo. Prosim
               predsednika odbora, gospoda Bojana Starmana, da predstavi poročilo odbora. Izvolite.
            </p>
            </sp>
            <sp xml:id="SDZ4-Redna-15-2006-03-30.sp42">

               <speaker>BOJAN STARMAN:</speaker>

               <p>Hvala lepa za besedo, gospod podpredsednik. Spoštovani! Odbor državnega zbora
               Republike Slovenije za finance in monetarno politiko je na svoji 15. seji, dne
               9.3.2006, kot matično delovno telo obravnaval predlog zakona o spremembah in
               dopolnitvah zakona o plačilnem prometu, ki ga je državnemu zboru Republike Slovenije
               v obravnavo in sprejem predložila vlada Republike Slovenije. Kolegij predsednika
               državnega zbora je na svoji 52. seji, dne 27.1.2006, sprejel sklep, da se ta novela
               obravnava po skrajšanem postopku.</p>
               <p>Seji odbora so kot predstavniki predlagateljev prisostvovali predstavniki finančnega
               ministrstva in predstavnik zakonodajno-pravne službe državnega zbora.</p>
               <p>Novela zakona prinaša tako manj zahtevne spremembe osnovnega besedila, ki
               predstavljajo uskladitev z direktivo 98/26 Evropske skupnosti, kot spremembe, ki jih
               zahteva predviden prevzem evra kot denarne enote v Republiki Sloveniji. Poleg tega je
               na tej podlagi predvidena spremenjena ureditev vodenja registra transakcijskih
               računov za fizične osebe, ki niso zasebniki, kot posledica odločbe ustavnega
               sodišča.</p>
               <p>Odboru je bilo posredovano tudi mnenje zakonodajno-pravne službe in pripombe k 4.,
               10. in 19. členu predloga zakona. Dodatnih amandmajev s strani kvalificiranih
               predlagateljev ni bilo vloženih. Člani odbora so dne 8.3. prejeli dodatno gradivo s
               predlogi za amandmaje odbora na podlagi mnenja zakonodajno-pravne službe k 4., 9.,
               19. in za novi 20.a člen zakonskega predloga, kot je razvidno iz nadaljevanje
               poročila. Po seji je bilo postavljeno nekaj vprašanj, posredovani so bili tudi
               ustrezni odgovori in v nadaljevanju je odbor sprejel amandmaje k 4., 9., 19. in novi
               20.a člen.</p>
               <p>Glede na sprejete amandmaje in na podlagi prvega odstavka 133. člena poslovnika
               državnega zbora je pripravljeno besedilo, dopolnjeno besedilo predloga zakona,
               katerega predlagamo oziroma predlagam, da ga državni zbor tudi sprejme. Hvala lepa.
            </p>
            </sp>
            <sp xml:id="SDZ4-Redna-15-2006-03-30.sp43">

               <speaker>PODPREDSEDNIK SAŠO PEČE:</speaker>

               <p>Hvala vam. Sledi predstavitev stališč poslanskih skupin. Besedo dajem poslancu Josipu
               Bajcu, da predstavi stališče poslanske skupine Slovenske ljudske stranke. Izvolite.
            </p>
            </sp>
            <sp xml:id="SDZ4-Redna-15-2006-03-30.sp44">

               <speaker>JOSIP BAJC:</speaker>

               <p>Še enkrat, gospod podpredsednik, hvala lepa. Spoštovana predstavnika vlade, kolegice
               in kolegi! Zakon o spremembah in dopolnitvah zakona o plačilnem prometu se nanaša na
               uskladitev z odločbo ustavnega sodišča in na nekaj sprememb v zvezi z že
               implementirano direktivo 98/26 in uskladitev z direktivo 2000/46. Poleg tega bo na
               podlagi sprejetega zakona slovenskim subjektom omogočeno vključevanje v tuje plačilne
               sisteme, kar je nujno potrebno tudi zaradi prevzema evra kot denarne enote v
               Republiki Sloveniji. Ustavno sodišče je oktobra lani z odločbo razveljavilo tisti del
               29. člena zakona, ki ureja vodenje registra transakcijskih računov za fizične osebe,
               ki niso zasebniki, ustavno sodišče pa ni predvidelo vsaj začasne rešitve glede
               vodenja tega registra. To vprašanje je potrebno urediti, saj zaradi odločbe ustavnega
               sodišča prihaja do določenih težav, zlasti pri izvršbi in nekaterih drugih postopkih
               oziroma ni omogočeno izvajanje nekaterih drugih zakonskih določil. Predlog zakona
               sedaj to področje rešuje v skladu z odločbo ustavnega sodišča. Pomembno je, da je
               sedaj jasno določen namen uporabe teh podatkov in tudi njihova dostopnost. Zakon
               ureja tudi področje insolventnosti, ki je veljavni ureditvi preozko definirano. V
               skladu z določili direktive 2000/46 uzakonja ustrezen znesek minimalnega osnovnega
               kapitala družbe za izdaja elektronskega denarja. V skladu s spremenjenimi določbami
               zakona pa se usklajujejo tudi kazenske določbe v zakon o plačilnem prometu.</p>
               <p>Poslanci poslanske skupine Slovenske ljudske stranke nimamo zadržkov glede predloga
               zakona in ga bom podprli. Hvala.</p>
            </sp>
            <sp xml:id="SDZ4-Redna-15-2006-03-30.sp45">

               <speaker>PODPREDSEDNIK SAŠO PEČE:</speaker>

               <p>Hvala vam kolega Bajc. Prehajamo na predstavitev stališča poslanske skupine DeSUS. Se
               opravičujem, moja napaka. Prehajamo na predstavitev stališča poslanske skupine SDS,
               kolega Bojan Starman, izvolite, prosim.</p>
            </sp>
            <sp xml:id="SDZ4-Redna-15-2006-03-30.sp46">

               <speaker>BOJAN STARMAN:</speaker>

               <p>Hvala lepa, gospod podpredsednik, še enkrat za besedo. Veljavni zakon o plačilnem
               prometu je bil sprejet marca leta 2002 in se je usklajeval s pravnim redom v Evropski
               uniji tudi v marcu 2004.</p>
               <p>Ustavno sodišče je z odločbo, dne 27.10. razveljavilo prvi in drugi odstavek 29.
               člena zakona v kolikor se nanaša na fizične osebe, ki niso zasebniki. To pa pomeni,
               da ni več pravne podlage za vodenje registra transakcijskih računov za fizične osebe,
               ki niso zasebniki. Odločba ustavnega sodišča ni določila začasne uredite tega
               področja glede obdelave osebnih podatkov fizičnih oseb, ki niso zasebniki, zato se
               register transakcijskih računov v tem delu in v tem času ne more uporabljati oziroma
               obdelovati, kar predstavlja na določenih področjih, kot so izvršba, davčni postopki,
               preprečevanje pranja denarja, velik problem oziroma zastoje pri učinkovitem
               izvrševanju pristojnosti. Ocena slovenske zakonodaje z vidika usklajenosti z
               direktivo 98/26 Evropske skupnosti, ki je bila izvedena v okviru postopkov
               vključevanja Banke Slovenije v evropski plačilni sistem EURO 1 in nemški plačilni
               sistem RTG Splus, je pokazala, da obstajajo v zakonu določene pomanjkljivosti oziroma
               nejasnosti, zaradi katerih se postavlja dvom o ustreznosti implementacije navedene
               direktive v slovensko zakonodajo. Spremembe zakona so potrebne, da bi se zagotovila
               celovita implementacija določb direktive 98/26 v zakonu o plačilnem prometu.</p>
               <p>V okviru ocene je bilo zlasti izpostavljeno vprašanje ustrezne opredelitve pojmov ter
               posledično ustrezna opredelitev posledic, ki jih določa direktiva. Ocena je tako
               pokazala, da je razlaga posameznih pojmov glede na namen direktive preozka, ter zato
               ni zagotovljena celovita implementacija te direktive v slovensko zakonodajo. Predvsem
               gre za opredelitev članov plačilnega sistema, kjer se predlaga širšo opredelitev, kot
               so po sedaj veljavnem zakonu izvajalci plačilnega prometa, ter opredelitev
               insolventnih postopkov, kjer se prav tako predlaga širšo opredelitev kot stečaj po
               sedanjem besedilu zakona. Ker je ocena ustreznosti implementacije navedene direktive
               v nacionalno zakonodaja obvezna sestavina postopkov vključevanja domačih institucij v
               plačilne sisteme v drugih državah članicah in s tem tudi eden od postopkov v okviru
               vključevanja slovenskih bank v TARGET evropski plačilni sistem za poravnave evro
               plačil velikih vrednosti, je potrebno zagotoviti implementacijo te direktive v zakonu
               na način, ki ne bo dopuščal nikakršnega dvoma o skladnosti slovenske zakonodaje z
               direktivo. Zaradi vključevanja slovenskih bank in drugih institucij v tuje plačilne
               sisteme je s spremembami, z zakoni potrebno odpraviti omejitve, ki prepovedujejo
               izvajalcem plačilnega prometa, da bi plačila velikih vrednosti poravnavali v
               kateremkoli drugem sistemu, kot je sistem, ki ga opravlja Banka Slovenije, novela
               zakona pa je potrebna tudi zaradi povečanje neustreznega zneska osnovnega kapitala
               družb za izdajo elektronskega denarja, ki ga predpisuje veljavni zakon in znaša 222
               milijonov tolarjev, direktiva pa določa, da mora biti ta znesek milijon tolarjev.</p>
               <p>Predlog sprememb tega zakona daje podlage za vodenje registra transakcijskih računov
               za fizične osebe, ki je prenehalo obstajati z odločbo ustavnega sodišča. Predlog
               zakona prinaša širšo definicijo postopkov zaradi insolventnosti, saj veljavni zakon
               definira le postopek v primeru stečaja plačilnega sistema, kar z vidika predpisov
               Evropske unije preozko. Postopki zaradi insolventnosti so za namene tega zakona, to
               pomeni postopke prisilne poravnave, stečaja in neprostovoljne likvidacije ter druge
               ukrepe oziroma postopke, ki izključujejo ali omenjajo izvršitev nalogov za poravnavo
               in razširitev veljavnih določb, ki se nanašajo na stečajni postopek in na vse
               postopke zaradi insolventnosti plačilnega sistema.</p>
               <p>Spreminjajo in dopolnjujejo se tudi določbe zakona, ki urejajo plačilne sisteme
               oziroma člane plačilnih sistemov za veljavni zakon. Glede na direktivo 98/26 preozko
               določa, da so lahko člani plačilnega sistema le izvajalci plačilnega prometa. S
               predlogom se določa, da se s pravili plačilnega sistema določi tudi trenutek sprejema
               naloga za poravnavo v sistem in trenutek nepreklicnosti naloga za poravnavo. Po
               veljavni ureditvi Banka Slovenije opravlja plačilni sistem za poravnavo tolarskih
               plačil velikih vrednosti, ki pa bo s prevzemom evra kot denarne enote Republike
               Slovenije prenehal obstajati.</p>
               <p>Skratka, vsi navedeni razlogi nas navajajo na to, da bo tudi Slovenska demokratska
               stranka ta predlog zakona podprla. Hvala lepa.</p>
            </sp>
            <sp xml:id="SDZ4-Redna-15-2006-03-30.sp47">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi vabim poslanca Cirila Testena, da predstavi stališče poslanske
               skupine Nove Slovenije.</p>
            </sp>
            <sp xml:id="SDZ4-Redna-15-2006-03-30.sp48">

               <speaker>CIRIL TESTEN:</speaker>

               <p>Hvala za besedo. Še enkrat vsi lepo pozdravljeni! Predlog zakona o spremembah in
               dopolnitvah zakona o plačilnem prometu je po mnenju poslanske skupine Nove Slovenije
               treba sprejeti iz sledečih razlogov.</p>
               <p>Ustavno sodišče je z odločbo št. 298 od 27.10.2005 razveljavilo prvi in drugi
               odstavek 29. člena zakona, v kolikor se le-te nanašajo na fizične osebe. Na ta način
               je bila razveljavljena pravna osnova za vodenje registra transakcijskih računov za
               fizične osebe. Ustavno sodišče je odločilo, da je ureditev neustavna, saj krši načelo
               varovanja osebnih podatkov, ker je omogočilo splošen dostop do transakcijskih
               računov. Sprememba zakona, ki jo vlada predlaga, bo ponovno uvedla register
               transakcijskih računov, ki pa ne bo javno dostopen prek interneta, ampak bo register
               dostopen samo pooblaščenim javnim uslužbencem, bankam, hranilnicam, sodiščem, ob
               prehodnem zaprosilu pri Banki Slovenije.</p>
               <p>Implementacija direktive 98/26 širi definicijo postopkov zaradi insolventnosti. Naš
               sedaj veljavni zakon definira le postopek v primeru stečaja plačilnega sistema, kar
               je z vidika evropske zakonodaje preozko in se s predlogom novega zakona širi tudi na
               prisilno poravnavo, neprostovoljno likvidacijo oziroma na vse postopke, ki omejujejo
               izvršitev nalog za poravnavo.</p>
               <p>Uskladitev z direktivo 2000/46, ki določa minimalni osnovni kapital družbe za izdajo
               elektronskega denarja v tolarjih. Direktiva predpisuje minimalno milijon evrov, kar
               bi v tolarjih pomenilo približno 240 milijonov. Na odboru za finance je bilo največ
               ugovora s strani opozicije, zakaj se je vlada odločila za predlog 245 milijonov, češ,
               da je to več kot milijon evrov. Predlagatelji so pojasnili, da je predpisan samo
               minimalni znesek in da je tudi s stališča eventualne spremembe tečaja bolje postaviti
               nekoliko višji znesek, čeprav spremembe tečaja ne pričakujemo.</p>
               <p>Omogočiti vključevanje slovenskih subjektov v tuje plačilne sisteme. Določbo zakona,
               ki ureja plačilne sisteme, se spreminja, saj veljavni zakon določa, da so lahko člani
               plačilnega sistema le izvajalci plačilnega prometa. Novi predlog zakona samo nekoliko
               širše opredeljuje člane plačilnih sistemov, kot je bilo do sedaj. S prevzemom evra
               prehaja izvrševanje plačil velikih vrednosti v pristojnost evropskih plačilnih
               sistemov, kar pomeni, da se za Banko Slovenije, ki je bila do sedaj izvajalec teh
               plačil, znižujejo prihodki. Ob upoštevanju dejstva, da so se za ta plačila
               obračunavali samo dejanski stroški, bi se ta sprememba v poslovanju Banke Slovenije
               ne smela bistveno poznati.</p>
               <p>V poslanski skupini Nove Slovenije - Krščansko ljudski stranki bomo predlog zakona
               podprli, ker menimo, da je potrebno spoštovati odločbo ustavnega sodišča, istočasno
               pa je potrebno ustvariti pogoje za normalno funkcioniranje države. Predlog podpiramo
               tudi zato, ker so spremembe nujne za prevzem direktiv EU in vključitev Slovenije po
               prevzemu evra v evropski plačilni sistem. Hvala lepa.</p>
            </sp>
            <sp xml:id="SDZ4-Redna-15-2006-03-30.sp49">

               <speaker>PODPREDSEDNIK SAŠO PEČE:</speaker>

               <p>Hvala vam. Končali smo s predstavitvijo stališč poslanskih skupin.</p>
               <p>Prehajamo na <title>drugo obravnavo</title> predloga zakona. Ker k dopolnjenemu predlogu
               zakona ni bil vložen noben amandma, ni možna razprava o nobenem členu, zato razpravo
               zaključujem in s tem tudi drugo obravnavo predloga zakona. Glasovanje o zakonu bomo v
               skladu s časovnim potekom seje opravili danes v okviru točke glasovanj, pol ure po
               končani 22. točki dnevnega reda oziroma najkasneje ob 19. uri in 40 minut. S tem
               prekinjam to točko in se zahvaljujem predstavnikom vlade za udeležbo.</p>
               <p>Mi pa prehajamo na <title>3. TOČKO DNEVNEGA REDA,</title> to je na <title>DRUGO OBRAVNAVO
                  PREDLOGA ZAKONA O KOLEKTIVNIH POGODBAH.</title>
               </p>
               <p>Ob tem vas seznanjam, da je za skupni čas razprave predvidenih 48 minut. Predlog
               zakona je v obravnavo zboru predložila vlada Republike Slovenije, zato dajem besedo
               predstavnici vlade za dodatno obrazložitev. Izvolite.</p>
            </sp>
            <sp xml:id="SDZ4-Redna-15-2006-03-30.sp50">

               <speaker>MARJETKA COTMAN:</speaker>

               <p>Hvala, gospod predsedujoči. Lep pozdrav vsem prisotnim! Predlog zakona o kolektivnih
               pogodbah je v procesu dolgotrajnega usklajevanja s socialnimi partnerji, ki je trajal
               več kot 10 let in v tem času tudi čakal na nov zakon o delovnih razmerjih, dosegel
               resnično visoko stopnjo usklajenosti. Predlog zakona ureja stranke, vsebino,
               hierarhijo kolektivnih pogodb in postopek sklenitve ter naknadnega pristopa h
               kolektivni pogodbi, njeno obliko, splošno in razširjeno dejavnost ter prenehanje
               kolektivne pogodbe, mirno reševanje kolektivnih sporov ter evidenco in objavo
               kolektivnih pogodb. Predlagani zakon o kolektivnih pogodbah izhaja iz temeljnega
               načela, da naj bo sklepanje kolektivnih pogodb svobodno in prostovoljno, kar do sedaj
               ni bilo izvedeno predvsem zaradi obstoječe stare delovno-pravne zakonodaje. To načelo
               vsebuje tudi konvencija mednarodne organizacije dela, ki jo je naša država
               ratificirala. Zakon kot stranki kolektivnih pogodb opredeljuje sindikate in
               delodajalce oziroma njihova združenja.</p>
               <p>Upoštevaje načelo prostovoljnosti naj bi imela pravico biti stranka kolektivne
               pogodbe le tista združenja, ki so prostovoljna, torej ne temeljijo na načelnih
               obveznega članstva. Zakon ureja tudi hierarhijo pravnih aktov in kot novost
               predvideva izjemo od splošnega načela, da lahko kolektivno pogodbo na ožji ravni
               določa le ugodnejše pravice za delavce kot kolektivna pogodba na širši ravni.
               Predvidena je namreč možnost, da se s kolektivno pogodbo na širši ravni določi
               pogoje, s katerimi se s kolektivno pogodbo na širši ravni določi pogoje, pod katerimi
               se na ožji lahko določijo pravice in delovni pogoji, ki so za delavca drugačni
               oziroma manj ugodni, s čimer si želi doseči dovolj fleksibilen način reševanja
               kriznih situacij.</p>
               <p>Nova pravna ureditev uveljavlja tudi načelo, da kolektivna pogodba velja le za
               stranke, ki so jo sklenile. Ob izpolnjevanju določenih pogojev pa se predvideva tudi
               splošna in razširjena veljavnost sklenjenih kolektivnih pogodb. Pri tem izraz splošna
               veljavnost kolektivne pogodbe pomeni, da kolektivna pogodba velja za vse delavce pri
               delodajalcu, za katere ta pogodba velja, ne glede na njihovo članstvo v sindikatu. V
               zvezi z reševanjem kolektivnih sporov pa za razliko od sedaj veljavne zakonske
               ureditve zakonski predlog predvideva celovito in natančno ureditev mirnega reševanja
               sporov, kamor sodijo pogajanja, posredovanja in arbitraža.</p>
            </sp>
            <sp xml:id="SDZ4-Redna-15-2006-03-30.sp51">

               <speaker>PODPREDSEDNIK SAŠO PEČE:</speaker>

               <p>Hvala. Predlog zakona je v zboru obravnaval odbor za delo, družino, socialne zadeve
               in invalide kot matično delovno telo. Prosim predsednika odbora, gospoda Stanislava
               Brenčiča, da predstavi stališča.</p>
            </sp>
            <sp xml:id="SDZ4-Redna-15-2006-03-30.sp52">

               <speaker>STANISLAV BRENČIČ:</speaker>

               <p>Hvala lepa, gospod podpredsednik. Malo sem še zadihan, smo imeli en sestanek, pa
               danes delo tako hitro teče, da smo se malo zaplanirali.</p>
               <p>Takole je. Odbor je predmetni zakon obravnaval na 13. redni seji 10.3.2006. Članice
               in člani odbora so okoli gradiva za sejo odbora prejeli predlog zakona, mnenja
               zakonodajno-pravne službe z dne 22.2.2006, mnenje komisije državnega sveta in pa
               predložene amandmaje tako en amandma s strani štirih poslanskih skupin koalicije kot
               amandmaje, katerih predlagatelj sem bil sam. Pri delu odbora je sodelovala
               predstavnica predlagatelja, zakonodajno-pravna služba in pa seveda celo vrsto
               zainteresiranih institucij.</p>
               <p>Zakonodajno-pravna služba je v skladu s prvim odstavkom 27. člena poslovnika
               državnega zbora proučila navedeni predlog zakona z vidika skladnosti z ustavo in
               pravnim sistemom ter z zakonodajno-tehničnega vidika in pri tem je podala nekaj
               konkretnih pripomb, katere pa smo potem tudi v samem poteku seje z amandmaji odbora
               odpravili, tako da je po tej plati dopolnjeni predlog zakona korektno
               pripravljen.</p>
               <p>Glavna razprava poslank in poslancev članov odbora in zainteresirane javnosti se je
               odvijala po vprašanju amandmaja k 2. členu, katerega predlagatelj sem bil jaz sam. S
               predmetnim amandmajem se je nekako posegalo v zastavljen koncept zakona v tem smislu,
               da bi omogočili kot stranki v postopku kolektivnega dogovarjanja tudi svetu delavcev,
               vsaj v tistem slučaju oziroma tistih primerih, ko v podjetju sindikat ni organiziran,
               vendar pa je tako s strani predlagateljev kot nekatere zainteresirana javnosti,
               predvsem sindikatov, izhajalo, da je tak vstop v zakon ven iz koncepta, zato amandma
               ni bil sprejet in tudi ostali amandmaji istega predlagatelja so postali na tej
               podlagi brezpredmetni.</p>
               <p>Odbor je sprejel amandmaje, amandma štirih poslanskih skupin k 4. členu in sprejel
               tudi svoje amandmaje k kar nekaj členom in s tem, kot predhodno že povedano, smo
               odpravili slabosti v predlogu zakona, ki so izhajala iz mnenja zakonodajne službe.
               Dopolnjeni predlog zakona je danes pred nami. Hvala lepa.</p>
            </sp>
            <sp xml:id="SDZ4-Redna-15-2006-03-30.sp53">

               <speaker>PODPREDSEDNIK SAŠO PEČE:</speaker>

               <p>Hvala vam za podano poročilo. Prehajamo na predstavitev stališč poslanskih skupin.
               Poslanka Barbara Žgajner Tavš bo predstavila stališče poslanske skupine Slovenske
               nacionalne stranke.</p>
            </sp>
            <sp xml:id="SDZ4-Redna-15-2006-03-30.sp54">

               <speaker>BARBARA ŽGAJNER TAVŠ:</speaker>

               <p>Hvala lepa, predsedujoči, spoštovane kolegice, cenjeni kolegi in seveda tudi vladna
               predstavnica. Kolektivna pogodba je nedvomno eden temeljnih delovnopravnih aktov.
               Vlada Republike Slovenije se je v socialnem sporazumu za obdobje od leta 2003 do 2005
               zavezala za pospeševanje in razvoj sistema kolektivnih pogodb, vključno s krepitvijo
               socialnega dialoga na vseh ravneh. Če začnem pri slednjemu, torej krepitvi socialnega
               dialoga ali bolje rečeno upoštevanju le-tega, potem si upam trditi, da je vlada
               naredila bore malo v prid zastavljenemu in veliko v njegovo škodo. Kar se tiče
               razvoja sistema kolektivnih pogodb, imamo danes res pred seboj zakon, ki je
               obljubljen in je nastajal pravzaprav vse od leta 1994, če imam prave podatke.</p>
               <p>Zakon naj bi bil usklajen s socialnimi partnerji, kljub nekaterim pripombam in
               vprašanjem, ki ostajajo odprta. Novost v zakonu je hierarhija pravnih aktov in
               izjema, da lahko kolektivna pogodba na ožji ravni določa le ugodnejše pravice za
               delavce kot kolektivna pogodba. A drugi odstavek 5. člena kaj hitro zanika prejšnje
               določilo. Ta namreč jasno uzakonja možnost, da se s kolektivno pogodbo na ožji ravni
               vedno lahko določijo tudi pravice in delovni pogoji, ki so za delavce drugačni ali
               manj ugodni. To pomeni ne zgolj rušenje hierarhije, ki jo uvaja zakon, ampak tudi
               možnost očitnega zmanjševanja pravic delavcev. Po besedah sveta združenja delavcev so
               predlagane rešitve nesprejemljive, bile naj bi retrogradne, opozarjajo tudi na
               koncept absolutnega monopola sindikatov. Rešitve naj bi bile celo diskriminatorne v
               razmerju do celotne nesindikalne populacije delavcev. Večina delavcev namreč po
               podatkih, ki jih zajema tudi vlada, danes ni včlanjenih v sindikat. Ocenjujejo celo,
               da naj bi šlo za norčevanje iz načela sindikalne svobode.</p>
               <p>In ko sem omenila svobodo; zakon govori o prostovoljnem sklepanju kolektivnih pogodb,
               zato ne določa niti vsebine, niti vrst kolektivnih pogodb, niti ravni, na kateri naj
               bi se sklepale. Kolektivna pogodba nastopa torej kot avtonomni pravni vir in ne več
               kot zakonsko dopolnilo, iz česar jasno sledi, da bo tudi spore med pogodbenimi
               partnerji lažje skleniti ali po drugi stani, roko na srce, laže zaobiti. Pač ne bo
               sprejeta kolektivna pogodba. Skratka, ostajajo nekatera odprta vprašanja. Na matičnem
               delovnem telesu, na delovnem organu tega parlamenta, pojasnil poslank in poslanci
               nismo dobili, ker se vladnemu predstavniku očitno ni zdelo vredno podati obrazložitev
               oziroma dodatno pojasnilo k predlaganemu zakonu. Tako kot je nejasno, kaj se, recimo,
               zgodi v primeru kršitve obveznosti strank, ki so sklenile kolektivno pogodbo, in kje
               ter na kakšen način so predvidene sankcije. Tega v tem dokumentu ni in tega tudi na
               matičnem delovnem telesu nismo dobili - pojasnila namreč. Glede na to, da gre za
               enega temeljnih delovnopravni aktov tudi po mnenju vlade, bi bilo, še vedno
               ocenjujem, dobro dobiti odgovore na vprašanja, ki so nejasna.</p>
               <p>In za konec še eno vprašanje, ki se mi je oziroma se nam je v poslanski skupini
               Slovenske nacionalne stranke zastavljalo. Dejstvo je, da gre vlada v spremembe na
               področju delovnopravne zakonodaje in da je tudi predlog zakona o kolektivnih pogodbah
               eden izmed teh zakonov, ki sodijo v okviru delovnopravne zakonodaje. Dejstvo je tudi,
               da določene panoge v dobi globalizacije ne dosegajo razvoja oziroma rasti. Pa naj
               omenim tukaj tekstilno ali obutveno panogo. In jaz se bojim, da je pravzaprav dana
               možnost v tem zakonu, da lahko kolektivna pogodba na ožji ravni določi pravice in
               delovne pogoje, ki so za delavce manj ugodni, pravzaprav odgovor na vprašanje
               globalizacije tudi v slovenskih panogah. Zato torej krčenje pravic delavcev, da se
               bodo lahko obdržale te delovne panoge v naši državi.</p>
               <p>V Slovenski nacionalni stranki v kolikor bomo dobili odgovore,</p>
            </sp>
            <sp xml:id="SDZ4-Redna-15-2006-03-30.sp55">

               <speaker>PODPREDSEDNIK SAŠO PEČE:</speaker>

               <p>Čas.</p>
            </sp>
            <sp xml:id="SDZ4-Redna-15-2006-03-30.sp56">

               <speaker>BARBARA ŽGAJNER TAVŠ:</speaker>

               <p>... bomo zakon podprli, v nasprotnem primeru, žal, ne.</p>
            </sp>
            <sp xml:id="SDZ4-Redna-15-2006-03-30.sp57">

               <speaker>PODPREDSEDNIK SAŠO PEČE:</speaker>

               <p>Prehajamo na predstavitev stališča poslanske skupine DeSUS, mag. Franc Žnidaršič.
               Izvolite.</p>
            </sp>
            <sp xml:id="SDZ4-Redna-15-2006-03-30.sp58">

               <speaker>MAG. FRANC ŽNIDARŠIČ:</speaker>

               <p>Spoštovani podpredsednik, spoštovane kolegice in kolegi, spoštovana predstavnica
               vlade! Naša poslanska skupina bo zakon o kolektivnih pogodbah podprla, ker meni, da
               je po desetih letih čas, da državni zbor ta zakon sprejme. Ima pa poslanska skupina
               kljub podpori temu zakonu še vedno določene pomisleke. Zakon ob udejanjanju smiselnih
               ciljev prinaša tudi nove, za nas vprašljive rešitve, kakršna je tista, da so pravice
               in delovni pogoji, ki jih določa kolektivna pogodba na širši ravni, lahko v
               kolektivni pogodbi na ožji ravni ne samo drugačni, pač pa tudi manj ugodni. Amandma
               na tako rešitev, ki ga je naša poslanska skupina pripravila, smo umaknili, ker smo
               dobili zagotovilo ministrstva za delo, da je omenjena določba 5. člena zakona
               usklajena s sindikati. Ker ne želimo dvomiti v navedbe ministrstva, se zato
               sprašujemo, kaj je prepričalo sindikate, da so pristali na tako določbo, po kateri
               smejo delodajalci priznati manj ugodne delovne pogoje in pravice, kot so zapisane v
               krovni kolektivni pogodbi za dejavnost. Omenjeno možnost zagotoviti manj ugodne
               pogoje bo po našem mnenju skušala uveljaviti večina delodajalcev, saj je dosedanja
               praksa taka, da že do sedaj, ko take formalne možnosti sploh ni bilo, delodajalci
               niso v celoti spoštovali kolektivnih pogodb oziroma so jih prepogosto krčili.</p>
               <p>Nadalje smo prepričani, da je problematičen tudi 12. člen zakona, ki daje ministru
               možnost, da razširi veljavnost kolektivne pogodbe na vse delodajalce, če sklene
               pogodbo vsaj en od reprezentativnih sindikatov in eno združenje delodajalcev. Ta
               določba pomeni za nas kolizijo z načelom, da kolektivna pogodba velja le za tiste
               stranke, ki so jo sklenile. Prav tako je možnost, da bi imeli določene pravice le
               člani sindikata, taka, da sili v razmišljanje o tem, da bi bilo članstvo v sindikatu
               obvezno, če odštejemo problematičnost določbe v smislu enakosti pred zakonom, v tem
               primeru pred pravicami, ki izhajajo iz kolektivne pogodbe. Ali so naši pomisleki
               upravičeni, se bo prav kmalu pokazalo.</p>
               <p>Glede na to, da je bil zakon v veliki meri vendarle usklajen z delodajalci in
               sindikati, bo naša poslanska skupina zakon podprla, kljub temu da nosi v sebi po
               našem mnenju še kakšno pomanjkljivost. Hvala lepa.</p>
            </sp>
            <sp xml:id="SDZ4-Redna-15-2006-03-30.sp59">

               <speaker>PODPREDSEDNIK SAŠO PEČE:</speaker>

               <p>Hvala. Stališče madžarske narodne skupnosti naj bi predstavila poslanka Maria
               Pozsonec. Je ni. Stališče poslanske skupine SDS bo predstavil poslanec Ivan Grill.
               Izvolite.</p>
            </sp>
            <sp xml:id="SDZ4-Redna-15-2006-03-30.sp60">

               <speaker>IVAN GRILL:</speaker>

               <p>Spoštovani gospod podpredsedujoči, spoštovana gospa državna sekretarka, kolegice in
               kolegi. Zakon o kolektivnih pogodbah je zakon, ki je nastajal daljše obdobje, saj je
               vsebina tega zakona zelo pomembna in občutljiva tema tako za delojemalce kot tudi za
               delodajalce. Sprejemljiv zakon za obe strani lahko nastane samo pod pogojem, da so
               rešitve v zakonu v čim večji meri konsenzualne, zato zahtevajo veliko usklajevanj in
               pogajanj. V Slovenski demokratski stranki smo mnenja, da so predlagane rešitve
               nastale na podlagi dolgotrajnih pogajanj in so zato tudi po našem mnenju dobre.</p>
               <p>Namen zakona o kolektivnih pogodbah je v prvi vrsti v tem, da ureja odnose med
               strankami, vsebino, hierarhijo kolektivnih pogodb, postopke sklenitve naknadnega
               pristopa h kolektivnim pogodbam, njeno obliko, splošno in razširjeno veljavnost kot
               tudi samo prenehanje pogodbe. Pomembno je tudi, da se reševanje kolektivnih sporov
               ureja na miren in tudi konsenzualen način in da so vse stvari dobro evidentirane in
               objavljene. Zakon izhaja iz temeljnega načela, da naj bo sklepanje pogodb svobodno in
               tudi prostovoljno. Prav zato ta zakon ne predpisuje obveznega sklepanja pogodb, ne
               vsebuje tudi obvezne vsebine kolektivnih pogodb niti ne določa vrst kolektivnih
               pogodb na ravni, na katerem naj bi seveda te sklepale. Če ne bi upoštevali teh
               izhodišč, bi se namreč posegalo v voljo strank in preprečevalo, da do sklenitve pride
               vedno in povsod, pa tudi takrat, kadar je takšna volja in interes obeh strank. To
               pomeni, da je bilo splošno vodilo tudi v tem, da naj bi bila avtonomija strank ena
               prioriteta.</p>
               <p>V Slovenski demokratski stranki smo mnenja, da je predlog zakona dober in to še
               posebej zato, ker v njem velja tudi načelo pravne ureditve, da so kolektivne pogodbe
               veljavne le za stranke, ki so jo sklenile, in to se nam zdi izredno pomembno.</p>
               <p>Iz vseh navedenih razlogov bomo v Slovenski demokratski stranki ta zakon tudi
               podprli. Hvala lepa.</p>
            </sp>
            <sp xml:id="SDZ4-Redna-15-2006-03-30.sp61">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Grill. Stališče poslanskega kluba Liberalne demokracije Slovenije
               bo predstavil poslanec Ljubo Germič. Izvolite.</p>
            </sp>
            <sp xml:id="SDZ4-Redna-15-2006-03-30.sp62">

               <speaker>LJUBO GERMIČ:</speaker>

               <p>Hvala za besedo, gospod podpredsednik. Spoštovana državna sekretarka, kolegice in
               kolegi! Temeljna vprašanja ureditve kolektivnega pogajanja in kolektivnih pogodb
               trenutno še vedno urejata zakon o temeljnih pravicah iz delovnega razmerja in star
               zakon o delovnih razmerjih. Kljub temu, da v Sloveniji nismo imeli posebnega zakona,
               ki bi urejal kolektivna pogajanja, pa so bili vzpostavljeni takšni pogoji za
               enakopravno partnerstvo, ki bi omogočali odkrit dialog med enakopravnimi partnerji,
               kar ima za posledico, da je Slovenija v svetu na vrhu pri pokritosti zaposlenih s
               kolektivnimi pogodbami. Vendar pa nas vseeno veseli, da so socialni partnerji po
               dolgotrajnih pogajanjih prek ekonomskosocialnega sveta uspeli doseči konsenz glede
               temeljnih vsebin predloga zakona, kar ima za posledico današnjo obravnavo zakona o
               kolektivnih pogodbah in kar bo še okrepilo možnost enakopravnega in spoštljivega
               dialoga med predstavniki delodajalcev in delavcev, ki mora temeljiti na partnerskem
               odnosu. Taka pogajanja pa lahko trajajo kar nekaj časa, tudi več let, vendar pa
               konsenz, ki ga dosežeta obe strani, pomeni stabilnost za področje , ki ga ureja
               kolektivna pogodba. Mimogrede naj omenim, da ravno sedaj v Sloveniji poteka veliko
               pogajanje o sklenitvi kolektivne pogodbe med vlado in delodajalcem in predstavniki
               delavcev v javnem sektorju v plačnem sistemu. Na začetku so pogajanja zelo dobro
               potekala, a se je na nekem delu zaradi takšnih ali drugačnih razlogov ministru
               Virantu začel sistem, ki si ga je postavil, rušiti in to zaradi dejstva, da ni želel
               vzeti zaposlenih v javnem sektorju, kot enakopravnih partnerjev, ampak se je
               postavila vlada v položaj nadrejenega, ki diktira pogoje.</p>
               <p>Dejstva, ki jih sedaj spoznavamo, nakazujejo na to, da se je vlada pogajanj lotila
               zelo nepremišljeno in podcenjujoče. Novi plačni politiki nasprotujejo zdravniki,
               policisti, sodniki in šolniki, vrsta nezadovoljnih pa se iz dneva v dan daljša.
               Ocenimo lahko, da je minister Virant padel na izpitu iz temeljnih načel kolektivnih
               pogajanj. Nov predlog zakona o kolektivnih pogodbah temelji na načelu, da je
               sklepanje pogodb med predstavniki delodajalcev in delavcev kot strankami v pogajanjih
               svobodno in prostovoljno, kar je vsebovano tudi v konvenciji mednarodne organizacije
               dela št. 98, ki jo je Slovenija že ratificirala. To pomeni, da mora država
               vzpostaviti take pogoje, ki bodo omogočali svobodno in prostovoljno pogajanje.</p>
               <p>V strokovni javnosti in pri sami obravnavi na matičnem delovnem telesu se je odprla
               razprava, pretežno glede dveh vprašanj. Po predlagani ureditvi kolektivne pogodbe
               lahko sklepajo le sindikati oziroma združenje sindikatov na eni strani ter
               delodajalke in delodajalci oziroma združenja delodajalcev, ki imajo prostovoljno
               članstvo, na drugi strani. Ob tem se nam postavlja vprašanje, ali se s tem, ko se
               lahko pogajajo in sklepajo kolektivne pogodbe samo tista delodajalska združenja, ki
               imajo prostovoljno članstvo, ne kršijo temeljna načela, da so pogajanja svobodna in
               prostovoljna, kar po našem mnenju pomeni, da se jih udeležijo vsi tisti, ki imajo
               svoje organe izvoljene na demokratičen način. To se sprašujemo zaradi dejstva, da
               imamo v Sloveniji nekaj združenj, zbornic, ki imajo po zakonu določeno obvezno
               članstvo, in ti sedaj ne bodo mogli sodelovati v postopkih pogajanj o kolektivnih
               pogodbah na strani delodajalcev. Dejstvo je, da mednarodni dokumenti s tega področja
               določajo le dolžnost zagotavljanja svobode in prostovoljnosti pogajanj med delavskimi
               in delodajalskimi organizacijami, kar ne pomeni, da morajo imeti organizacije
               prostovoljno članstvo.</p>
               <p>Drugo vprašanje, ki je ostalo po našem mnenju odprto, je vloga in položaj svetov
               delavcev pri kolektivnih pogajanjih na podjetniški ravni. V podjetjih, kjer obstaja
               sindikat, se pogajanja odvijajo med vodstvom podjetja in sindikatom podjetja. Tam,
               kjer pa ni sindikata, nastane težava in so pogajanja oziroma dialog onemogočena.
               Sicer zakon vsebuje varovalko in delavci v takih podjetjih ne morejo imeti manj
               ugodnejših pravic in delovnih pogojev, kot so zapisani v kolektivni pogodbi za to
               področje. A vendar je vlada tista, ki mora prek svojih mehanizmov ustvariti take
               pogoje, ki bodo omogočali svobodno in prostovoljno pogajanje. V teh primerih jih ne
               ustvarja.</p>
               <p>V poslanskem klubu LDS bomo predlog zakona podprli, kljub temu, da smo mnenja, da
               predlagani zakon po nepotrebnem izključuje nekatere stranke v pogajanjih, ki so do
               sedaj lahko sodelovale v veliki meri in pripomogle k temu, da so slovenski delavci
               stoodstotno pokriti s kolektivnimi pogodbami, kar zagotavlja zadostno mero pokritosti
               za delavce in delodajalce. Z uspešnimi kolektivnimi pogajanji, kar je bila značilnost
               v zadnjih desetih letih, smo se izognili nepotrebnim sporom med delodajalci in
               delojemalci in s tem tudi gospodarski škodi, ki je slaba za obe strani in posledično
               tudi za državo. Hvala lepa.</p>
            </sp>
            <sp xml:id="SDZ4-Redna-15-2006-03-30.sp63">

               <speaker>PODPREDSEDNIK SAŠO PEČE:</speaker>

               <p>Hvala vam. Kolega poslanec Matjaž Han bo predstavil stališče poslanske skupine
               Socialnih demokratov. Izvolite, prosim.</p>
            </sp>
            <sp xml:id="SDZ4-Redna-15-2006-03-30.sp64">

               <speaker>MATJAŽ HAN:</speaker>

               <p>Hvala lepa, spoštovani podpredsednik. Spoštovana predstavnica vlade, državni zbor!
               Zakon o kolektivnih pogodbah so socialni partnerji usklajevali približno deset let.
               Na koncu jim ga je uspelo uskladiti v tej meri, da je bil ta zakon pripravljen za
               vložitev v državni zbor. Za Socialne demokrate je dogovarjanje med socialnimi
               partnerji eden izmed temeljev sodobne socialne države. Dosežena stopnja soglasja med
               socialnimi partnerji pa je tudi eden izmed pomembnejših kriterijev, ko presojamo o
               vsebini zakona in se o njem odločamo, ali ga bomo podprli ali ne. Žal smo bili v
               mandatu te vlade pogosto priča ignorantskemu odnosu te vlade do socialnih partnerjev,
               kot tudi do zainteresiranih skupin civilne družbe in strokovne javnosti. Odveč je
               razlagati, da so praviloma argumenti in predlogi opozicije poteptani s pomočjo dobro
               naoljenega glasovalnega "valerja". Koalicija in večina ministrov razume sodelovanje z
               zainteresiranimi skupinami in strokovnjaki le kot obveščanje o načrtovanih
               spremembah. Zakon o kolektivnih pogodbah pa moram reči, da je v tem primeru izjema,
               ki je dobrodošla.</p>
               <p>Na seji matičnega delovnega telesa je bilo izpostavljeno nekaj vprašanj, ki so
               povezana z razvojem industrijske demokracije pri nas. Posebej je bila izpostavljena
               vloga sveta delavcev v postopku kolektivnega dogovarjanja, posebej v podjetjih, kjer
               ni organiziran reprezentativni sindikat. Vprašanje je občutljivo med sveti delavcev
               in sindikati. Ob obravnavi zakona na seji odbora za delo, družino, socialne zadeve in
               invalide ni prišlo na žalost do zbližanja stališč na tej točki. Zato predlog zakona v
               tem delu ostaja nespremenjen.</p>
               <p>V poslanski skupini Socialnih demokratov si ob tem, tako kot tudi ob drugih
               vprašanjih, želimo več dialoga, saj menimo, da okrepljeno sodelovanje lahko prispeva
               k boljšim rezultatom, predvsem v smislu zaščite delavcev. Ne želimo pa prevzemati
               vloge arbitra ali komurkoli vsiljevati rešitve, ki jih ne sprejema. Čeprav nismo
               prepričani, da so vse rešitve v predlogu zakona idealne, jih razumemo kot rezultat
               dogovora med socialnimi partnerji in jih zato sprejemamo. Upamo, da bo izvajanje
               zakona pripomoglo, da se krepi partnerski odnos med delojemalci in delodajalci in da
               se socialni dialog v Slovenji dvigne na višji nivo. Vsekakor pa si želimo tudi, da bi
               zakon pomagal, da se krepijo sindikati na eni strani in tudi združenje delodajalcev
               na drugi, čeprav slednjim z vladnim predlogom zakona o gospodarskih družbah ne kaže
               najbolje.</p>
               <p>Na koncu bi opozoril še na zamujeno priložnost, da bi se s tem zakonom vsaj začasno
               rešil problem soupravljanja v zavodih. Ta zahteva izhaja iz odločb ustavnega sodišča,
               na možnost reševanja problematike v zakonu pa napotuje tudi 110. člen v prehodnih
               določbah v zakonu o sodelovanju zaposlenih pri upravljanju. Žal koalicija tudi na tej
               točki ni bila pripravljena poslušati naših predlogov, tako kot običajno. Zato lahko
               samo upamo, da bo vlada to vprašanje čimprej ustrezno uredila. V poslanski skupini
               Socialnih demokratov bomo predlagani zakon o kolektivnih pogodbam kljub odprtim
               vprašanjem in zamujenim priložnostim podprli. Hvala.</p>
            </sp>
            <sp xml:id="SDZ4-Redna-15-2006-03-30.sp65">

               <speaker>PODPREDSEDNIK SAŠO PEČE:</speaker>

               <p>Hvala vam za podano poročilo. Poslanski kolega mag. Franc Capuder pa bo predstavil
               stališče poslanske skupine Nove Slovenije. Izvolite.</p>
            </sp>
            <sp xml:id="SDZ4-Redna-15-2006-03-30.sp66">

               <speaker>MAG. FRANC CAPUDER:</speaker>

               <p>Hvala lepa, gospod predsedujoči. Predstavnica vlade, poslanke in poslanci!</p>
               <p>Namen zakona o kolektivnih pogodbah je določiti stranke v postopku dogovarjanja,
               vsebino, hierarhijo kolektivnih pogodb in postopek sklenitve ter naknadnega pristopa
               h kolektivni pogodbi, njeno obliko, splošno in razširjeno veljavnost ter prenehanje
               kolektivne pogodbe, mirno reševanje kolektivnih sporov ter evidenco in objavo
               kolektivnih pogodb. Predlagani zakona izhaja iz temeljnega načela, da naj bo
               sklepanje kolektivnih pogodb svobodno in prostovoljno. Zato zakon ne predpisuje
               obveznega sklepanja kolektivnih pogodb, ne predpisuje obvezne vsebine kolektivnih
               pogodb, niti ne določa vrst kolektivnih pogodb in ravni, na katerih naj bi se te
               sklepale. Vse to bi namreč posegalo v voljo strank in preprečevalo, da do sklenitve
               pogodbe pride vedno in povsod, pa tudi le takrat, kadar je takšna volja in interes
               obeh strank. Avtonomija strank naj bi bila torej ena osnovnih vodil nove pravne
               ureditve tega področja. Predlagano gradivo je rezultat dolgotrajnega dela in
               usklajevanja predloga zakona, pri čemer je bila s socialnimi partnerji dosežena
               usklajena rešitev zakonskega predloga, kar kaže na pripravljenost te vlade, predvsem
               pa resornega ministra Drobniča, na dogovarjanje s socialnimi partnerji.</p>
               <p>Na odboru se je odprlo vprašanje, ali so res lahko sindikati stranka v pogajanju ali
               pa se lahko kdo drugi pogaja namesto njih z delodajalci. Predvsem v primerih, ko v
               podjetju ni sindikata, bi se meni osebno zdelo modro, da bi se kot partner v
               pogovorih glede kolektivne pogodbe lahko vključili kot sogovornik delodajalcem kar
               demokratično izvoljeni predstavniki delavcev. Ni nujno, da delavski svet, ampak
               demokratično izvoljeni predstavniki delavcev. Žal pa usklajeni predlog zakona v prvi
               alineji 2. člena eksplicitno govori, navajam "kolektivne pogodbe sklepajo sindikati
               oziroma združenja sindikatov kot stranka na strani delavk in delavcev in delodajalke
               in delodajalci oziroma združenje sindikatov kot stranka na strani delavk in delavcev
               in delodajalke in delodajalci oziroma združenje delodajalcev kot strank na strani
               delodajalcev." Takšna, med partnerji usklajena dikcija 2. člena pa onemogoča
               pogajanje med predstavniki delavcev mimo sindikata. V teh primerih pride sindikat kot
               pogajalec v podjetje od zunaj in v takih primerih velikokrat ne pozna razmer v tem
               podjetju. In zaradi tega so lahko rešitve v kolektivni pogodbi slabše. Kljub temu pa
               bomo v Novi Sloveniji upoštevali dogovor socialnih partnerjev in bomo zakon podprli.
               Hvala lepa.</p>
            </sp>
            <sp xml:id="SDZ4-Redna-15-2006-03-30.sp67">

               <speaker>PODPREDSEDNIK SAŠO PEČE:</speaker>

               <p>Hvala vam. In sledi še predstavitev stališča poslanske skupine Slovenske ljudske
               stranke, poslanec Stanislav Brenčič. Izvolite, prosim.</p>
            </sp>
            <sp xml:id="SDZ4-Redna-15-2006-03-30.sp68">

               <speaker>STANISLAV BRENČIČ:</speaker>

               <p>Hvala lepa še enkrat za besedo. Novi zakon o delovnih razmerjih ureja delovna
               razmerja skoraj izključno in v individualnem smislu, medtem ko so pogajanja v
               kolektivnem smislu prepuščena že na podlagi stare delovno-pravne zakonodaje določbam
               zakona o kolektivnih pogodbah, zato glede na obstoječo prakso, ki ima seveda podlago
               v ne povsem dorečenih zakonskih predpisih, ki omogočajo slabo ali celo neizvajanje
               sklenjenih kolektivnih pogodb, potrebujemo zakon o kolektivnih pogodbah, ki bo na
               novo zastavil dovolj trdno podlago za prostovoljno sklepanje zaves med strankami
               pogodbe. V poslanski skupini Slovenske ljudske stranke smo mnenja, da bi nekatera
               temeljna izhodišča oziroma podlago za prostovoljno sklepanje kolektivnih pogodb moral
               določneje zastaviti že zakon o delovnih razmerjih. Temeljno poslanstvo oziroma cilj
               predloga zakona o kolektivnih pogodbah bi moral biti vzpostavitev podlag za pristno
               partnersko dogovarjanje med delodajalci in delojemalci, ki bi slonelo na medsebojnem
               zaupanju, kar še posebno velja za kolektivne pogodbe nižjega ranga oziroma kolektivne
               pogodbe na ožji ravni, kot je to na primer podjetniška pogodba.</p>
               <p>Sklepanje kolektivne pogodbe je lahko le na prostovoljni odločitvi, zato je dialog
               med strankama nujen in neke vrste temelj za to, da se bo pogodba v praksi tudi
               skladno z njenimi nameni izvajala zato je nujno, da se do največje možne mere
               socialni partnerji o ključnih zadevah dogovore in uskladijo že ob sami pripravi
               predloga zakona, če ravno se ti dogovori v dosti pogledih dogajajo na vse preveč
               imaginarni ravni, ki v praksi neposrednega partnerstva med delavci in delodajalci v
               podjetju ne dosegajo želenih oziroma pričakovanih rezultatov. Včasih vsaj tisti, ki
               imamo malo več izkušenj iz tega področja sploh ne dosega nikakršnih rezultatov.</p>
               <p>Prav zaradi tega dejstva smo v poslanski skupini mnenja, in v to smo tudi trdno
               prepričani, da bi se smelo v kolektivnih pogajanjih dati možnost in pravico kot
               stranke pri sklepanju pogodbe tudi svetom delavcev, ki so praktično edini voljeni
               predstavniki delavcev oziroma zaposlenih, s tem, da se izvirno poslanstvo sindikatov
               po tem vprašanju v ničemer ne zmanjšuje, res pa je, da bi se s tem v določenih
               primerih zmanjšal njihov popolnoma monopolni položaj, ki je na določenih trenutkih
               tudi že družbeno škodljiv. Vsaj v podjetjih, v katerih sindikat sploh ni organiziran,
               bi zaradi doseganja pravic in pričakovanj delavcev njih smel v kolektivnih pogajanjih
               z delodajalcem zastopati tudi voljeni predstavnik, to pa je svet delavcev, kajti v
               takih primerih se vprašanja, ki zadevajo vsebino kolektivnih pogodb, sedaj urejajo s
               splošnim aktom, ki ga na podlagi zakona o delovnih razmerjih sprejme delodajalec sam.
               Po tem vprašanju je predlagatelj predloga zakona v 11. členu šel celo tako daleč, da
               lahko stranki pogodbe, to pa sta lahko izključno le sindikat in delodajalec,
               določita, da nekatere posamezne pravice lahko veljajo le za člane sindikata, pa ne
               glede na to, če je njih recimo le 10% ali manj med zaposlenimi v podjetju, ko pa ne
               damo možnosti dosega podobnih pravic tudi za vse ostale zaposlene preko svetov
               delavcev kot stranke v kolektivnem dogajanju. Prav tako tudi nismo povsem prepričani,
               da je pristop predlagatelja dovršen v tem smislu, da določena asociacija, ki ne sloni
               na prostovoljnem članstvu, vendar pa se lahko stranke te asociacije prostovoljno
               dogovorijo, da so uvedli obvezno članarino, zaradi določenih javnih pooblastil, da se
               v tem primeru taka asociacija ne more pojaviti kot stranka v sklepanju kolektivnih
               pogodb. Mi mislimo, da to ni dobro.</p>
               <p>To vprašanje bi moral na temeljni ravni urejati že zakon o delovnih razmerjih, a žal
               je bil monopolni pritisk sindikalnih central ob njegovem sprejemanju prevelik in se
               podlage, ki bi omogočala vključitev v koncept sklepanja kolektivnih pogodb tudi po
               tem vprašanju ni dalo doseči. Ne glede na to, pa bo poslanska skupina predlog zakona
               o kolektivnih pogodbah v danih razmerah možnega dogovarjanja podprla kot dober
               dogovor med socialnimi partnerji. Hvala lepa.</p>
            </sp>
            <sp xml:id="SDZ4-Redna-15-2006-03-30.sp69">

               <speaker>PODPREDSEDNIK SAŠO PEČE:</speaker>

               <p>Hvala, vam. S tem smo končali s predstavitvijo stališč poslanskih skupin. Ker k
               dopolnjenemu predlogu zakona ni bilo vloženih amandmajev, ni možna razprava o členih,
               zato razpravo zaključujem in s tem tudi drugo obravnavo predloga zakona. V skladu s
               139. členom poslovnika državnega zbora bo zbor glasovanje opravil v torek, 4. aprila
               letošnjega leta, v okviru točke glasovanj. S tem prekinjam to točko dnevnega reda.
               Predstavnici vlade se zahvaljujem za prisotnost. Hvala.</p>
               <p>Prehajamo na <title>7. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O PREKRŠKIH PO SKRAJŠANEM POSTOPKU.</title> Ob tem vas seznanjam,
               da imamo za skupen čas razprave predvidenih 50 minut. Predlog je v obravnavo
               predložila vlada Republike Slovenije, zato besedo dajem predstavniku vlade za dodatno
               obrazložitev. Izvolite prosim, 10 minut.</p>
            </sp>
            <sp xml:id="SDZ4-Redna-15-2006-03-30.sp70">

               <speaker>ROBERT MAROLT:</speaker>

               <p>Hvala lepa, gospod podpredsednik. Spoštovane poslanke, spoštovani poslanci. Predlog
               zakona o spremembah in dopolnitvah zakona o prekrških je namenjen predvsem
               učinkovitosti pregona prekrškov in zagotavljanju večje izvršljivosti izrečenih
               sankcij za prekrške. Z novelo se tudi povečuje prilagodljivost predpisovanja
               določenih sankcij za prekrške oziroma njihovih posledic s posebnim primerom glede na
               značilnosti posameznega področja ter se urejajo vprašanja, povezana z uvedbo evra,
               kot nove denarne enote v Republiki Sloveniji.</p>
               <p>Veljavni zakon o prekrških, ki je uvedel pomembno reformo prekrškovnega prava v
               Republiki Sloveniji, predstavlja zavezo tudi za sedanjo vlado kot nosilko izvršilne
               veje oblasti. V tem okviru je bil na ministrstvu za pravosodje vzpostavljen poseben
               projekt za spremljanje, izvajanje tega zakona. Ta zakon se je začel uporabljati s
               1.1.2005, na njegovi podlagi pa so bile ugotovljene tudi določene pomanjkljivosti
               veljavne ureditve, ki vplivajo na učinkovitost pregona prekrškov. V sklopu sprememb
               in dopolnitev, namenjenih večjih učinkovitosti, so zajeta naslednja področja.
               Ustreznejša ureditev plačilnega naloga, učinkovitejše zavarovanje izvršitve odločbe,
               obvezen preizkus odločbe prekrškovnega organa po vloženi zahtevi za sodno varstvo,
               razširja se možnost pravne pomoči pri zaslišanju obdolženca, predlagane so
               poenostavitve rednega sodnega postopka glede obrazložitve sodbe in ureja se področje
               mednarodnega sodelovanja organov za postopek o prekrških, tako v hitrem kot v rednem
               sodnem postopku. Poleg tega ta novela zakona vsebuje spremembe in dopolnitve, s
               katerimi se povečuje fleksibilnost prava prekrškov zahtevam, ki jih ustvarja
               materialna zakonodaja na vseh področjih pravnega urejanja, zaradi česar v praksi
               nastajajo zelo raznolike situacije, katerih udeleženci niso vedno v medsebojno
               primerljivem položaju. Zaradi večje uravnoteženosti se tako predlaga uvedba
               prekrškovne odgovornosti za posameznika, ki samostojno opravlja dejavnost, nadalje
               sprememba načina predpisovanja in izrekanja kazenskih točk v cestnem prometu in
               natančnejša ureditev prenehanja veljavnosti vozniškega dovoljena v procesnem smislu
               oziroma prepoved njegove uporabe na ozemlju Republike Slovenije za tujce. Poleg teh
               sprememb so v ta predlog zakona zajete tudi določbe, s katerimi se celoviteje ureja
               predvsem postopek za izrekanje oklonilnega zapora ter dela v splošno korist. Nadalje,
               določbe s katerimi se odpravlja nejasnost in dvom pri uporabi veljavne ureditve, na
               primer ureditev prednosti kazenskega postopka pred postopkom o prekršku, obročno
               odplačevanje globe, izrekanje opomina skupaj s stranskimi sankcijami. Zaradi sprememb
               v ureditvi varstva osebnih podatkov pa se predlaga tudi uskladitev zakona o prekrških
               z novim zakonom o varstvu osebnih podatkov. Ker je zakon o prekrških sistemske
               narave, je treba v skladu z načrtom uvedbe evra, ki ga je sprejela vlada Republike
               Slovenije, tudi v tem zakonu prilagoditi ureditev predvsem glede predpisovanja glob
               za prekrške, ki se določajo z drugimi zakoni, uredbami in odloki samoupravnih
               lokalnih skupnosti. Predlog zakona tako vsebuje tudi vse določbe, ki so potrebne za
               tako spremembo tolarskih zneskov v evro. Hvala lepa za besedo.</p>
            </sp>
            <sp xml:id="SDZ4-Redna-15-2006-03-30.sp71">

               <speaker>PODPREDSEDNIK SAŠO PEČE:</speaker>

               <p>Hvala vam, za dodatno obrazložitev. Predlog zakona je obravnaval odbor za notranjo
               politiko, javno upravo in pravosodje kot matično delovno telo. Predsednica Mojca
               Kucler Dolinar nam bo predstavila poročilo. Izvolite prosim.</p>
            </sp>
            <sp xml:id="SDZ4-Redna-15-2006-03-30.sp72">

               <speaker>MOJCA KUCLER DOLINAR:</speaker>

               <p>Hvala lepa, predsedujoči. Lep pozdrav vsem predstavnikom ministrstva in kolegom
               poslancem! Naš odbor je na 18. seji, kot matično delovno telo, obravnaval predlog
               zakona o spremembah in dopolnitvah zakona o prekrških. Na sejo sta bila poleg
               ministrstva za pravosodje in zakonodajno pravne službe vabljena tudi Gospodarska
               zbornica Slovenije in državni svet Republike Slovenije.</p>
               <p>Predstavnik predlagatelja, državni sekretar Robert Marolt, je v svoji dopolnilni
               obrazložitvi povedal, da je od uveljavitve zakona o prekrških v letu 2003 to predlog
               njegove tretje novele, ki je, tako kot prejšnja, namenjena predvsem povečanju
               učinkovitosti postopkov ob prekrških, ne glede na vrsto postopka, v katerem se o
               prekršku odloča.</p>
               <p>Predstavnica zakonodajno-pravne službe je pri predstavitvi mnenja te službe
               poudarila, da so bili njihovi pisni predlogi in njihove pisne pripombe v pretežni
               meri upoštevane s predlogi za amandmaje odbora, razen v nekaterih členih, v katerih
               se nadomešča predpisane razpone glob v tolarskih zneskih z zneski, določenimi v
               evrih. Zakonodajno-pravna služba je namreč podala svoje mnenje, da je taka ureditev
               pričakovana in načrtovana, vendar je v času sprejema tega zakona še vedno bodoče
               negotovo dejstvo, zaradi česar po njihovem mnenju so te določbe nekoliko preuranjene.
               Vendar je predlagatelj pojasnil, da je predlagana določba posledica odločitve naše
               države za prevzem evra kot nove oblike uradne denarne enote in v izogib naknadnim
               spremembam področne zakonodaje, med katere sodijo tudi predpisi o prekrških, se je
               odločil za vnaprejšnjo prilagoditev predpisov. Vprašanja o tolarju, kot trenutni
               uradni denarni enoti v naši državi pa so ustrezno rešena v prehodnih določbah.</p>
               <p>V 47. členu je po mnenju zakonodajno-pravne službe nekoliko razširjena možnost
               izvršitve odločbe, ne glede na težo prekrška, kar je bilo doslej kriterij za dostop,
               za dopustnost izvršitve odločbe pred njeno pravnomočnostjo. Tudi na to je odgovoril
               predlagatelj zakona. Po njegovem mnenju je ta rešitev utemeljena, saj navedena
               določba izhaja predvsem iz težnje po povečanju učinkovitosti postopkov o prekrških,
               glede na to, da veljavna ureditev zavarovanja izvršbe tega ni omogočala v zadostni
               meri.</p>
               <p>Nadalje je bilo iz mnenja zakonodajno-pravne službe tudi vprašanje glede izključne
               pristojnosti okrajnega sodišča v Celju, v zvezi z izdajami in izdajo sklepa o
               prepovedi uporabi vozniškega dovoljenja za tujce. Predlagatelj je pojasnil, da v
               primeru, ko nima bivališča v Republiki Sloveniji ni mogoče s splošnimi pravili o
               krajevni pristojnosti nedvomno ugotoviti, katero sodišče bi bilo lahko pristojno za
               odločanje o prenehanju veljavnosti vozniškega dovoljenja takega storilca. Zato je z
               vidika učinkovitosti smiselno določiti eno samo pristojno sodišče za take primere. S
               tem se je mogoče izogniti tudi morebitnim sporom o pristojnosti.</p>
               <p>K predlogu zakona je podala svoje mnenje tudi komisija državnega sveta Republike
               Slovenije za politični sistem, iz katerega izhaja, da komisija zakon podpira. Odbor
               je sprejel tudi nekaj svojih amandmajev in ob koncu podprl tudi vse predlagane člene
               zakona ter tudi temu zboru predlaga v sprejem novelo zakona o prekrških.</p>
            </sp>
            <sp xml:id="SDZ4-Redna-15-2006-03-30.sp73">

               <speaker>PODPREDSEDNIK SAŠO PEČE:</speaker>

               <p>Hvala za predstavljeno poročilo. Prehajamo na predstavitev stališč poslanskih skupin.
               Poslanec Ivan Jelen bo predstavil stališče poslanske skupine DeSUS. Izvolite,
               prosim.</p>
            </sp>
            <sp xml:id="SDZ4-Redna-15-2006-03-30.sp74">

               <speaker>IVAN JELEN:</speaker>

               <p>Predsedujoči, hvala za besedo. Spoštovani predstavniki vlade! Že pred dvema letoma je
               prekrškovna sfera doživela velike in temeljite spremembe in sedaj se nam zopet obeta
               pomemben krog sprememb, ki pa jih nekako ne moremo označiti kot nebistvene, saj
               posegajo tako v položaj storilcev prekrškov kot tudi v položaj prekrškovnih organov
               in njihovih pristojnosti, pa tudi v način odločanja na sodišču. Po besedah
               predlagatelja naj bi te spremembe vodile k večji učinkovitosti postopkov. V poslanski
               skupini DeSUS pa opozarjamo, da je takšna ocena mogoča šele na podlagi celovite
               statistične in analitične analize, ki pa je predlagatelj ni opravil oziroma je niti
               ni mogel opraviti, saj je ta obsežna novela vložena zelo kratek čas po začetku
               uporabe, uporablja se dobro leto, tako da niti ni izoblikovana sodna praksa, ki bi
               omogočala celovit pogled na ustreznost zakonskih določb.</p>
               <p>V zvezi s predlagano spremembo glede prilagoditve glob iz tolarskih zneskov v evre
               menimo, da je ta določba nepotrebna, saj je v pripravi krovni zakon o uvedbi evra, ki
               bo hkrati v vseh pravnih aktih prevedel določene tolarske zneske v evre.</p>
               <p>Predlog omejuje pravico do pritožbe na višje sodišče, dovoljena je le zoper odločbo,
               če je izrečena višja globa od najnižje predpisane ali odvzem premoženjske koristi, ki
               presega 10.000 tolarjev, za kar ocenjujemo, da je ustavno sporno.</p>
               <p>Kot ustavno sporno ocenjujemo tudi določbo, ki sodišče pooblašča, da opravi ustno
               obravnavo v odsotnosti obdolženca. Sporna se nam zdi predvsem z vidika, da ni
               določena nobena izjema za primere opravičene odsotnosti. Doslej je veljalo načelo, da
               se mora oseba pravici aktivne obrambe izrecno odpovedati pred sodiščem, kar pa po
               predlaganem ne bo veljalo, če bo ta oseba utemeljeno prosila za preložitev.</p>
               <p>Glede spremenjene določbe o predpisovanju in izrekanju kazenskih točk naj omenim, da
               ločeno nabiranje in ločeno izrekanje ustvarja zapleteno in birokratsko nepregledno
               proceduro.</p>
               <p>V poslanski skupini DeSUS menimo, da je določba o obročnem odplačevanju globe
               pomanjkljiva, saj po novem takšno plačevanje ni pogojeno, da gre za upravičen primer,
               temveč le, da višina izrečena globe presega trikratni znesek najnižje globe. Iz tega
               je razvidno, da za takšno odplačevanje zadošča obvestilo storilca, da bo plačal po
               obrokih.</p>
               <p>Kot pomanjkljivo ocenjujemo tudi obrazložitev finančnih posledic. Predlagatelj je
               ocenil, da bodo potrebna finančna sredstva v višini 9,5 milijona tolarjev, in sicer
               za nadgraditev informacijskih sistemov, glede katerih pa v poslanski skupini DeSUS
               menimo, da bodo terjali višja proračunska sredstva. V zvezi s tem tudi opozarjamo, da
               bo projektna skupina za pripravo ustrezne projektne dokumentacije za nadgradnjo
               informacijskega sistema in umestitev sprememb potrebovala približno pol leta, pri tem
               pa že obstoječi informacijski sistem ni dokončan.</p>
               <p>Kljub vsem tem pripombam bomo v poslanski skupini DeSUS dopolnjen predlog zakona o
               spremembah in dopolnitvah zakona o prekrških podprli, saj pričakujemo, da se bodo
               uresničile ocene predlagatelja v smislu zmanjšanja sodnih zaostankov. Hvala.</p>
            </sp>
            <sp xml:id="SDZ4-Redna-15-2006-03-30.sp75">

               <speaker>PODPREDSEDNIK SAŠO PEČE:</speaker>

               <p>Hvala. Prehajamo na predstavitev stališča poslanske skupine SDS. Poslanec Rudolf
               Petan, izvolite prosim.</p>
            </sp>
            <sp xml:id="SDZ4-Redna-15-2006-03-30.sp76">

               <speaker>RUDOLF PETAN:</speaker>

               <p>Hvala za besedo. Spoštovani predstavniki vlade, kolegica in kolegi! Področje
               prekrškov je bilo deležno številnih sprememb v zadnjem času, vendar pa vsi ti poskusi
               urejanja nekako niso dali vedno pričakovanih učinkov, še več, lahko bi rekli, da so
               se pojavili tudi neželeni stranski učinki. Eden od takšnih je, da smo zaradi
               banalnega, recimo, minimalnega prekrška, sprožili celoten sistem pravosodja, ki tudi
               zaradi neučinkovitosti ni izterjal nekaj tisoč tolarjev od kršitelja, ampak ustvaril
               goro papirja v obliki novih sodnih spisov, povečal sodne zaostanke in zaradi nekaj
               tisoč tolarjev sprožil postopke, ki stanejo desetkrat in še večkrat več, racionalnost
               države pa je takšna, bi lahko rekli. V poslanski skupini SDS ne trdimo, da je to bil
               splošen model ravnanja, je pač mogoč, se dogaja in zahteva ukrepanje. Nekaj tega je
               bilo že urejenega z zadnjo novelo, ki smo jo sprejeli lansko leto, in to v smislu
               učinkovitejše izterjave preko davčne uprave. Zaradi neprimerno učinkovitejšega
               delovanja in organiziranosti davčne uprave v primerjavi s sodnim sistemom, so menda
               tudi rezultati zelo ugodni. Nadaljnjo izboljšanje terjave pa naj bi prinesla nova
               sprememba, ki je predmet te obravnave. V tem smislu je predlagan obvezen preizkus
               odločbe o prekršku, ki ga na podlagi vložene zahteve za sodno varstvo opravi že sam
               prekrškovni organ in s tem odpravi kršitve zakona, do katerih je prišlo v hitrem
               postopku. Ocenjuje se, da bodo sodišča vzela v obravnavo le tiste zahteve za sodno
               varstvo, ki so neutemeljene ali so bile vložene zoper novo odločbo prekrškovnega
               organa, kar bi naj zmanjšalo pripad na sodišča. V to skupino ukrepov bi lahko
               postavili predviden ukrep, to je ureditev, ko se omejujejo primeri, ko višja sodišča
               razveljavijo sodbe sodišča nižje, se pravi prve stopnje in se obravnava ponovno vrača
               ali se ponovno vračajo v ponovno obravnavo na prvo stopnjo, običajno na isto sodišče.
               Predlagane so tudi druge poenostavitve materialnih in procesnih kategorij. Uvedlo bi
               se podaljšanje roka za vložitev predloga za obročno odplačevanje globe. V izogib
               odločanju o takem predlogu, se, razen minimalne višine globe, opušča določitev drugih
               pogojev. Plačilna disciplina pa se zaostruje s tem, da neplačilo ali zamuda pri enem
               obroku pomeni takojšnja zapadlost vseh neplačanih obrokov. Na to določilo bodo
               zavezanci ali storilci prekrška vnaprej opozorjeni.</p>
               <p>Obravnavani predlog predvideva še kup drugih drobnih sprememb, ki so namenjene še
               posebej enemu cilju, to je povečanju učinkovitosti postopkov v zvezi s prekrški, ne
               glede na vrsto postopka, v katerem se prekršek obravnava. Istočasno naj bi se to
               področje uskladilo tudi z novim zakonom o varstvu osebnih podatkov. V SDS bomo ta
               predlog podprli, pri tem pa čakali na korenitejše spremembe tega področja. Hvala
               lepa.</p>
            </sp>
            <sp xml:id="SDZ4-Redna-15-2006-03-30.sp77">

               <speaker>PODPREDSEDNIK SAŠO PEČE:</speaker>

               <p>Hvala vam. Stališče poslanskega kluba Liberalne demokracije bo predstavil
               podpredsednik dr. Pavliha. Izvolite.</p>
            </sp>
            <sp xml:id="SDZ4-Redna-15-2006-03-30.sp78">

               <speaker>DR. MARKO PAVLIHA:</speaker>

               <p>Hvala lepa za besedo, gospod podpredsednik. Lep pozdrav državnemu sekretarju s celo
               ekipo, drage kolegice in kolegi, kolikor vas je ostalo!</p>
               <p>Žal moram povedati, da v poslanskem klubu Liberalne demokracije Slovenije
               nasprotujemo predlogu zakona o spremembah in dopolnitvah zakona o prekrških, ker v
               preveliki meri spreminja koncept veljavnega zakona. Posamezne rešitve, ki jih je
               predlagatelj zapisal v predlog zakona, so po našem mišljenju nedodelane in slabo
               utemeljene. O tem bi bila potrebna širša razprava, na kar smo večkrat opozarjali,
               zlasti pa presoja učinkov dosedanjih ukrepov, to kar recimo v tujih jezikih na primer
               imenujejo regulatorij in pact assesment.</p>
               <p>Skupna točka vseh sprememb naj bi bila večja učinkovitost postopkov, saj naj bi bilo
               z zakonom omogočeno hitrejše obravnavanje zadev. Ti nameni so nedvomno dobri, ampak
               če bi jim v poslanskem klubu Liberalne demokracije Slovenije res verjeli, bi zagotovo
               predlog zakona tudi podprli. Se nam zdi pa neverjetno, da se bo to res tako udejanilo
               zaradi več razlogov, zato tega ne moremo storiti. Vpisano stanje na primer v uvodnem
               delu predloga ni skladno z obrazložitvijo posameznih novih členov. V poslanskem klubu
               Liberalne demokracije ocenjujemo, da utegnejo predlagane spremembe imeti drugačne
               učinke, ker kažejo tudi drugačne cilje. Predlog zakona obsežno, dodatno obremenjujejo
               prekrškovne organe zaradi ocene o, citiram, nesorazmernih učinkih veljavne ureditve,
               razmejitve pristojnosti odločanja, konec citata oziroma konec omenjene sintagme. V
               poslanskem klubu Liberalne demokracije Slovenije pa ob tem pogrešamo utemeljitve in
               pojasnila, na kateri podlagi in v čigavo korist oziroma škodo ter s čim je bilo
               sorazmerje porušeno. Zato ponovno predlagamo, da se opravi širša razprava, da se
               preverijo učinki dosedanjih ukrepov in smo se seveda potem na podlagi takšne analize
               ponovno pripravljeni pogovarjati o tem, ali sprejmemo ali podpremo takšne spremembe
               ali ne. Dokler to ne bo storjeno, pač teh sprememb ne moremo podpreti, zato bomo
               predlogu sprememb nasprotovali. Hvala lepa.</p>
            </sp>
            <sp xml:id="SDZ4-Redna-15-2006-03-30.sp79">

               <speaker>PODPREDSEDNIK SAŠO PEČE:</speaker>

               <p>Hvala vam. Poslanec Miran Potrč bo predstavil stališče poslanske skupine Socialnih
               demokratov. Izvolite.</p>
            </sp>
            <sp xml:id="SDZ4-Redna-15-2006-03-30.sp80">

               <speaker>MIRAN POTRČ:</speaker>

               <p>Hvala lepa, gospod podpredsednik. Spoštovani, državna sekretarja.</p>
               <p>Naj spet uvodoma ponovim stališče, ki ga ponavljam tako, da je že meni dolgčas, ampak
               mislim, da je prav, da se ga ob vsakem od zakonov, ki zadeva pravosodje, prekrški in
               ostalo, kar že gre po zakonu iz leta 2005 v krog pravosodja, ponovi. Namreč, da smo v
               državnem zboru deležni reforme za reformo. Da vsaka reforma zagotavlja 100% efekt, da
               na žalost mnogokrat tega efekta ni, ali vsaj ni v pretežni meri. Da smo ob tem
               poslanke in poslanci, pa ne glede na to, ali dr. Pavliha, ko reče kolegice in kolegi,
               misli na stroko ali na poslanstvo, v silno težkem položaju, ker tudi tisti, ki imamo
               temeljno-pravno izobrazbo, seveda ne moremo biti specialisti za področje kazenskega,
               civilnega, izvršilnega, upravnega, postopkovnega, prekrškovnega, pa še kakšnega
               področja in moramo verjeti strokovnjakom, da zavestno predlagajo dobre rešitve, ki bi
               naj dajale učinke. Na žalost, še enkrat povem, mnogokrat ni tako. Bojim se, da se s
               podobnim problemom srečujemo tudi ob tem predlogu.</p>
               <p>Jaz bi zaradi verodostojnosti in ker se mnogokrat poslankam in poslancem očita, češ,
               kaj ste pa delali v prejšnji oblasti, rad povedal, da je naša poslanska skupina
               Socialnih demokratov tudi, ko je bila predlagana sprememba prekrškovnega sistema v
               prejšnjem mandatu, imela veliko pomislekov in postavljala vrsto vprašanj. Postavili
               smo vprašanje, ali nam vlada lahko daje zagotovilo, da bo s predlaganimi spremembami
               res prišlo do večje učinkovitost organov za prekrške in do večje učinkovitosti dela
               tudi na sodiščih. Menili smo, da je ob tem potrebno oceniti, najmanj naslednje
               vprašanje, vsaka reorganizacija povzroča težave in zastoje, ali je ta reorganizacija
               ocenjena in domišljena. Ni jasno, koliko zadev bi bilo res prenesenih na sodišča in
               koliko bi s tem sodišča za prekrške res bila razbremenjena, ali bi se na tej točki
               zaostanki res zmanjšali. Ni jasno, kako učinkovito bi bilo mandatno kaznovanje, če bi
               bilo, zakaj ga ni mogoče uvesti tudi pred sodniki za prekrške. Če pa se mandatno
               kaznovanje ne bi moglo uporabiti v primeru izreka zaporne kazni, saj je zaslišanje
               obdolženca temelj varovanja človekovih pravic, potem je sploh vprašanje, koliko bi se
               s tem predlogom dosegli želeni cilji.</p>
               <p>Tudi ko smo dokončno sprejemali zakon, smo ocenili, da nam na ta in mnoga druga
               vprašanja kljub nekaterim izboljšavam v teku nastajanja zakona predlagatelj ni dal
               zadostnih odgovorov, in priznali, da zakon podpiramo pod predpostavko zaupanja v
               predlagane rešitve. Sedanja vlada trdi, da to zaupanje ni bilo upravičeno, ker po
               štirih mesecih izvajanja zakona, potem ko je bila sprejeta abolicija, ki je bistveno
               zmanjšala pripad - saj mislim, da je šlo za cca 90.000 primerov, ki so bili na
               podlagi abolicije ustavljeni -, mora iti v korenite spremembe. Te spremembe so po
               mnenju stroke, čeprav so gospodje državni sekretarji tudi na matičnem delovnem telesu
               govorili drugače, nepreverjene. S stroko konzultacije niso bile opravljene. Stroka
               opozarja, da so mnogi predlogi nedomišljeni, da ni nujno, da bodo dajali efekte,
               kakršne ponovno zagotavlja vlada. Rad bi povedal, da resno, najresneje računamo na
               jasne opredelitve in računamo tudi na odgovornost resornega ministra oziroma obeh, da
               bodo te rešitve argumentirane, sicer imamo veliko pomislekov pri vsebini predlaganega
               zakona. Hvala.</p>
            </sp>
            <sp xml:id="SDZ4-Redna-15-2006-03-30.sp81">

               <speaker>PODPREDSEDNIK SAŠO PEČE:</speaker>

               <p>Hvala vam. Stališče poslanske skupine Nove Slovenije bo predstavila Mojca Kucler
               Dolinar. Izvolite.</p>
            </sp>
            <sp xml:id="SDZ4-Redna-15-2006-03-30.sp82">

               <speaker>MOJCA KUCLER DOLINAR:</speaker>

               <p>Obsežnejšo novelo zakona o prekrških je sprejel državni zbor v prejšnji sestavi leta
               2003, uporabljati pa se je začela 1. januarja 2005. Uporaba zakona je v letu in pol
               pokazala, da reforma iz leta 2003 ni bila najbolje domišljena, kar se kaže tudi v
               zaostankih na sodiščih in v drugih težavah prekrškovnih organov.</p>
               <p>Delo sodnikov za prekrške so z reorganizacijo prevzela okrajna sodišča, ki so sedaj
               zasuta še z novimi prekrškovnimi spisi. In če bi se tak tempo ob obstoječem zakonu
               nadaljeval, bi bila sodišča kmalu še bolj obremenjena, še bolj zasuta in zopet bi
               bili postavljeni pred vprašanje amnestije, ki pa ne more biti rešitev in si je tudi
               ne želimo. Na predlagane spremembe zato v Novi Sloveniji gledamo predvsem kot na
               omilitev stanja na področju prekrškov in na smer, kako rešiti, kar se v tem trenutku
               optimalno rešiti da.</p>
               <p>V poslanski skupini Nove Slovenije se nam zdijo predvsem pomembne spremembe v smeri
               učinkovitosti in hitrosti postopka. Zaradi zmanjšanja obremenitve sodišč se predlaga
               obvezen preizkus odločbe o prekršku, če je vložena zahteva za sodno varstvo. Preizkus
               bo opravil kar sam prekrškovni organ, ki odloča o hitrem postopku. Poleg tega so
               predlagane tudi poenostavitve v rednem sodnem postopku, predvsem v primerih, ko
               opravičenci do pritožbe ne bodo napovedali pravnega sredstva. Sodišče v tem primeru
               ne bo izdajalo obrazložene sodbe, kar bo preneslo in doprineslo k večji učinkovitosti
               in hitrosti sodišč, hkrati pa se s tem ne bo omejila pravna varnost in pravica do
               pravnega sredstva. Zaradi doseganja hitrejšega obravnavanja v zadevah prekrškov se
               omejujejo primeri, ko višje sodišče razveljavi sodbo sodišča prve stopnje in zadevo
               vrne v novo odločanje temu sodišču. Organ, ki izreka prekršek bo imel možnost, da
               lahko opozorilo izreče oziroma izda tudi pisno in ne le ustno.</p>
               <p>V Novi Sloveniji pa podpiramo tudi možnost, ki jo dajemo s tem zakonom, to pa bo, da
               bo zbiranje kazenskih točk lahko ločeno tudi po kategorijah vozniških dovoljenj. Prav
               tako pa tudi sankcija izreka prenehanje veljavnosti vozniškega dovoljenja. Stransko
               sankcijo kazenskih točk bo mogoče izreči tudi s plačnim nalogom, z zavarovanjem
               izvršbe pa bo možno začasno odvzeti tudi druge listine in ne le potne listine.</p>
               <p>V Novi Sloveniji podpiramo tudi podaljšanje roka za vložitev predloga za obročno
               odplačevanje globe s tem, da se bo ob opustitvi določitve posebnih pogojev za
               odobritev plačila globe na obroke določil kot edini pogoj višina izrečene globe.
               Zaradi zagotovitve ustrezne plačilne discipline pa je ustrezno in nujno določiti
               tudi, da v primeru zamude pri plačilu posameznega obroka za plačilo globe zapadejo v
               plačilu tudi vsi ostali neplačani obroki.</p>
               <p>V Novi Sloveniji se zavedamo, da z današnjimi spremembami še nismo zaključili tega
               poglavja in sprememb tega zakona. Potrebno bo dodatno in podrobneje proučevati in
               preučiti prakso zadnjih dveh let in najti še ustreznejše rešitve, ki bodo pospešile
               postopke in hkrati obdržale tudi dovolj visoko stopnjo pravne varnostni državljanov.
               Predvsem pa bo potrebna temeljita revizija kaznovalne politike in sankcij, kot primer
               bi izpostavila sankcijo uklonilnega zapora z možnostjo nadomestitve globe z opravo
               določene naloge v splošno korist ali korist samoupravne lokalne skupnosti, kar se
               sicer zelo lepo in spodbudno sliši, vendar pa jo je v praski zelo težko izvajati.
               Težko je najti institucije, ki so pripravljene vzeti ljudi za relativno kratko
               obdobje in za njih tudi zagotovit in zagotavljati primerne naloge. Poslanska skupina
               bo predlagane spremembe podprla. Hvala.</p>
            </sp>
            <sp xml:id="SDZ4-Redna-15-2006-03-30.sp83">

               <speaker>PODPREDSEDNIK SAŠO PEČE:</speaker>

               <p>Hvala. Poslanec Josip Bajc bo predstavil stališča poslanske skupine Slovenske ljudske
               stranke. Izvolite.</p>
            </sp>
            <sp xml:id="SDZ4-Redna-15-2006-03-30.sp84">

               <speaker>JOSIP BAJC:</speaker>

               <p>Gospod podpredsednik, hvala lepa. Spoštovani predstavniki vlade, kolegice in
               kolegi!</p>
               <p>Zakon o prekrških, ki ga danes spreminjamo z novelo, je stopil v veljavo pred dobrim
               letom, in sicer 1. januarja 2005. Zakon o prekrških, ki celovito ureja področje
               prekrškov je v uporabi šele dobro leto in očitno se je v tako kratkem času pokazalo,
               da ima zakon pomanjkljivosti, ki jih je potrebno čim prej popraviti.</p>
               <p>V predlogu zakona je pristojno ministrstvo zelo na široko ocenilo stanje na področju
               prekrškov in ga podkrepilo z veliko številkami in statistikami. Te številke kažejo
               določen napredek v obravnavanju števila prekrškov v zadnjem letu, vendar pa je
               potrebno poudariti, da se učinki, ki naj bi jih prinesel nov zakon, v celoti niso
               pokazali. Veljavni zakon o prekrških ima nekaj pomanjkljivosti in predlagane
               spremembe zakona so po našem mnenju potrebne in nujne. Kot zelo pozitivno ocenjujemo
               dejstvo, da je bila po uveljavitvi sedaj veljavnega zakona na ministrstvu za
               pravosodje ustanovljena posebna delovna skupina za spremljanje izvajanja zakona o
               prekrških. Delo te skupine in pripombe sodišč in drugih institucij glede težav, s
               katerimi se soočajo pri izvajanju nalog po zakonu o prekrških, so pripeljale do tega,
               da so potrebne določene spremembe v obravnavnem zakonu. Glede na način priprave teh
               sprememb lahko verjamemo, da bo novela zakona omogočila hitrejše in učinkovitejše
               obravnavanje vseh prekrškov. Novela pa ob enem ureja tudi problematiko tolarskega
               določanja glob v zvezi s predvidenim prevzemom evra kot valute Republike Slovenije s
               1.1.2007. Čimprejšnje spremembe v zvezi z uvedbo evra so pomembne in tudi logične.
               Posebej bi rad poudaril, da podpiramo podrobnejšo ureditev postopka za določitev
               uklonilnega zapora in nadomestitve globe z opravo določene naloge v splošno korist
               ali v korist samoupravnih lokalnih skupnosti. Slednje se nam zdi zelo pomembno, saj
               se na ta način posamezniki, ki nimajo sredstev za plačilo globe oziroma jo težko
               plačajo, namesto globe odločijo za koristno delo, ob enem pa ima lahko od tega dela
               določeno korist tudi lokalna samoupravna skupnost. Upamo, da se bo s časoma
               vzpostavila praksa na področju alternativnega plačevanja globe in da se bo ta možnost
               vedno pogosteje izkoriščala. Novela zakona bolj jasno razmejuje tudi pristojnosti
               odločanja o hitrem oziroma rednem sodnem postopku in ureja stransko sankcijo
               kazenskih točk v cestnem prometu. Kot pozitivno ocenjujemo, da se z novelo razmejuje
               dvom glede polovičnega plačila globe v določenem roku in sočasna uporaba pravnega
               sredstva.</p>
               <p>K hitrejšemu obravnavanju prekrškov bo gotovo pripomogel obvezen preizkus odločbe o
               prekršku, ki ga bo na podlagi vložene zahteve za sodno varstvo opravil že sam
               prekrškovni organ. Na ta način se bo preprečilo, da bi se sodišča ukvarjala z
               zadevami, pri katerih bo že sam prekrškovni organ lahko ugotovil, da so zahteve za
               sodno varstvo utemeljene.</p>
               <p>V poslanski skupini Slovenske ljudske stranke pričakujemo, da bo predlagani zakon
               prispeval k učinkovitejšemu delu prekrškovnih organov in sodišč in s tem pripomogel k
               odpravi že sedaj velikih oziroma prevelikih zaostankov. Zato bomo poslanci poslanske
               skupine Slovenske ljudske stranke predlagani zakon podprli. Hvala.</p>
            </sp>
            <sp xml:id="SDZ4-Redna-15-2006-03-30.sp85">

               <speaker>PODPREDSEDNIK SAŠO PEČE:</speaker>

               <p>Hvala. K predstavitvi stališča poslanske skupine Slovenske nacionalne stranke vabim
               poslanca Boštjana Zagorca. Izvolite.</p>
            </sp>
            <sp xml:id="SDZ4-Redna-15-2006-03-30.sp86">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Spoštovani vsi tisti, ki vas še zanima, kako bo
               posamezna poslanska skupina glasovala ob določenem predlogu zakona! Da vas pa ne bom
               držal v preveliki napetosti, ker vidim, da komaj čakate, da slišite, kako bo
               glasovala Slovenska nacionalna stranka, vam povem, da tega predloga zakona ne bomo
               podprli. To pa zaradi več razlogov, in ne bom ponavljal tistih, ki so govorili pred
               menoj.</p>
               <p>Da je zakon slab, je ugotovila, mislim da, že vlada Republike Slovenije, ker kolikor
               mi je znano, že pripravlja tudi spremembe zakona, ki ga imamo danes pred sabo. Po
               mojih informacijah ste to zelo hitro ugotovili. Ugotovili ste tudi, da je uvedba evra
               kot nadomestila tolarja pri uvedbi glob prehitra. Ugotovili ste, po mojem vedenju,
               tudi to, da je bolje urejati te stvari z enim sistemskim zakonom, kot pa v vsakem
               zakonu posebej. Ne nazadnje je treba povedati, da ste se lotili na zelo čuden način
               reševanja enega izmed razlogov, zaradi katerega naj bi ta zakon danes potrdili, to je
               zmanjšanja sodnih zaostankov. Tega ste se lotili v zakonu o prekrških. Kljub temu, da
               vam Slovenska nacionalna stranka že nekaj časa ponuja sistemsko rešitev pri
               zmanjšanju zaostankov. Zaradi tega, kot sem že omenil, v Slovenski nacionalni stranki
               zakona ne bomo podprli. Hvala.</p>
            </sp>
            <sp xml:id="SDZ4-Redna-15-2006-03-30.sp87">

               <speaker>PREDSEDNIK FRANCE CUKJATI:</speaker>

               <p>Hvala gospodu Zagorcu. Končali smo s predstavitvijo stališč poslanskih skupin.</p>
               <p>Prehajamo na <title>drugo obravnavo</title> predloga zakona.</p>
               <p>Ker k dopolnjenemu predlogu zakona niso bili vloženi amandmaji, ni možna razprava o
               členih. Zato razpravo zaključujem in s tem tudi drugo obravnavo predloga zakona.</p>
               <p>Glasovanje o zakonu bomo v skladu s časovnim potekom seje zbora opravili danes, v
               okviru glasovanj, pol ure po končani 22. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>8. TOČKO DNEVNEGA REDA - OBRAVNAVA PREDLOGA ZAKONA O SPREMEMBI IN
                  DOPOLNITVI ZAKONA O CENTRALNEM REGISTRU PREBIVALSTVA.</title>
               </p>
               <p>Predlog zakona je v obravnavo predložila vlada Republike Slovenije. Besedo dajem
               predstavniku vlade za dodatno obrazložitev. Izvolite.</p>
            </sp>
            <sp xml:id="SDZ4-Redna-15-2006-03-30.sp88">

               <speaker>MAG. ZVONKO ZINRAJH:</speaker>

               <p>Dober dan. Hvala lepa za besedo, gospod predsednik. Spoštovane poslanke, poslanci,
               kolegice, kolegi. Veljavni zakon o centralnem registru je bil sprejet v januarju leta
               1999. Zdaj smo dobili osnovo za sodobnejšo normativno ureditev področja registracije
               prebivalstva, saj so na enem mestu zbrane določbe o osebni identifikacijski številki,
               vsebini centralnega registra, virih za pridobivanje podatkov, dolžnostih udeležencev
               pri toku podatkov, upravljanju podatkovne baze, ter uporabi podatkov. Spremembe
               veljavnega zakona so zato potrebne le zaradi uskladitve z zakonom o prekrških.
               Spremeniti je potrebno določbe zakona, ki določajo sankcije za prekrške in jih
               uskladiti s tem zakonom, to je denarne kazni nadomestiti z globami. S predlogom
               zakona se nadalje kot organ, pristojen za nadzor nad izvajanjem tega zakona določa
               ministrstvo za notranje zadeve, ki bo skladno z zakonom o prekrških, ki se bo štel za
               prekrškovni organ. Hvala lepa.</p>
            </sp>
            <sp xml:id="SDZ4-Redna-15-2006-03-30.sp89">

               <speaker>PREDSEDNIK FRANCE CUKJATI:</speaker>

               <p>Hvala. Predlog zakona je obravnaval odbor za notranjo politiko, javno upravo in
               pravosodje kot matično delovno telo. Prosim predsednico odbora, gospo Mojco Kucler
               Dolinar, da predstavi poročilo odbora. Prosim.</p>
            </sp>
            <sp xml:id="SDZ4-Redna-15-2006-03-30.sp90">

               <speaker>MOJCA KUCLER DOLINAR:</speaker>

               <p>Hvala predsednik. Lep pozdrav tudi predstavniku in državnemu sekretarju ministrstva
               za notranje zadeve!</p>
               <p>Naš odbor je obravnaval predlog zakona na 18. redni seji. Predstavnik predlagatelja
               je v dopolnili obrazložitvi navedel, da so spremembe veljavnega zakona o centralnem
               registru potrebne zaradi uskladitve zakona z zakonom o prekrških. Spremeniti je
               potrebno določbe zakona, ki določajo sankcije za prekrške ter določiti prekrškovni
               organ. Predstavnica zakonodajno-pravne službe je poudarila, da je njihova služba z
               vidika svojih nalog predloge za spremembe proučila in nanje ni imela pripomb. Članice
               in člani odbora smo podprli predlagane spremembe zakona o centralnem registru in ga
               predlagamo v sprejem tudi temu zboru.</p>
            </sp>
            <sp xml:id="SDZ4-Redna-15-2006-03-30.sp91">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Besedo ima gospod Anton Kokalj,
               ki bo predstavil stališče poslanske skupine Nove Slovenije. Prosim.</p>
            </sp>
            <sp xml:id="SDZ4-Redna-15-2006-03-30.sp92">

               <speaker>ANTON KOKALJ:</speaker>

               <p>Spoštovani predstavniki vlade, spoštovani predsednik državnega zbora. Poslanska
               skupina Nove Slovenije - Krščanske ljudske stranke bo predlog zakona o centralnem
               registru podprla, kot je bilo že omenjeno s strani predsednice delovnega telesa, se
               zakon samo usklajuje z zakonom o prekrških, kjer določa sankcije za prekrške ter
               prekrškovni organ. To je pa tudi vse.</p>
            </sp>
            <sp xml:id="SDZ4-Redna-15-2006-03-30.sp93">

               <speaker>PREDSEDNIK FRANCE CUKJATI:</speaker>

               <p>Hvala. Gospod Franc Kangler. Ga ni. Gospod Bajc bo predstavil stališče poslanske
               skupine Slovenske ljudske stranke.</p>
            </sp>
            <sp xml:id="SDZ4-Redna-15-2006-03-30.sp94">

               <speaker>JOSIP BAJC:</speaker>

               <p>Hvala, gospod predsednik. Kolegice in kolegi, spoštovani gospod državni sekretar!
               Glede na to, da se novela zakona o centralnem registru prebivalstva nanaša le na
               uskladitev zakona o prekrških, saj gre za izvršitev določb 223. člena zakona o
               prekrških, novela, ki ima le tri člene, spreminja le besedno zvezo "denarne kazni" v
               "globo" in določa organ kot pristojnega za nadzor nad izvrševanjem določb zakona, to
               je ministrstvo za notranje zadeve, bomo poslanci poslanske skupine Slovenske ljudske
               stranke spremembe zakona podprli.</p>
            </sp>
            <sp xml:id="SDZ4-Redna-15-2006-03-30.sp95">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Prehajamo na <title>drugo obravnavo</title> predloga zakona. Ker k predlogu zakona matično delovno telo
               ni sprejelo nobenega amandmaja, ni možna razprava o členih. Zato razpravo zaključujem
               in s tem tudi drugo obravnavo predloga zakona. Glasovanje o zakonu bomo v skladu s
               časovnim potekom seje zbora opravili danes v okviru glasovanj, pol ure po končani 22.
               točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>9. TOČKO DNEVNEGA REDA - NA OBRAVNAVO PREDLOGA ZAKONA O SPREMEMBAH
                  ZAKONA O PRIJAVI PREBIVALIŠČA.</title> Predlog zakona je v obravnavo predložila vlada
               Republike Slovenije. Besedo dajem predstavniku vlade za dodatno obrazložitev.
               Izvolite.</p>
            </sp>
            <sp xml:id="SDZ4-Redna-15-2006-03-30.sp96">

               <speaker>MAG. ZVONKO ZINRAJH:</speaker>

               <p>Hvala lepa, gospod predsednik. Spoštovane poslanke in poslanci! Kar podobna
               obrazložitev bo tega predloga, kot je bil prej. Veljavni zakon o prijavi prebivališča
               je bil sprejet leta 2001 in je, izhajajoč iz ustavne pravice posameznika do svobode
               gibanja in izbire prebivališča, ustanovitelj uredil vsa vprašanja v zvezi s prijavo
               in odjavo stalnega in začasnega prebivališča z namenom zagotovitve točne evidence o
               dejanskem stanju prebivališča. Spremembe veljavnega zakona so zato potrebne le zaradi
               uskladitve z zakonom o prekrških. Spremeniti je potrebno določbe zakona, ki določajo
               sankcije za prekrške, in jih uskladiti s tem zakonom, to je - denarne kazni
               nadomestiti z globami. Nadalje je potrebno določiti prekrškovni organ, sicer
               Inšpektorat Republike Slovenije za notranje zadeve in policijo. Inšpektorat Republike
               Slovenije za notranje zadeve je tako pristojen za nadzor nad izvajanjem tistih določb
               zakona, ki so v kazenskih določbah opredeljene kot prekrški, povezani s prijavo in
               odjavo stalnega in začasnega prebivališča ter prijavo spremembe naslova stanovanja in
               prijavo začasnega odhoda iz države in pa vrnitev v državo. Za nadzor nad izvajanjem
               določb, ki se vežejo na tako imenovano policijsko prijavo ter s tem povezane člene
               zakona, je pristojna policija. Nadzor nad izvrševanjem posameznih določb opravljata
               oba prekrškovna organa, saj gre v teh primerih za skupne določbe, ki so vezane na obe
               vrsti prijav. S predlogom zakona je Inšpektoratu Republike Slovenije za notranje
               zadeve dano tudi pooblastilo za prevzem vseh že začetih postopkov, ki so bili uvedeni
               na podlagi veljavnega zakona, v katerih do uveljavitve predlaganih sprememb in
               dopolnitev odločb o prekršku še ni izdana ali še ni bila pravnomočna. Hvala.</p>
            </sp>
            <sp xml:id="SDZ4-Redna-15-2006-03-30.sp97">

               <speaker>PREDSEDNIK FRANCE CUKJATI:</speaker>

               <p>Hvala državnemu sekretarju na ministrstvu za notranje zadeve, mag. Zvonku Zinrajhu.
               Predlog zakona je obravnaval odbor za notranjo politiko, javno upravo in pravosodje
               kot matično delovno telo. Prosim predsednico odbora, gospo Mojco Kucler Dolinar, da
               predstavi poročilo odbora. Izvolite.</p>
            </sp>
            <sp xml:id="SDZ4-Redna-15-2006-03-30.sp98">

               <speaker>MOJCA KUCLER DOLINAR:</speaker>

               <p>Tudi predlog zakona o spremembah zakona o prijavi prebivališča je odbor za notranjo
               politiko, javno upravo in pravosodje obravnaval na svoji 18. redni seji. Predstavnik
               predlagatelja je pojasnil, da je osnovni cilj zakona uskladitev tega zakona z zakonom
               o prekrških, spremeniti je potrebno določbe zakona, ki določajo sankcije za prekrške,
               ter določiti organ. Na podlagi mnenja zakonodajno-pravne službe je ministrstvo za
               notranje zadeve pripravilo tudi predlog za amandmaje, ki jih je predlagala odboru za
               sprejem. Predstavnica zakonodajno-pravne službe je predlagala in poudarila, da je
               zakonodajno-pravna služba v svojem mnenju podala pripombe, ki pa so bile vse
               upoštevane v predlogih za amandmaje, ki jih je podalo ministrstvo za notranje zadeve.
               Članice in člani odbora smo predlagani zakon podprli.</p>
            </sp>
            <sp xml:id="SDZ4-Redna-15-2006-03-30.sp99">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Anton Kokalj bo
               predstavil stališče poslanske skupine Nove Slovenije. Prosim.</p>
            </sp>
            <sp xml:id="SDZ4-Redna-15-2006-03-30.sp100">

               <speaker>ANTON KOKALJ:</speaker>

               <p>Kot je bilo že omenjeno, zakon o prijavi prebivališča, pravzaprav se samo usklajuje z
               zakonom o prekrških, spreminjajo se določbe, ki določajo sankcije za prekrške, in
               prekrškovni organ, nadzor nad izvajanjem izvaja Inšpektorat Republike Slovenije za
               notranje zadeve, strokovni nadzor pa opravlja ministrstvo za notranje zadeve in
               pristojni organ. Za nadzor nad izvajanjem določb, ki se veže na policijsko prijavo,
               pa je pristojna policija. Hvala.</p>
            </sp>
            <sp xml:id="SDZ4-Redna-15-2006-03-30.sp101">

               <speaker>PREDSEDNIK FRANCE CUKJATI:</speaker>

               <p>Hvala. Gospod Josip Bajc, bo predstavil stališče Slovenske ljudske stranke.</p>
            </sp>
            <sp xml:id="SDZ4-Redna-15-2006-03-30.sp102">

               <speaker>JOSIP BAJC:</speaker>

               <p>Še enkrat hvala, gospod predsednik. Danes jih pa "štepamo". Novela zakona o prijavi
               prebivališča se kot prejšnji zakon oziroma kot prejšnja novela nanaša na uskladitve z
               zakonom o prekrških, novela spreminja le besedno zvezo denarne kazni v globe in
               določa različna organa, ki sta pristojna za nadzor nad izvrševanjem določb tega
               zakona. Gre namreč le za uskladitev zakona o prekrških in glede na to, bomo poslanci
               Slovenske ljudske stranke spremembe zakona podprli. Hvala.</p>
            </sp>
            <sp xml:id="SDZ4-Redna-15-2006-03-30.sp103">

               <speaker>PREDSEDNIK FRANCE CUKJATI:</speaker>

               <p>Gospod Krivec Danijel bo predstavil stališče poslanke skupine Slovenske demokratske
               stranke. Prosim.</p>
            </sp>
            <sp xml:id="SDZ4-Redna-15-2006-03-30.sp104">

               <speaker>DANIJEL KRIVEC:</speaker>

               <p>Hvala. Spoštovane kolegice in kolegi! Spremembe predloga zakona o spremembah zakona o
               prijavi prebivališča so manjše, a nujno potrebne, saj so povezane z drugimi zakoni.
               Veljavni zakon se tako kot število drugih zakonov, ki vsebujejo določbe o kaznih za
               prekrške, spreminja zaradi uskladitve z zakonom o prekrških. Denarne kazni je
               potrebno v skladu z 223. členom zakona o prekrških spremeniti v globe. Gre za
               terminološko uskladitev. Naslednja sprememba pomeni določitev prekrškovnega organa
               Inšpektorat Republike Slovenije za notranje zadeve in policijo. Inšpektorat je tako
               pristojen za nadzor nad izvajanjem tistih določb zakona, ki so v kazenskih določbah
               opredeljene kot prekrški, ki so povezani s prijavo in odjavo stalnega in začasnega
               prebivališča. Za nadzor nad izvajanjem določb, ki se veže na tako imenovano
               policijsko prijavo, pa je pristojna policija. Pristojni odbor je k predlogu zakona
               kot svoja sprejel dva amandmaja, ki sta bila s strani članov soglasno sprejeta. Prvi
               pomeni zgolj popravek pomotoma izpadlega navajanja odstavka enega izmed členov, drugi
               je bil redakcijske narave. V poslanski skupini Slovenske demokratske stranke
               predlagane spremembe podpiramo. Kot je bilo povedano že v začetku, so te nujno
               potrebne, da je zakon usklajen z drugimi zakoni, kar je bistvenega pomena za njegovo
               izvajanje v vsakdanjem življenju.</p>
            </sp>
            <sp xml:id="SDZ4-Redna-15-2006-03-30.sp105">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Prehajamo na drugo
               obravnavo predloga zakona. Ker k dopolnjenemu predlogu zakona niso bili vloženi
               amandmaji, ni možna razprava o členih. Zato razpravo zaključujem in s tem tudi drugo
               obravnavo predloga zakona. Glasovanje o zakonu bomo v skladu s časovnim potekom seje
               zbora opravili danes v okviru glasovanj pol ure po končani 22. točki dnevnega reda. S
               tem prekinjam to točko dnevnega reda.</p>
               <p>Prehajamo na <title>10. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O MATIČNEM REGISTRU.</title> Predlog zakona je v
               obravnavo predložila vlada Republike Slovenije. Besedo dajem predstavniku vlade za
               dodatno obrazložitev. Gospod Zinrajh, državni sekretar na ministrstvu, izvolite,
               imate besedo.</p>
            </sp>
            <sp xml:id="SDZ4-Redna-15-2006-03-30.sp106">

               <speaker>MAG. ZVONKO ZINRAJH:</speaker>

               <p>Hvala lepa za besedo, gospod predsednik. Spoštovane poslanke, poslanci. Zakon o
               matičnem registru iz leta 2003, na njegovi podlagi je bil marca 2005 vzpostavljen
               matični register, ki predstavlja osnovno računalniško vodeno evidenco osebnih stanj
               državljanov in državljank Republike Slovenije in razvid rojstev, zakonskih zvez in
               smrti tujcev, ki so se dogodila na območju Republike Slovenije ob vzpostavitvi
               registra. V matični register se za državljane Republike Slovenije vpisujejo vsi
               podatki oziroma matična dejstva, ki vplivajo na njihov osebni status od rojstva pa do
               smrti. Predlagana sprememba zakona, ki se nanaša na vsebino vpisa posameznih dejstev
               v matični register, je posledica sprejema zakona o registraciji istospolne partnerske
               skupnosti. V skladu z določbami tega zakona se v matični register, katerega sestavni
               del je tudi register istospolnih partnerskih skupnosti, vpisujejo določeni podatki o
               tej skupnosti. S predlagano spremembo zakona se tudi podaljšuje triletni rok za
               postopek ugotovitve in vpisa smrti za osebe, ki so življenje izgubile neposredno po
               koncu druge svetovne vojne ali med njo. Ker se je število navedenih postopkov od
               sprejema zakona povečalo in ker je bil v skladu z zakonom o žrtvah vojnega nasilja
               odpravljen rok za pridobitev statusa, je smiselno tudi podaljšanje roka za uvedbo
               navedenih postopkov s 3 na 6 let.</p>
               <p>Sprememba zakona je potrebna tudi zaradi uskladitve z zakonom o prekrških, ki namesto
               denarnih kazni uvaja globe.</p>
               <p>Hkrati je treba opredeliti nadzor nad izvajanjem posameznih določb zakona.
               Inšpektorat Republike Slovenije za notranje zadeve je tako pristojen za nadzor nad
               izvajanjem tistih določb zakona, ki so v kazenskih določbah opredeljene kot prekrški.
               Hvala lepa.</p>
            </sp>
            <sp xml:id="SDZ4-Redna-15-2006-03-30.sp107">

               <speaker>PREDSEDNIK FRANCE CUKJATI:</speaker>

               <p>Hvala mag. Zinrajhu. Predlog zakona je obravnaval odbor za notranjo politiko, javno
               upravo in pravosodje kot matično delovno telo. Prosim predsednico odbora, gospo Mojco
               Kucler Dolinar, da predstavi poročilo odbora. Prosim.</p>
            </sp>
            <sp xml:id="SDZ4-Redna-15-2006-03-30.sp108">

               <speaker>MOJCA KUCLER DOLINAR:</speaker>

               <p>Odbor državnega zbora za notranjo politiko, javno upravo in pravosodje je predlog
               zakona obravnaval na 18. redni seji.</p>
               <p>Predstavnik predlagatelja je v dopolnilni obrazložitvi navedel njegov osnovni cilj.
               Sodelovala je tudi predstavnica zakonodajno-pravne službe ter predstavila pisno
               mnenje njihove službe, v katerem je predvsem opozarjala na predvideno rešitev 6.
               člena predloga zakona, na podlagi katere se z dopolnjevanjem posega tudi v drug
               zakon. Predvideno rešitev smo na koncu s predlogom za amandma odbora nekoliko
               spremenili.</p>
               <p>V razpravi o členih predloga zakona in predlaganih amandmajih je bila posebej
               izpostavljena rešitev, po kateri je register istospolne skupnosti sestavni del
               matičnega registra in ne samostojni register. Člani odbora smo s to rešitvijo
               soglašali in kot rečeno, smo ob upoštevanju pripomb zakonodajno-pravne službe menili,
               da pristop predlagatelja pri uvajanju te rešitve ni bil najbolj primeren. Zato smo
               podprli amandmaje odbora, ki navedeno vsebino vpeljujeta na pravno korektnejši način.
               Ob koncu smo glasovali o vseh členih predlaganega zakona skupaj in ga sprejeli.</p>
            </sp>
            <sp xml:id="SDZ4-Redna-15-2006-03-30.sp109">

               <speaker>PREDSEDNIK FRANCE CUKJATI:</speaker>

               <p>Hvala gospe predsednici odbora. Sledi predstavitev stališč poslanskih skupin. Gospod
               Josip Bajc bo predstavil stališče poslanske skupine Slovenske ljudske stranke.
               Prosim.</p>
            </sp>
            <sp xml:id="SDZ4-Redna-15-2006-03-30.sp110">

               <speaker>JOSIP BAJC:</speaker>

               <p>Hvala, gospod predsednik. Novela zakona o matičnem registru se nanaša na uskladitev s
               tremi zakoni, in sicer zakonom o prekrških, zakonom o registraciji istospolnih
               partnerskih skupnosti in zakonom o varstvu osebnih podatkov. Gre torej le za manjše
               popravke tega zakona.</p>
               <p>Poleg spremembe terminologije in denarne kazni, ki se spreminja v globe, in določitev
               organa za nadzor nad izvajanjem določb zakona, se bodo z novelo v matičnih registrih
               po novem vpisovali tudi podatki o istospolnih partnerskih skupnostih. Glede na to in
               nebistvene spremembe bomo poslanci poslanske skupine Slovenske ljudske stranke
               podprli predlagane spremembe zakona.</p>
            </sp>
            <sp xml:id="SDZ4-Redna-15-2006-03-30.sp111">

               <speaker>PREDSEDNIK FRANCE CUKJATI:</speaker>

               <p>Hvala. Gospa Alenka Jeraj bo predstavila stališče poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ4-Redna-15-2006-03-30.sp112">

               <speaker>ALENKA JERAJ:</speaker>

               <p>Hvala za besedo. Lep pozdrav vsem! Matični register, ki je sedaj računalniško vodena
               baza podatkov, je nadomestil tri ročno vodene matične knjige, rojstno matično knjigo,
               poročno matično knjigo in matično knjigo umrlih. Vzpostavljen je bil v maju lani.
               Vanj se vpisujejo vsi podatki, ki vplivajo na osebni status državljanov od rojstva do
               smrti. Po sprejemu zakona o matičnem registru je bil uveljavljen zakon o prekrških
               ter sprejet novi zakon o registraciji istospolnih partnerskih skupnosti. Zaradi
               uskladitve z navedenima zakonoma so potrebne predlagane spremembe in dopolnitve
               zakona.</p>
               <p>Zaradi uveljavitve zakona o prekrških je v določbah zakona, ki določajo sankcije za
               prekrške namesto denarnih kazni potrebno uvesti globe. Ustrezno se opredeljuje
               nadzorstvo nad izvajanjem posameznih določb zakona, ki omogoča določitev
               prekrškovnega organa.</p>
               <p>Zaradi sprejema zakona o registraciji istospolne partnerske skupnosti se podatkom, ki
               se vpisujejo v matični register, doda podatek o registraciji in prenehanju istospolne
               partnerske skupnosti. V razpravi so člani odbora soglašali, da naj bo register
               istospolne partnerske skupnosti sestavni del matičnega registra in ne samostojni
               register. Glede na mnenje zakonodajno-pravne službe pa so menili, da predlagateljev
               pristop v zvezi s to določbo ni primeren, zaradi česar sta bila sprejeta amandmaja
               odbora, ki to rešujeta na pravno korektnejši način.</p>
               <p>S spremembo 16. člena obstoječega zakona se določa, da se vpis matičnega dejstva, ki
               se dogodi našemu državljanu v tujini, lahko vpiše v matični register izjemoma z
               odločbo, če izpiskov iz tujine ni mogoče pridobiti. Glede na to, da so v primerih
               naknadnega vpisa smrti osebe že mrtve, je vpis na njihovo zahtevo nemogoč, zaradi
               tega je potrebno izvesti vpis po uradni dolžnosti.</p>
               <p>S spremembo 39. člena zakona se podaljšuje rok za postopek ugotovitve in vpisa smrti
               na podlagi upravne odločbe iz treh na šest let. Predlagane spremembe in dopolnitve
               zakona o matičnem registru so manj zahtevne, a kljub temu zelo pomembne, saj je za
               uspešno izvajanje vsakega zakona v praksi pomembno, da je skladen z ostalo
               zakonodajo.</p>
               <p>V poslanski skupini Slovenske demokratske stranke se nam predlagane rešitve zdijo
               ustrezne, zato bomo predlog zakona podprli.</p>
            </sp>
            <sp xml:id="SDZ4-Redna-15-2006-03-30.sp113">

               <speaker>PREDSEDNIK FRANCE CUKJATI:</speaker>

               <p>Hvala. Gospa Majda Širca bo predstavila stališče poslanske skupine Liberalne
               demokracije Slovenije. Prosim.</p>
            </sp>
            <sp xml:id="SDZ4-Redna-15-2006-03-30.sp114">

               <speaker>MAJDA ŠIRCA:</speaker>

               <p>Hvala. Res je, gre za manjše popravke, mogoče celo videne kot manj pomembne, ampak
               akt, ki je na mizi, ni tako nič posebnega. Usklajuje zakon o prekrških, usklajuje se
               zakon o registraciji istospolne partnerske skupnosti, a hkrati je to akt, s katerim
               ministrstvo za notranje zadeve popravlja delo ministrstva za delo. Tukaj se velja
               vrniti eno leto nazaj, 22.6.2005 smo na 7. seji sprejeli zakon o registraciji
               istospolne partnerske skupnosti, ki obravnava istospolne partnerske skupnosti in
               ureja to področje, ki je zgolj po zakonu omejeno na določanje postopka registracije
               istospolne partnerske skupnosti in na urejanje premoženjskega razmerja med
               partnerjema, in ne ureja tistega, kar smo v Liberalni demokraciji in s kolegi iz
               opozicije dejali, da je slabo rešeno, pomanjkljivo. Saj vemo, da zakon o registraciji
               istospolne partnerske skupnosti ne določa pravic ne preživljanja ne nege in oskrbe v
               primerih bolezni, ne premoženjskih in drugih pravic, ki bi izhajale tudi iz socialno
               varstvenih razlogov. Nismo govorili, da je ta zakon slab na tem področju, ampak tudi
               na tem, kjer ga danes ministrstvo za notranje zadeve s tem uskladitvenim zakonom,
               recimo, da popravlja. V razpravah smo še posebej izpostavili vprašanje, zakaj
               sklenitev oziroma registracija istospolne partnerske skupnosti jemlje na simbolni
               ravni velik pomen. Še vedno trdimo, da je izraz registracija nesprejemljiv, saj gre
               pri istospolnih skupnostih za razmerje, za partnerstvo dveh ljudi, ki se svobodno
               odločata, da bosta živela skupaj, uporaba izraza registracija pa asocira na
               registracijo stvari in ne ljudi. Z dopolnili smo že takrat hoteli preprečiti, da bi
               sklenitev skupnosti potekala na kakšnem oddelku upravne enote za pultom, kjer bi
               partnerja zgolj izpolnila obrazce. Z dopolnilom smo takrat želeli uvesti obliko
               vodenja registra, kot to velja za matični register, v celoti slediti zahtevam po
               digitalizaciji javnih podatkov, baz in možnosti registracije na celotnem ozemlju
               Republike Slovenije, ne glede na stalno prebivališče partnerjev. Hkrati pa smo nalogo
               vodenja postopka in vpisovanja v register naložili matičarjem. Žal naša dopolnila in
               dopolnila socialnih demokratov takrat zaradi očitkov vladajoče koalicije, da želimo
               za sklenitev oziroma za registracijo skupnosti uobličiti svatbo, niso bila sprejeta.
               Danes pa se srečujemo s spremembami zakona o matičnem registru, ki določa, da se bo
               kot posledica sprejema zakona o registraciji istospolnih partnerskih skupnosti v
               matični register v bodoče vpisovalo tudi podatke o istospolnih partnerskih
               skupnostih. V matični register se namreč za državljane Republike Slovenije vpisujejo
               vsi podatki, ki vplivajo na njihov osebni status, to pa velja tudi za sklenitev
               oziroma registracijo skupnosti. In zakon o registraciji istospolne partnerske
               skupnosti v prehodnih določbah določa, da minister, pristojen za delo, družino in
               socialne zadeve, izda pravilnik za registracijo skupnosti, in to v šestih mesecih po
               uveljavitvi zakona. Sedaj bo kmalu leto dni, vemo, da je pravilnik že pripravljen,
               vendar mora minister počakati na sprejem tega zakona, ki ga imamo danes na mizi.
               Ampak zaradi njegovih ekskluzivnih, ministrovih namreč, ekskluzivnih stališč do
               homoseksualcev, ki jih je tretiral in definiral za medicinski problem, je najbrž na
               simbolni ravni hotel tudi uzakoniti diskriminacijo istospolnih usmeritev. Ker mi je
               zmanjkalo časa, lahko le rečem, da se danes uveljavlja to, kar smo ugotavljali že
               pred letom dni, da ločitev ni možna, saj gre za isto materijo. Zakon velja podpreti,
               ker tako bodo lahko istospolne partnerske skupnosti s pomočjo pravilnika, ki najbrž
               ni tako nediskutabilen, registrirale svoje odnose. Hvala.</p>
            </sp>
            <sp xml:id="SDZ4-Redna-15-2006-03-30.sp115">

               <speaker>PREDSEDNIK FRANCE CUKAJTI:</speaker>

               <p>Gospa Širca, hvala lepa. Mag. Majda Potrata bo predstavila stališče poslanske skupine
               Socialnih demokratov. Prosim.</p>
            </sp>
            <sp xml:id="SDZ4-Redna-15-2006-03-30.sp116">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovani gospod državni sekretar, kolegice in
               kolegi!</p>
               <p>Socialni demokrati smo v prejšnjem mandatu pa tudi v tem vložili veliko napora za
               ureditev neke posebne osebne okoliščine, ki bi se izrazila v možnost priznavanja
               istospolne partnerske zveze. Izšlo se je, kakor se je, zato tudi za Socialne
               demokrate sprememba zakona o matičnem registru ni majhna, me pa veseli, da je gospod
               državni sekretar odpravil z dodano obrazložitvijo pomanjkljivost, ki se je zgodila v
               uvodu k temu zakonu, ko je navedeno, da gre v noveli zakona za uskladitev samo z
               dvema, v resnici gre za uskladitev s tremi zakoni. Nikakor ne gre samo za tehnične
               uskladitve. Zdaj pa dovolite za izpeljavo misli ali pripomb, ki jih imamo kljub temu,
               da bomo Socialni demokrati podprli to novelo zakona, in kje vidimo, da bi se bilo
               mogoče še o kakšni spremembi pogovarjati. Matični register je namreč v uvodu
               definiran kot računalniško vodena baza podatkov, v katero se vpisujejo matična
               dejstva in druga dejstva, določena z zakonom. Matični register je razvid osebnih
               stanj državljanov in državljank Republike Slovenije in razvid rojstev, zakonskih zvez
               in smrti tujcev, ki so se dogodila na območju Republike Slovenije od vzpostavitve
               matičnega registra. Ta je bil vzpostavljen pred slabim letom in zdaj je nastopilo
               neko novo zakonsko dejstvo, ki po našem mnenju ne zaobsega vseh osebnih okoliščin. Te
               so v 4. členu veljavnega zakona, v noveli se sklicujem na 2. člen zakona, se da
               razbrati, da je v primeru, da izpiska iz matične knjige iz tujine ni mogoče
               pridobiti, se izjemoma lahko vpiše rojstvo, sklenitev zakonske zveze ali smrt v
               matični register v Republiki Sloveniji na podlagi odločbe pristojnega organa, če
               obstajajo dokazi o nastalem matičnem dejstvu. Sodim, da med nastala matična dejstva
               sodi tudi posebna okoliščina. Ta okoliščina pa je lahko tudi sklenitev zakonske
               zveze, kar je v nekaterih državah Evropske unije mogoče narediti, in ta sklenitev
               zakonske zveze istospolnih partnerjev je nova osebna okoliščina, ki bi jo lahko
               uveljavljal po zakonu posameznik, če bi bilo tudi ustrezno zapisano. Tu je zdaj
               zapisano, da se vpišejo samo rojstva, sklenitev zakonske zveze ali smrt. Ali je
               zakonodajalec v tem primeru menil, da izraz zakonska zveza pokriva tudi zdaj omenjeno
               sklenitev zakonske zveze med istospolnima partnerjema? To je na Švedskem mogoče. Ali
               je zaobsegel tudi tiste osebne okoliščine, ki bi jih državljan ali državljanka
               Slovenije spremenil, če bi se odločil za spremembo spola? Kaj je s posvojitvijo, ki
               bi nastala v neki drugi državi, tudi v državi Evropske unije ali v kakšni drugi
               državi. Menimo torej, da čisto natančno vse stvari vendarle še niso premišljene in da
               bo glede na nastale okoliščine treba razmisliti, kako pokriti tudi to v imenu
               tolikokrat poudarjene enakosti pred zakonom. Če smo s svojo zakonodajo nekatere
               okoliščine uzakonili, sprejeli, jih dovolili, čeprav so obstajale že prej, ne glede
               na to, v kakšni obliki smo jih sprejeli, potem bi se moralo to pri usklajevanju
               zakonodaje odraziti na vseh ravneh in v vseh primerih. Upam, da se bo potrdilo tudi
               to, da bo le nastala tudi kakšna registracija istospolne partnerske zveze, kar se do
               zdaj še ni zgodilo. Hvala.</p>
            </sp>
            <sp xml:id="SDZ4-Redna-15-2006-03-30.sp117">

               <speaker>PREDSEDNIK FRANCE CUKJATI:</speaker>

               <p>Hvala lepa. Gospod Anton Kokalj bo predstavil stališče poslanske skupine Nove
               Slovenije. Prosim.</p>
            </sp>
            <sp xml:id="SDZ4-Redna-15-2006-03-30.sp118">

               <speaker>ANTON KOKALJ:</speaker>

               <p>Glede na to, da zakon o matičnem registru predvsem zasleduje cilj uskladitve z drugo
               zakonodajo, to je z zakonom o prekrških, zakonom o registraciji istospolne partnerske
               skupnosti in zakonom o varstvu osebnih podatkov, menimo, da bistvenih vsebinskih
               sprememb zakon ne prinaša. Mogoče izpostavim samo vpis matičnega dejstva, ki se zgodi
               našemu državljanu v tujini, ki se lahko vpiše v matični register izjemoma z odločbo,
               če izpiskov iz tujine ni mogoče pridobiti. Spreminja se tudi 39. člen, kot je bilo
               danes že omenjeno, ki podaljšuje rok za postopek ugotovitve in vpisa smrti na podlagi
               upravne odločbe. Na samem matičnem odboru je bil usklajen tudi tekst amandmaja, po
               katerem je register istospolnih skupnosti sestavni del tega matičnega registra.
               Poslanska skupina Nove Slovenije bo predlog zakona podprla.</p>
            </sp>
            <sp xml:id="SDZ4-Redna-15-2006-03-30.sp119">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin.</p>
               <p>Prehajamo na drugo obravnavo predloga zakona. Ker k dopolnjenemu predlogu zakona niso
               bili vloženi amandmaji, ni možna razprava o členih. Zato razpravo zaključujem in s
               tem tudi drugo obravnavo predloga zakona. Glasovanje o zakonu bomo v skladu s
               časovnim potekom seje zbora opravili danes v okviru glasovanj pol ure po končani 22.
               točki dnevnega reda. S tem prekinjam to točko dnevnega reda.</p>
               <p>Prehajamo na <title>11. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O ZDRAVSTVENI INŠPEKCIJI.</title> Predlog zakona je
               v obravnavo predložila vlada Republike Slovenije. Besedo dajem predstavniku vlade za
               dodatno obrazložitev. Gospod minister Andrej Bručan, imate besedo.</p>
            </sp>
            <sp xml:id="SDZ4-Redna-15-2006-03-30.sp120">

               <speaker>ANDREJ BRUČAN:</speaker>

               <p>Spoštovani gospod predsednik, spoštovane poslanke in poslanci!</p>
               <p>S predlogom zakona o spremembah in dopolnitvah zakona o zdravstveni inšpekciji vlada
               Republike Slovenije predlaga, da se v zakonu o zdravstveni inšpekciji črtajo 2.
               poglavje, smernice, mnenja, projektni pogoji in soglasje in 2. člen zakona. V
               nadaljevanju v drugem poglavju oziroma 2. členu zakona o zdravstveni inšpekciji je
               sedaj opredeljeno, da zaradi varovanja zdravja ljudi organ, ki upravlja inšpekcijo,
               izdaja smernice za načrtovanje in mnenja k prostorskim aktom ter projektne pogoje in
               soglasja k projektnim rešitvam za objekte s področja 1. člena zakona, in sicer v
               zvezi z vprašanji glede katerih so ti objekti oziroma dejavnosti, ki se opravljajo na
               njih, pod nadzorom tega organa. Črtanje drugega poglavja oziroma 2. člena se
               predlaga, ker vlogo nosilca urejanja prostora oziroma soglasodajalca, ki ga
               predstavlja sedanja določba 2. člena zakona, lahko opravlja le upravni organ, ne pa
               organ, ki opravlja inšpekcije in tudi opravlja inšpekcijski nadzor v zvezi z objekti
               in dejavnostmi. Mora imeti pa upravni organ za vlogo nosilca urejanja prostora
               oziroma soglasodajalca podlago tudi v ustreznih materialnih predpisih, sicer takšne
               vloge sploh ne more opravljati. Nov upravni red zahteva od inšpekcijskega organa
               opustitev pristopov nadzora, ki so temeljili na kontroli umeščenosti obrata v
               prostor, urejenost prostorov ter torej zlasti na kontroli delovnih pogojev. Izdaja
               teh smernic in mnenj, soglasij na področju urejanja prostora in graditve objektov je
               s spremembami pravnega reda nadzora postala za Zdravstveni inšpektorat Republike
               Slovenije sporna tako zaradi dejstva, da te naloge ne sodijo v delokrog
               inšpekcijskega organa, kot tudi zaradi tega, ker inšpektor vnaprej soglaša z neko
               graditvijo, in tako prevzema primarno odgovornost za ureditev, katero pa imajo in ne
               morejo v celoti prevzeti nosilci dejavnosti. Glede na navedeno se s predlogom zakona
               o spremembah in dopolnitvah zakona o zdravstveni inšpekciji predlaga črtanje drugega
               poglavja in 2. člena zakona. Hvala lepa.</p>
            </sp>
            <sp xml:id="SDZ4-Redna-15-2006-03-30.sp121">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Predlog zakona je obravnaval odbor za zdravstvo kot matično
               delovno telo. Prosim predsednika odbora, gospoda Ljuba Germiča, da predstavi poročilo
               odbora. Prosim.</p>
            </sp>
            <sp xml:id="SDZ4-Redna-15-2006-03-30.sp122">

               <speaker>LJUBO GERMIČ:</speaker>

               <p>Hvala lepa, gospod predsednik. Spoštovani gospod minister, kolegice in kolegi!</p>
               <p>Torej, odbor državnega zbora Republike Slovenije za zdravstvo je na svoji 12. redni
               seji, dne 9.3.2006 kot matično delovno telo obravnaval predlog zakona o spremembah in
               dopolnitvah zakona o zdravstveni inšpekciji. Ta zakon je obravnaval po skrajšanem
               postopku, predlog zakona pa je državnemu zboru v obravnavo predložila vlada Republike
               Slovenije. Odboru je bilo posredovano mnenje zakonodajno-pravne službe, ki je dala
               pripombe k 2. členu predloga zakona, uvodno obrazložitev k zakonu pa je podal gospod
               državni sekretar na ministrstvu za zdravje, Dorjan Marušič. V roku, ki ga določa
               poslovnik, je bil k predlogu zakona vložen en samo en amandma in amandma štirih
               poslanskih skupin koalicije, in sicer k 2. členu, ta predlog amandmaja je odbor tudi
               potrdil, tako kot je potrdil vse preostale člene predloga zakona. Dopolnjen predlog,
               besedilo zakona pa imate danes v obravnavi. Hvala lepa.</p>
            </sp>
            <sp xml:id="SDZ4-Redna-15-2006-03-30.sp123">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Mag. Vasja Klavora bo predstavil
               stališče poslanske skupine Demokratične stranke upokojencev Slovenije. Prosim.</p>
            </sp>
            <sp xml:id="SDZ4-Redna-15-2006-03-30.sp124">

               <speaker>MAG. VASJA KLAVORA:</speaker>

               <p>Spoštovani gospod predsednik, spoštovani gospod minister, spoštovane poslanke in
               poslanci! V poslanski skupini DeSUS soglašamo s predlogom zakona o spremembah in
               dopolnitvah zakona o zdravstveni inšpekciji, ki ga je predložila vlada Republike
               Slovenije, in ga bomo zato tudi podprli.</p>
               <p>V poslanski skupini menimo, da so naloge oziroma pristojnosti inšpekcijskega organa
               zelo pomembne, in sicer tako pomembne, da bom naštel nekatera področja, na katerih
               zdravstveni inšpektorat zaradi varovanja javnega zdravja opravlja nadzorstvo. To so:
               nalezljive bolezni, zdravstvena ustreznost živil, hrane ter vode, kozmetičnih
               proizvodov, igrač, tobaka in tobačnih izdelkov, omejevanje alkohola, ravnanje z
               odpadki, ki nastanejo pri opravljanju zdravstvene dejavnosti, ter druga področja.</p>
               <p>V sedaj veljavnem zakonu, ki ureja zdravstveno inšpekcijo, so v pristojnosti
               inšpekcijskega organa vključene tudi druge naloge, kot so izdajanje smernic za
               načrtovanje mnenj k prostorskim aktom v postopkih urejanja prostora ter določanje
               projektnih pogojev oziroma izdajanje soglasij k projektnim rešitvam v postopkih
               graditve objektov, kar pa nedvomno sodi v področje upravnih nalog. V zvezi s temi
               nalogami so prihajale tudi pripombe s strani trgovcev, poslovnežev, obrtnikov,
               zasebnih zdravstvenih delavcev in drugih, ki so opozarjali, da se v praksi pojavljajo
               precejšnje časovne zamude pri pregledu ustreznosti projektne dokumentacije glede
               zdravstvenih in drugih pogojev za novozgrajene oziroma adaptirane trgovske,
               skladiščne ali proizvodne objekte. Takšna ravnanja pristojnih državnih organov, ki so
               zadolženi za izdajo soglasja k projektnim rešitvam, se kažejo v številnih naknadnih
               investicijskih popravkih že zgrajenih objektov oziroma se ti poslovni subjekti
               srečujejo s problematiko naknadnega zagotavljanja precejšnje višine dodatnih
               finančnih sredstev, ki so namenjena zagotovitvi ustreznosti objektov glede varovanja
               javnega zdravja ljudi.</p>
               <p>Zaradi navedenega v poslanski skupini ocenjujemo, da je tovrstna sprememba, predvsem
               razbremenitev inšpekcijskega organa upravnih nalog potrebna, in bomo zato predlagani
               zakon tudi podprli. Hvala.</p>
            </sp>
            <sp xml:id="SDZ4-Redna-15-2006-03-30.sp125">

               <speaker>PREDSEDNIK FRANCE CUKJATI:</speaker>

               <p>Hvala lepa. Gospod Ivan Grill bo predstavil stališče poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ4-Redna-15-2006-03-30.sp126">

               <speaker>IVAN GRILL:</speaker>

               <p>Spoštovani gospod predsednik, spoštovani gospod minister, kolegice in kolegi! Predlog
               zakona o dopolnitvah zakona o zdravstveni inšpekciji je sicer zakon z malo členi
               oziroma spremembami, vendar kljub temu prinaša določene spremenjene novosti s
               področja pristojnosti dela zdravstvene inšpekcije.</p>
               <p>Zakon v enem členu odpravlja pristojnost inšpekcije pri izdajanju smernic načrtovanj
               in mnenj k prostorskim aktom v postopkih urejanja prostora. Na ta način se je
               inšpekcijski službi podelila pristojnost samo za opravljanje nalog inšpekcije
               nadzora, kar je tudi njen osnovni namen in predstavlja za njo to tudi
               razbremenitev.</p>
               <p>Druga, tudi izredno pomembna sprememba, pa se nanaša na možnost razporeditve
               delovnega časa izven rednih okvirov. Ta sprememba zagotavlja opravljanje nalog
               inšpekcijskega nadzora zunaj rednega časa tega delovnega organa, ki opravlja
               inšpekcijo, kar prispeva k stalni pripravljenosti inšpektorjev, in je to tudi
               prispevek k večji učinkovitosti.</p>
               <p>V Slovenski demokratski stranki na predlog zakona nimamo nobenih pripomb, zato ga
               bomo tudi podprli. Hvala lepa.</p>
            </sp>
            <sp xml:id="SDZ4-Redna-15-2006-03-30.sp127">

               <speaker>PREDSEDNIK FRANCE CUKJATI:</speaker>

               <p>Hvala. Gospod Josip Bajc bo predstavil stališče poslanske skupine Slovenske ljudske
               stranke. Prosim.</p>
            </sp>
            <sp xml:id="SDZ4-Redna-15-2006-03-30.sp128">

               <speaker>JOSIP BAJC:</speaker>

               <p>Gospod predsednik hvala. Spoštovani gospod minister s sodelavcem! Pri noveli zakona o
               zdravstveni inšpekciji, ki ima le dva člena, gre za popravek sedaj veljavnega zakona.
               Črtanje določb iz veljavnega zakona, ki urejajo smernice, mnenja, projekte, pogoje in
               soglasja v 2. členu, ki zdravstveni inšpekciji dajejo naloge in so že po svoji
               vsebini in namenu v nasprotju z vlogo inšpekcijskih služb, ni le potrebno, temveč
               nujno. Veljavna ureditev zdravstveni inšpekciji poleg inšpekcijskih nalog nalaga tudi
               opravljanje nekaterih drugih upravnih nalog. Izdajanje smernic in mnenj k prostorskim
               aktom in v postopkih graditve objektov gotovo ne sodi v delokrog zdravstvene
               inšpekcije. Zakon o spremembah in dopolnitvah zakona o zdravstveni inšpekciji bo tako
               zagotovil, da bo zdravstvena inšpekcija opravljala le naloge, ki sledijo načelom
               sodobnega inšpekcijskega nadzora. Poslanci Slovenske ljudske stranke bomo predlog
               zakona podprli.</p>
            </sp>
            <sp xml:id="SDZ4-Redna-15-2006-03-30.sp129">

               <speaker>PREDSEDNIK FRANCE CUKAJTI:</speaker>

               <p>Hvala. Končali smo s predstavitvijo stališč poslanskih skupin. Prehajamo na drugo
               obravnavo predloga zakona. Ker k dopolnjenemu predlogu zakona niso bili vloženi
               amandmaji, ni možna razprava o členih, zato razpravo zaključujem in s tem tudi drugo
               obravnavo predloga zakona. Glasovanje o zakonu bomo v skladu s časovnim potekom seje
               zbora opravili danes v okviru glasovanj pol ure po končani 22. točki dnevnega reda. S
               tem prekinjam to točko dnevnega reda.</p>
               <p>Prehajamo na <title>20. TOČKO DNEVNEGA REDA - OBRAVNAVA PREDLOGA ODLOKA O SPREMEMBAH IN
                  DOPOLNITVAH ODLOKA O PREOBLIKOVANJU UNIVERZE V MARIBORU.</title> Predlog odloka je v
               obravnavo zboru predložila vlada Republike Slovenije. Predstavnikov vlade oziroma
               ministrstva za visoko šolstvo nimamo. Ali zahteva kdo, da počakamo? Ne. Potem
               prehajamo na nadaljevanje obravnave, in sicer predlog odloka je obravnaval odbor za
               visoko šolstvo, znanost in tehnološki razvoj kot matično delovno telo. Tudi
               predstavnika matičnega delovnega telesa ni, zato prehajamo na predstavitev stališč
               poslanskih skupin. Gospod Klavora bo predstavil stališče poslanske skupine
               Demokratične stranke upokojencev. Izvolite.</p>
            </sp>
            <sp xml:id="SDZ4-Redna-15-2006-03-30.sp130">

               <speaker>MAG. VASJA KLAVORA:</speaker>

               <p>Spoštovani gospod predsednik, spoštovane poslanke in poslanci. V poslanski skupini
               DeSUS soglašamo s predlogom odloka o spremembah in dopolnitvah odloka o
               preoblikovanju Univerze v Mariboru in ga bomo tudi podprli. Predlagane spremembe
               ocenjujemo kot pozitivne, saj dajejo možnost ustanovitve dveh novih članic, to je
               Fakultete za naravoslovje in matematiko ter Filozofske fakultete. Poudarjajmo, da sta
               obe fakulteti za sam razvoj univerze ter tudi za razvoj celotnega mesta in regije
               izredno pomembni, saj menimo, da je potrebno več pozornosti dajati predvsem
               naravoslovno-tehničnim smerem študija. Poslanci naše poslanske skupine se strinjamo
               tudi s spremembo glede preoblikovanja odlokov, saj omogoča enostavnejši, predvsem pa
               hitrejši postopek, s katerim se povečuje tudi avtonomnost naših univerz. Glede
               dodatnih študijskih poročil pa ocenjujemo, da je soglasje ustanovitelja nujno
               potrebno, saj takšna odločitev vpliva tudi na razporeditev sredstev iz državnega
               proračuna.</p>
               <p>Glede na povedano in glede na to, da s spremembami soglašajo tudi na univerzah, bomo
               v poslanski skupini DeSUS spremembe in dopolnitve odloka podprli. Hvala.</p>
            </sp>
            <sp xml:id="SDZ4-Redna-15-2006-03-30.sp131">

               <speaker>PREDSEDNIK FRANCE CUKJATI:</speaker>

               <p>Hvala. Gospa Eva Irgl bo predstavila stališče poslanske skupine Slovenske demokratske
               stranke. Prosim.</p>
            </sp>
            <sp xml:id="SDZ4-Redna-15-2006-03-30.sp132">

               <speaker>EVA IRGL:</speaker>

               <p>Najlepša hvala za besedo. Spoštovani minister, poslanke in poslanci.</p>
               <p>Poslanska skupina Slovenske demokratske stranke bo podprla predlog odloka o
               spremembah in dopolnitvah odloka o preoblikovanju Univerze v Mariboru. Poglavitna
               sprememba, ki je predlagana v predlogu odloka, je, da bo dodatna študijska področja
               na posameznih članicah univerze s soglasjem ustanovitelja določila univerza v statutu
               in ne več v odloku, kar pa bo omogočilo hitrejši začetek izvajanja študijskih
               programov na novih študijskih področjih. Tako bo sam postopek sprejemanja sprememb
               hitrejši, saj ne bo več potrebno, da v dodatnih študijskih področjih odloča državni
               zbor Republike Slovenije, temveč le vlada Republike Slovenije.</p>
               <p>Naj omenim še, da se s tem predlogom odloka ustanavljata tudi dve novi članici in
               sicer Fakulteta za naravoslovje in matematiko ter Filozofska fakulteta.</p>
               <p>Spremembe in dopolnitve odloka o preoblikovanju Univerze v Mariboru bodo prinesle
               tudi večjo avtonomijo glede študijskih področij sami univerzi, za kar si v poslanski
               skupini Slovenske demokratske stranke tudi prizadevamo. Tako lahko rečem, da bomo v
               poslanski skupini SDS z veseljem podprli predlog odloka o spremembah in dopolnitvah
               odloka o preoblikovanju Univerze v Mariboru.</p>
            </sp>
            <sp xml:id="SDZ4-Redna-15-2006-03-30.sp133">

               <speaker>PREDSEDNIK FRANCE CUKJATI:</speaker>

               <p>Hvala. Gospod mag. Franc Capuder bo predstavil stališče poslanske skupine Nove
               Slovenije. Prosim.</p>
            </sp>
            <sp xml:id="SDZ4-Redna-15-2006-03-30.sp134">

               <speaker>MAG. FRANC CAPUDER:</speaker>

               <p>Hvala lepa, gospod predsednik. Gospod minister, poslanke in poslanci.</p>
               <p>Dejavnost univerze oziroma posameznih fakultet so določene v njihovih odlokih o
               ustanovitvah oziroma preoblikovanju in te odloke je potrdil državni zbor Republike
               Slovenije. Enaki postopki sprejemanja veljajo tudi pri spremembah teh odlokov.
               Spremembe pa so potrebne takrat, ko se dopolnjujejo oziroma spreminjajo študijski
               programi posameznih fakultet v okviru univerze. Strokovni del postopka sprememb je
               dolgotrajen, še preden pride v potrditev na vlado, in se odvija na relaciji posamezne
               fakultete in sveta za visoko šolstvo. Tako oblikovan predlog mora biti sprejet na
               vladi in poslan v sprejem v državni zbor, ker se postopek sprememb odloka konča s
               sprejemom. S spremenjenim odlokom se postopek spreminjanja študijskih programov
               posamezne fakultete poenostavi na ta način, da ima vsaka univerza pravico razširiti
               svojo dejavnost direktno s spremembo statuta, seveda ob prehodno izvedenem strokovnem
               postopku. Tako spremenjen statut mora potrditi le še vlada, kar pa bistveno skrajša
               postopek spreminjanja programov.</p>
               <p>V Novi Sloveniji bomo podprli spremembe in dopolnitve odloka o preoblikovanju
               Univerze v Mariboru, ker pa so točke za spremembo ostalih dveh odlok ločene od te
               točke dnevnega reda že pri tej točki povem, da bomo v Novi Sloveniji podprli tudi
               ostali dve spremembi odlokov za Univerzo v Ljubljani in Univerzo na Primorskem. Hvala
               lepa.</p>
            </sp>
            <sp xml:id="SDZ4-Redna-15-2006-03-30.sp135">

               <speaker>PREDSEDNIK FRANCE CUKJATI:</speaker>

               <p>Hvala. Gospod Janez Kramberger bo predstavil stališče poslanske skupine Slovenske
               ljudske stranke.</p>
            </sp>
            <sp xml:id="SDZ4-Redna-15-2006-03-30.sp136">

               <speaker>MAG. JANEZ KRAMBERGER:</speaker>

               <p>Hvala lepa, gospod predsednik. Spoštovani gospod minister, kolegice in kolegi! Odlok
               o spremembah in dopolnitvah odloka o preoblikovanju Univerze v Mariboru se nanaša na
               dve področji, na ustanovitev dveh novih članic univerze in na postopek za ustanovitev
               dodatnih študijskih področij. Za dodatna študijska področja po novem ne bo več
               potrebno, da so določena v odloku o preoblikovanju univerze, kar posledično pomeni,
               da o njih ne bo več odločal državni zbor. Novela odloka pravi, da se dodatna
               študijska področja določijo v statutu univerze in s soglasjem ustanovitelja, torej s
               soglasjem vlade Republike Slovenije. Predlagano rešitev v naši stranki ocenjujemo kot
               dobro in pozitivno. Po eni strani takšna rešitev krepi avtonomijo univerze, poleg
               tega, kar je pomembnejše, zagotavlja skrajšanje postopkov za določitev dodatnih
               študijskih področij. S tem se bo povečala fleksibilnost univerze oziroma njenih
               članic in tudi nadaljnji razvoj. Vsi sodobni trendi imajo za cilj večjo
               prilagodljivost univerz s čim več interdisciplinarnimi programi. Takšne cilje
               zasleduje tudi bolonjski proces, ki je v zadnjem času zelo aktualen. Verjamemo, da
               bodo tudi spremembe odloka, ki ga danes sprejemamo, prispevale k hitrejšemu razvoju
               univerz. Sprememba postopka za določitev dodatnih študijskih področij pa je tudi
               razlog za spreminjanje odloka o preoblikovanju Univerze v Ljubljani in na Primorskem.
               S to spremembo državni zbor izgublja svojo vlogo pri določanju dodatnih študijskih
               področij, vendar menimo, da so drugi pozitivni učinki teh sprememb tako pomembni, da
               ni razlogov, zaradi katerih tega odloka ne bi podprli. Še posebej pa je razveseljivo
               dejstvo, da s tem odlokom Univerza v Mariboru dobiva še dve novi članici, to sta
               Fakulteta za naravoslovje in matematiko in Filozofska fakulteta. To dokazuje, da se
               tudi mariborska fakulteta razvija in postaja vedno bolj konkurenčna v slovenskem
               visokošolskem prostoru. Ustanavljanje novih fakultet pa ni pomembno le za tisti del
               Slovenije, v katerem fakultete nastajajo, pač pa za celotno državo. Nove fakultete in
               tudi novi programi pomenijo tudi dodatno konkurenco, ki obstoječe fakultete in
               programe sili k stalnemu izboljševanju in napredku.</p>
               <p>Kolegice in kolegi, poslanci Slovenske ljudske stranke bomo predlog sprememb in
               dopolnitev odloka o preoblikovanju Univerze v Mariboru podprli. Ker gre za enake
               oziroma podobne spremembe tudi v primeru odloka za ljubljansko in primorsko univerzo,
               bomo podprli tudi odloka, ki bosta sledila pri naslednjih točkah. Hvala lepa.</p>
            </sp>
            <sp xml:id="SDZ4-Redna-15-2006-03-30.sp137">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sašo Peče bo predstavil stališče poslanske skupine Slovenske nacionalne
               stranke. Prosim.</p>
            </sp>
            <sp xml:id="SDZ4-Redna-15-2006-03-30.sp138">

               <speaker>SAŠO PEČE:</speaker>

               <p>Spoštovani prisotni, minister! Res je del resnice bil izpostavljen v predstavitvi
               ostalih stališč poslanskih skupin, predvsem tiste pozitivne, in sicer prvič, da gre v
               primeru odloka o spremembah in dopolnitvah odloka o preoblikovanju Univerze v
               Mariboru za akt, katerega predlagateljica je vlada Republike Slovenije za ustanovitev
               dveh novih fakultet, in sicer prvič Fakultete za naravoslovje in matematiko in
               Filozofske fakultete. V okviru Nacionalne stranke verjamemo in upam, da tudi v okviru
               ostalih poslanskih skupin verjamete v izobraževanje, verjamete v znanje, in da je
               lahko dejansko samo znanje tisti moment, ki bo našo državo naredil privlačnejšo,
               konkurenčnejšo, skratka, ki bo Slovenijo naredil močnejšo. Rad bi izpostavil tudi
               ostali dve novosti, ki sta bili delno izpostavljeni. Prvič sprememba, da se program
               potrjuje s statutom. Ministrstvo oziroma vlada Republike Slovenije pod to veže besedo
               avtonomnost, ki je sicer zelo prijetna beseda za uho, vprašanje pa je, kaj se skriva
               za to avtonomnostjo v odloku, ki je danes pred nami. Kar se tiče avtonomnosti, vlada
               v Republiki Sloveniji v povezavi z njo govori tudi o tempu dogodkov, in sicer navaja,
               da bi materija preoblikovanja oziroma novega momenta v okviru delovanja univerze iz
               treh mesecev lahko prešla v odvijaje in v realizacijo v enem tednu. To je na vsak
               način za pozdraviti. Vsi trije argumenti, ki sem jih naštel in katere ste
               izpostavljali vsi govorniki pred menoj, so pozitivni in jim noben, posebej pa logično
               še Mariborčan, ne more nasprotovati. Žal menim, da niste v okviru ostalih poslanskih
               skupin izpostavili vprašanja financiranja. Financiranje se zdaj s tem aktom prenese
               izključno in v popolno domeno vlade Republike Slovenije. Ali je to smiselno ali ni,
               vlada bo rekla, da je operativni organ, da tudi sama določa o vsebini. To po eni
               strani drži. Jaz bi bil veliko bolj vesel in verjamem, da v poslanski skupini
               Slovenske nacionalne stranke tudi, če bi dali univerzi avtonomnost tudi na področju
               financiranja. Zakaj, gospodje in gospe, ki ste govorili pred menoj, govorite, kaj vse
               bo lahko univerza ali nove fakultete imele, kako je to dobro, kako je država oziroma
               vlada Republike Slovenije velikodušna v vseh področjih o izbiri pogojev, o izbiri
               smeri oziroma študija, ko je vprašanje financiranja, pa vlada Republike Slovenije to
               zelo mačehovsko zadrži zase. Vsi vemo, da se celotna vsebina prične in konča pri
               financiranju. Zato zatiskati si oči in govoriti in označevati akt, ki je danes pred
               nami, s čisto desetko pomeni, da držimo fige v žepu ali pa fige za hrbtom. Če bi
               vlada Republike Slovenije imela ta namen, kot ga predstavlja danes ali kot smo ga
               slišali od marsikatere poslanske skupine, potem bi avtonomnost ali del, ki vodi do
               lažje pridobitve finančnih sredstev, opredelila v odloku. Na matičnem delovnem telesu
               je bilo kar nekajkrat izpostavljeno, zla slutnja recimo temu, da hoče vlada Republike
               Slovenije s tem stopiti v izobraževalni proces v okviru naše države s tem, ko je iz
               tega procesa izvzela zakonodajalca, torej državni zbor, kar ste pozdravili vsi pred
               menoj, in pristojnosti, predvsem tisto najpomembnejšo pristojnost zavzela izključno
               za sebe. Govorimo o področju financiranja. Vsi vemo, da se zadnji čas predvsem s
               strani ljudi, ki so zelo blizu aktualni vladi, pojavljajo želje, nekaj primerov tudi
               imamo že v realnosti, po ustanavljanju majhnih fakultet ali univerz izključno
               privatne narave.</p>
               <p>Sprašujem, mogoče je to izključno namen, da vlada Republike Slovenije na ta način
               Univerzi v Mariboru na eni strani ponuja velikodušno roko v smislu, od zdaj naprej
               bodo vaši statuti najpomembnejši akti. Akti so lahko vaši najpomembnejši, ampak
               finančna sredstev za izvajanje teh aktov pa vam vlada Republike Slovenije ne bo
               zagotovila, ker bo rekla, da v tistem danem momentu za izvajanje programa ne bo
               finančnih sredstev. Medtem pa bomo imeli v neposredni okolici ustanovitev - naj
               navedem kakšno ime kakšnega vidnega politika vašega bloka, kot je bilo na Primorskem,
               Jambrekove univerze. Vprašanje, če je smiselno, da aktualni vladni politiki pustimo
               toliko moči, ne samo na področju financiranja, ampak tudi na področju privatnih
               fakultet. In vprašanje, če bo vse to zasledovalo tisti cilj, za katerega smo se na
               začetku svojih razprav vsi mi zavzemali, torej da znanje nekaj šteje, vedenje in
               izobraževanje. Ampak po moji oceni in po oceni Slovenske nacionalne stranke ne bi
               smelo biti izobraževanje, vedenje, znanje, karkoli, kar se pridobi skozi
               izobraževalni proces, podvrženo trenutni vladni politiki.</p>
               <p>Še enkrat z obžalovanjem lahko trdim, da mi je žal, da se v tem odloku vlada
               Republike Slovenije, če bi seveda imela čisti namen, ni odpovedala avtonomnosti tudi
               na področju financiranja. Ali z drugimi besedami, če je avtonomnost dala univerzi na
               področju programskih sprememb, naj da tudi avtonomnost na področju finančnih
               sprememb. Bojim se, da je namen vlade drugje - namen vlade je v tistem, kar sem
               povedal, to je v ustanavljanju privatnih univerz, z ločenimi političnimi kriteriji
               izobraževanja, s političnimi kriteriji pridobivanja strokovnih nazivov in tisto, kar
               je dejansko za vlado najpomembnejše, s škarjami in platnom okoli financiranja, kateri
               programi se bodo financirali ali ne.</p>
               <p>V Nacionalni stranki in jaz osebno samemu aktu, če pozabimo na zle slutnje, ki jih
               predvidevam, ne morem nasprotovati. Glede na to, da akt sam v osnovni fazi govori o
               Fakulteti za naravoslovje in matematiko in Filozofski fakulteti, je to za pozdraviti.
               Žal pa mi je, da vlada Republike Slovenije, če je naredila pol koraka, ni naredila
               celega koraka. Potem bi se lahko obrnil in ministru ter celotni vladi čestital, ker
               mislim, da bi bilo to tisto, kar si želi naša družba v smislu izobraževanja.
               Polovičarske rešitve, predvsem taka, kot je ta, pa znajo prej škodovati bodočemu
               razvoju naše države kot ne. Hvala.</p>
            </sp>
            <sp xml:id="SDZ4-Redna-15-2006-03-30.sp139">

               <speaker>PREDSEDNIK FRANCE CUKJATI:</speaker>

               <p>Hvala. Sledi splošna razprava o predlogu odloka. Besedo ima gospod Sašo Peče. <stage>(Se
               odpoveduje.)</stage> Gospod Ljubo Germič, izvolite.</p>
            </sp>
            <sp xml:id="SDZ4-Redna-15-2006-03-30.sp140">

               <speaker>LJUBO GERMIČ:</speaker>

               <p>Hvala lepa, gospod predsednik, za besedo. Se opravičujem, da sem zamudil na
               predstavitev stališča poslanske skupine glede na nenavadno časovnico in tempo
               današnjega dela. To priložnost bi izkoristil, da predstavim stališče poslanske
               skupine v okviru razprave o odloku.</p>
               <p>Najprej bi želel poudariti, da je v Liberalni demokraciji cilj v Sloveniji oblikovati
               na znanju temelječo družbo prioriteten cilj. Zato smo vsa obdobja svojega delovanja
               tudi ravnali v tej smeri in kot posledica takšnega delovanja je v preteklih dobrih
               desetih letih nastala na področju šolstva, izobraževanja, šolska zakonodaja. Bilo je
               veliko postorjenega, saj smo to področje skoraj v celoti uredili na novo. Zaradi tega
               dejstva je danes jasno, da so potrebni le manjši popravki, ki nadgrajujejo ureditev
               tega področja. Tako imamo danes v zakonodajni proceduri odloke o spremembah in
               dopolnitvah, odloke o preoblikovanju vseh teh univerz. Jaz bi se pa sedaj dotaknil
               odloka in vsebine odloka o spremembah in dopolnitvah odlokov o preoblikovanju
               Univerze v Mariboru. Pri tem bi ob začetku moje predstavitve in razprave želel
               opozoriti na pomembno spremembo, ki jo prinaša omenjeni odlok, vključena pa je v
               besedilo odlokov tako za primorsko kot ljubljansko univerzo. V preteklosti je bilo v
               odloku o ustanovitvi univerz določeno, da se študijska področja, ki se izvajajo na
               univerzi, in ustanovitev članic univerze določi v ustreznem členu odloka o
               ustanovitvi. Tako je bil državni zbor Republike Slovenije tisti, ki je v zadnji
               inštanci odločal o študijskih področjih in imel možnost vplivati na kvalitetni izbor
               študijskih področij, hkrati s tem pa je prevzel tudi obvezo za zagotavljanje
               potrebnih finančnih sredstev v proračunu Republike Slovenije za njihovo izvedbo.
               Mislim na probleme okrog te pristojnosti in možnosti, ki bi bile dane z odlokom o
               ustanovitvi za ustanovitev nekega študijskega področja in bi bile lahko v veliki meri
               ovirane, če vlada ne bo zagotovila finančnih sredstev za njihovo izvedbo. Tako se s
               spremembo, ki jo uvaja predlagani odlok, v prihodnje zaobide državni zbor, uvajanje
               novih študijskih programov pa se ureja le s spremembo statuta univerze ob soglasju
               ministrstva oziroma vlade. S tem se postopek sprejemanja novih študijskih programov
               sicer res krajša, poveča se tudi odgovornost univerze in hkrati krepi njena
               avtonomnost, vendar pa bi v liberalni demokraciji želeli opozoriti, da hkrati postane
               postopek tudi manj transparenten. Odločitev se namreč prepušča v roke političnemu
               organu, to je trenutni vladi, ki je sestavljena iz pozicijskih strank, opozicija pa
               tako nima več vpliva na sestavo študijskih programov na posamezni univerzi. Danes s
               predlogom odloka o spremembah in dopolnitvah odloka o prilagajanju Univerze v
               Mariboru dopolnjujemo notranjo strukturo v Mariboru, torej Univerze v Mariboru, z
               dvema fakultetama, kar v poslanskem klubu LDS z veseljem pozdravljamo, saj smo ves
               čas njenega delovanja s pozornostjo spremljali razvoj šolstva v severovzhodni
               Sloveniji in s tem tudi v Mariboru. Pravno področje visokega šolstva je podpiralo
               razvoj univerze in fakultet, če lahko naštejem, od fakultete za kmetijstvo, pa do
               zadnje, medicinske fakultete in z občutkom podpiram tudi izgradnjo objektov za
               izvedbo visokošolskih študijskih programov. Naj med drugim poleg rektorata omenim
               tudi izgradnjo univerzitetnega športnega centra, ki je edini tovrstni objekt na vseh
               slovenskih univerzah.</p>
               <p>Predlagane spremembe odloka Univerze v Mariboru so rezultat dolgoletnih prizadevanj,
               ki so se izvajala na različnih področjih in odgovarjajo potrebam, ki jih ima regija
               in njeni prebivalci na tem področju. Verjamemo, da so argumenti, ki podpirajo
               ustanovitev novih članic, sad resnega dela in so povezani s tradicijo mariborske
               univerze. Za Slovenijo in naš nacionalni interes mora to pomeniti predvsem notranje
               dograjevanje in izgradnjo kakovosti, ki se bo odražala v kakovosti študija, ta pa je
               še tako pomembna za umestitev Slovenije v evropski visokošolski prostor. Nove
               pridobitve Univerze v Mariboru naj krepijo kakovost dela tako v Mariboru kot tudi v
               celotni severovzhodni Sloveniji. Z vstopom v EU smo se namreč zavezali, da slovenskim
               študentom omogočimo enak dostop do študija različnih študijskih programov, ki bodo
               mednarodno primerljivi in konkurenčni. Na podlagi povedanega in našega dosedanjega
               ravnanja tako jasno sledi, da bomo poslanci Liberalne demokracije seveda z veseljem
               prisostvovali in sodelovali pri rojstvu dveh novih fakultet, to je filozofski
               fakulteti in fakulteti za naravoslovje in matematiko. S tem, da bomo ta odlok podprli
               v obliki, kot nam ga je posredoval za to pristojen odbor državnega zbora. Hvala lepa.
            </p>
            </sp>
            <sp xml:id="SDZ4-Redna-15-2006-03-30.sp141">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Milan Petek.</p>
            </sp>
            <sp xml:id="SDZ4-Redna-15-2006-03-30.sp142">

               <speaker>MILAN PETEK:</speaker>

               <p>Hvala, predsednik, za besedo. Sam ne bom kaj dosti dodajal, tistemu, kar sta kolega
               Sašo Peče in pa gospod Germič sama povedala. Torej, sam se pridružujem tem dvomom, ki
               ostajajo, o tem, da bi lahko politika premočno posegala v oblikovanje vsebin, skozi
               to, da seveda ne bo financirala in to se mi zdi, da je korak nazaj, seveda pa bodo
               nekateri govorili, da je avtonomija univerz s tem večja. Vendar to so mnenja, ki so
               bila pomembna in važna, v fazi pa se je odlok obravnaval na odboru. Danes mislim, da
               smo pred aktom, ko pač enostavno ni možno reči in sprejeti odločitve ne, ker bi s tem
               zavrgli seveda tudi tisti bolj pozitiven del teh odlokov, ki govorijo o tem, da imajo
               pač nekatere članice sedaj nekoliko več možnosti same o tem odločati.</p>
               <p>Jaz bi se rad v tem mojem razmišljanju dotaknil predvsem tega, da opozorim na to, kaj
               pomeni za mariborsko univerzo drugi del tega odloka, ki govori o ustanovitvi dveh
               novih fakultet. Torej Maribor, ne samo univerza, torej Maribor, širše okolje, dobiva
               dve pomembni vsebini, ki sta bili že dalj časa predmet raznih in različnih polemičnih
               dogajanj v tem prostoru. Pedagoška fakulteta, iz katere bosta ti dve univerzi izšli
               je v preteklem obdobju doživljala nekaj nemira, ni bilo enotnosti okoli tega, ali se
               naj ti dve fakulteti ustanavljata, sedaj z vodstvom, ki je trezno in mirno te zadeve
               peljalo, ki je znalo prisluhniti, dobivamo dve fakulteti. Eno fakulteto za
               naravoslovje in matematiko in drugo filozofsko fakulteto. S tem dobivamo tudi zelo
               ali močno spodbudo na področju humanističnih ved, ki jih Maribor enostavno pogreša.
               Pogrešal jih je tako na univerzi kot v družbenem življenju Maribora in s tema dvema
               fakultetama mislim, da dobivata Mariborska univerza in Maribor novo vsebino.
               Verjamemo, da bo to pomenilo nek preskok, neko pospešitev na marsikaterem področju,
               ki ima neposredno povezavo in zaradi tega torej vsi tisti, ki se zavedamo pomena tega
               akta, pritrjujemo odloku takšnemu kot je in posebej pritrjujemo temu, da Maribor
               poleg že obstoječih dvanajstih fakultet dobiva še dve in zaokrožuje vsebine, ki so
               sestavni in nujno pomemben del vsake resne velike pomembne univerze v Evropi, v
               svetu, seveda še bolj v Sloveniji. Hvala lepa.</p>
            </sp>
            <sp xml:id="SDZ4-Redna-15-2006-03-30.sp143">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, doktor Zupan, izvolite. Imate tudi vi besedo.</p>
            </sp>
            <sp xml:id="SDZ4-Redna-15-2006-03-30.sp144">

               <speaker>DR. JURE ZUPAN:</speaker>

               <p>Najlepša hvala, spoštovani gospod predsednik. Spoštovane poslanke in poslanci! Hvala
               lepa za podporo in besede, razumel sem seveda tudi besede, ki ste jih izrazili v
               smislu zaskrbljenosti. V nekem smislu je bilo rečeno, da je morda treba misliti na
               to, da bi se financiranje v celoti preneslo na univerzo. Dejstvo je, da je v bistvu
               že sedaj preneseno, ker je ta sistem celotnega financiranja v kosu bistveno popravil
               to možnost, da bi vlada ali izvršilna oblast vplivali na izvedbo posameznih programov
               in tu bi seveda posebej poudaril, ker je bilo rečeno, da bi vlada lahko dajala
               sredstva programom, vlada ne daje sredstev za programe, ampak daje sredstva celotni
               univerzi in je seveda modrosti univerze in njenemu senatu prepuščeno, kako to
               razdeli, in tu vidimo res to pomembno avtonomnost univerze, ko univerza predlaga, da
               bo spremenila svojo programsko sestavo in ko sama odloči, da bo dala v to programsko
               sestavo nek program, je seveda tudi njena zaveza, da bo del tiste pogače, ki jo dobi
               seveda tudi zato financirala. Dejansko je potem to financirano tudi od števila
               študentov in tu jaz mislim, da je univerza dosti avtonomna. Poleg tega je treba
               povedati, da v nekem smislu vlada mora imeti to možnost, da vpliva s financami, ker
               tudi predlaga proračunska sredstva.</p>
               <p>V naslednjem delu je bil še en ugovor. Bilo je rečeno, da se, seveda to mi ni bilo
               najbolj prijetno slišati, da se vsa vsebina v celoti začne in konča z denarjem. Treba
               je kljub vsemu vedeti, da denar je pomemben, vendar je seveda bistveno bolj pomemben
               ta del, v katerem nastopajo profesorji in univerza s svojo avtonomijo in da je to
               seveda en pogoj, ne pa v celoti.</p>
               <p>Potem je bilo še rečeno o transparentnosti in je bil narejen tudi tak lapsus, da
               opozicija nima vpliva na sestavo programov na univerzi. Seveda, bilo je mišljeno, da
               opozicija ima manj vpliva kot vladajoče stranke, sicer menimo, da je dobro, da
               politika nima vpliva na sestavo programov in menimo, da v tem delu smo ravno to
               poudarili, da ga ima manj.</p>
               <p>Sicer pa lahko zagotavljamo, na kar pa ni nihče opozoril in mislim, da je potrebno
               opozoriti, da je poudarek na besedi dodatni programi in tu je pa treba povedati, da
               pomeni dodatni program to, da seveda lahko fakulteta širi svojo dejavnost, ne sme pa
               je krčiti in to je pomembno za to, da se določeni programi, ki morda v danem trenutku
               niso rentabilni, ne bi ukinili, pa jih država mora vzdrževati in to je varovalka, da
               določene fakultete ne bi postale samo, kot se temu reče, lovci na finance, ampak za
               to, da dejansko stvari delajo tudi takrat, ko imajo recimo manjše povpraševanje.
               Torej, to smo pazili.</p>
               <p>Sicer pa menimo, da so ti odloki smiselni in se zahvaljujemo tako vam za podporo kot
               tudi univerzam, ki so dale podporo. Hvala lepa.</p>
            </sp>
            <sp xml:id="SDZ4-Redna-15-2006-03-30.sp145">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru, dr. Zupanu. Želite, gospod Peče, proceduralni predlog?</p>
            </sp>
            <sp xml:id="SDZ4-Redna-15-2006-03-30.sp146">

               <speaker>SAŠO PEČE:</speaker>

               <p>Gospod predsednik, samo zanimalo me je, če boste razdelili čas, pa sem videl, da ste
               že začeli. Hvala.</p>
            </sp>
            <sp xml:id="SDZ4-Redna-15-2006-03-30.sp147">

               <speaker>PREDSEDNIK FRANCE CUKJATI:</speaker>

               <p>Vsi prijavljeni razpravljavci, ki so to želeli, so dobili besedo. Ker določen čas za
               razpravo še ni potekel, sprašujem, ali želi na podlagi prvega odstavka 71. člena
               poslovnika še kdo razpravljati? Imamo tri imena zaenkrat. Gospod Petan, Moge, Peče.
               Še kdo? Izvolite, vsak ima po pet minut. Gospod Petan, imate besedo.</p>
            </sp>
            <sp xml:id="SDZ4-Redna-15-2006-03-30.sp148">

               <speaker>RUDOLF PETAN:</speaker>

               <p>Hvala za besedo. Torej, jaz bom seveda podprl ta odlok in potem še tudi naslednja
               dva, tako da se pri naslednjih ne bom oglašal. Bi pa ob tej priložnosti, ko bom
               podprl te odloke, izpostavil mogoče še eno vprašanje.</p>
               <p>Namreč, gre za nekaj drugega. Mi veliko govorimo o znanju, veliko govorimo o družbi,
               govorimo tudi o družbi, temelječi na znanju, seveda to ni dovolj, potrebno se je tudi
               pravilno organizirati. Jaz upam, da bosta tudi ta spremenjena odloka nekaj pripomogla
               k temu. Je pa po drugi strani res nekaj, da v prizadevanjih za implementacijo
               bolonjskih procesov in tudi seveda na nižjih stopnjah, Kopenhagenske deklaracije in
               podobno, prihaja, mogoče nehote, do diferenciacije med univerzami v tem širšem
               evropskem prostoru in po nekaterih podatkih, jaz ne trdim, da so točni, ampak
               ponavljajo se približno že 10% študentov, ki bi naj gravitiralo na mariborski
               univerzi, odhaja v Gradec, jaz upam, da to ni res. Vendar, je pa res, da se to
               dogaja. Ta proces je prisoten in to se dogaja. Verjetno se to dogaja tudi s študenti,
               ki gravitirajo na Ljubljanski univerzi. To se pravi, da bo treba izkoristiti
               maksimalno vse potenciale, ki jih imamo v Sloveniji, da bomo te študente zadržali.
               Kajti ne gre samo za to, da nekdo gre iskat znanje v tujino, običajno se zgodi, da
               večina teh tam tudi ostane. In to je problem.</p>
               <p>Jaz bi tu opozoril na neko drugo zadevo, ki je v slovenskem prostoru tudi že
               prisotna, in mislim, da je to pravi čas. Namreč, ljubljanska in mariborska univerza
               sta izredno velik konglomerat različnih smeri, različnih fakultet. In verjetno tudi
               to drži, da v Evropi ni običaj, da bi tako veliki konglomerati tako različnih smeri
               bili pod eno streho. Zato se tudi v slovenskem prostoru pojavlja razmišljanje, da bi
               bilo treba razmisliti v prvi fazi o ločitvi tako velikega konglomerata na
               prirodoslovno-naravoslovni del in na humanistični del. Se prav, da bi iz teh dveh
               ogromnih konglomeratov nastali po dve univerzi, od katerih bi ena pokrivala tehniško
               področje, druga pa družboslovno. To ni moja pogruntavščina, tako je marsikje v tujini
               in takšna razmišljanja so vedno bolj prisotna tudi v Sloveniji. Mogoče je to za koga
               presenetljivo, vendar upoštevjamo podatek, da naši študenti, predvsem tisti, ki so s
               tehničnega področja, odhajajo na študij v tujino. Ne bom rekel, da bi samo ta delitev
               pripomogla k temu, da bi študente obdržali, vendar pri teh dveh smereh so tako
               različni pogoji dela, v posameznih institucijah so tako različni, da če bi pod eno
               streho združili samo eno takšno smer, kot je tehnika, ali pa samo eno takšno smer,
               kot je družboslovje, bi to verjetno privedlo do tega, da bi se smeri nekako
               razčistile in da bi ne imeli tako širokega spektra problemov. Zato sem se pač
               odločil, da ta predlog, to razmišljanje, ki je že prisotno, ki ni posamično, tudi na
               posameznih fakultetah se že to pojavlja, da bi bilo mogoče dobro, da bi razmislili o
               tem in na tem tudi kaj naredili, če se pokaže, da bi bili rezultati pozitivni.
               Prepričan sem, da bi se marsikatera stvar rešila, ker ne bi imeli takšnega skupka
               različnih problemov pod eno streho. Hvala lepa.</p>
            </sp>
            <sp xml:id="SDZ4-Redna-15-2006-03-30.sp149">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Moge. Izvolite.</p>
            </sp>
            <sp xml:id="SDZ4-Redna-15-2006-03-30.sp150">

               <speaker>RUDOLF MOGE:</speaker>

               <p>Hvala lepa, gospod predsednik. Kar se tiče delovnega časa, smo poslanci včasih
               nekako, če se metaforično izrazim, zbor sužnjev. Jaz sem po prognozi, ki nam je bila
               podana, nekako pričakoval, da bo ta točka ob 16.00 uri. Ker pa nimamo vmes nobenega
               časa, da bi šli na dostojno kosilo, sem bil pač na kosilu in sem nekoliko tole reč
               zamudil. Toliko v opravičilo, da nisem bil prisoten na začetku.</p>
               <p>Rad bi povedal naslednje, da je bilo visoko šolstvo v preteklosti in je tudi sedaj,
               ko je v središču pozornosti dogajanja v vseh procesih, ki se dogajajo v tej družbi,
               od strategije pa do bolonjskega procesa. In pametno je, da se k temu pristopi tako,
               da se poskuša ta ogromen sistem z več tisoči udeležencev urediti tako, da bodo
               rezultati čim bolj učinkoviti. Stvar je namreč v tem, da ko je odbor dobil v
               obravnavo ta odlok, je bil ta odlok napisan tako, da ni ustrezal niti normam
               zakonodajno-pravne službe, zato ga je odbor na predlog le-te tudi z amandmajem
               popravil. In mislim, da je odbor opravil dobro delo, saj na ta odbor danes ni bil
               vložen nobeden amandma, in mislim, da bomo ta odlok tudi brez vsakršnih težav na
               koncu sprejeli. Treba je pač omeniti to nerodnost, ki se je zgodila, če bi bila
               prvotna dikcija, potem bi se lahko zgodilo, da bi za novo fakulteto, ki bi se
               ustanavljala in ki niti nima statuta, če bi se samo študijska področja zapisalo v
               statutu, tako fakultete enostavno že iz zakonskega okvirja ne bi mogli ustanoviti
               tako, da bi imela neko vsebino, ampak bi lahko ustanovili prazno škatlo.</p>
               <p>Zato je rešitev, ki je sedaj v dopolnjenem predlogu tega odloka taka, da je
               izvedljiva in seveda tukaj se pač kopja lomijo. Gre za to, da bomo z odlokom še vedno
               ustanavljali nove članice univerze, ampak poenostavil se je pa postopek pri
               študijskih področjih. Po starem smo morali spremeniti, če je kdo spremenil študijsko
               področje, cel odlok, se pravi je sodeloval državni zbor z vsem svojim aparatom. Sedaj
               se bo to pač nekako poenostavilo do te mere, da lahko samo vlada z določenim mnenjem
               oziroma pristojni minister pove, ali se strinja s tem ali ne, in se ta stvar potem
               prenese v statut posamezne univerze in se ta rok skrajša. Mislim, da je v tem obdobju
               to udobno, ko se gre v spremembo univerzitetnega prostora tudi v povezavi z
               bolonjskim študijskim procesom. Tako, da po mojem mnenju tudi na matičnem delovnem
               telesu ni bilo kakih velikih ugovorov in tudi v tej smeri jih verjetno tukaj ne bo,
               je pa to majhen zakonodajni poseg, če hočemo preiti na staro stanje, to je v bistvu
               sprememba odloka z enim ali pa z dvema členoma.</p>
               <p>Po drugi strani bi pa lahko povedal, da je to tudi zgodovinski dan za univerzo v
               Mariboru. Na odboru so vsi, nihče ni nasprotoval, pozdravili ustanovitev dveh novih
               fakultet. Vem, da je danes za državni zbor naporni dan, pa tudi vsi dnevi so bili
               naporni, ampak, da je za Univerzo v Mariboru pa to, kot sem prej povedal, praznični
               dan, saj bo dobila odslej tudi program, kjer se bo učila filozofija, ki je srčika
               družboslovja in dobila bo tudi matematiko, ki je kraljica znanosti. Šele s tema dvema
               fakultetama bo to zares prava univerza, humanistična in naravoslovna, kot jo pojmuje
               evropska tradicija.</p>
               <p>Jaz si želim še v nadalje uspeh pri dograjevanju univerzitetnega prostora, želim si
               še, da bi ta univerza bila kompletna, da bi dobila še mogoče enkrat v prihodnosti
               umetniške akademije in bila potem popolnoma zaprta in na koncu, ker sem že včeraj
               latinsko govoril, sem rekel naj še danes nekaj povem, pa tole .../Govori latinsko./..
            </p>
            </sp>
            <sp xml:id="SDZ4-Redna-15-2006-03-30.sp151">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Peče.</p>
            </sp>
            <sp xml:id="SDZ4-Redna-15-2006-03-30.sp152">

               <speaker>SAŠO PEČE:</speaker>

               <p>Hvala. Saj verjetno se oglašam zaradi potrebe ali pa občutka, da bi bilo seveda
               veliko bolj smiselno sam odlok, ki je pred nami, obravnavati istočasno s
               pripravljajočim se krovnim zakonom o visokem šolstvu, mislim, da ste to kritiko na
               matičnem delovnem telesu dobili tudi s strani zakonodajno-pravna službe.</p>
               <p>Rad bi izpostavil tri, mogoče vam ne toliko pomembne stvari, ampak dejstvo je, da ste
               na matičnem delovnem telesu, minister dr. Jure Zupan, izpostavili, da bo vlada
               sprejela odgovornost, katera dodatna študijska področja bo financirala in katera
               zaradi omejitev finančnih sredstev ne bo. In to je bila ena izmed osnovnih dilem
               oziroma izpostav Slovenske nacionalne stranke, ko smo predstavili naše stališče. Meni
               osebno se ta pristojnost, da jo ohranjate oziroma, da si jo prisvajate, ne zdi v
               redu. Posebej se mi ne zdi v redu v tistem primeru, ko odlok javnosti predstavljate
               kot neko darilo univerzam, darilo, v katerem je avtonomnost. Vidimo, da te
               avtonomnosti, v kolikor jo gledamo celovito, ni v taki meri, široki meri, kot nam
               hočete prikazati.</p>
               <p>V nadaljevanju bi rad tudi izpostavil, da v nasprotju z javnimi univerzami, pa bodo
               lahko privatne institucije razpisale tista študijska področja, za katera bodo menile,
               da so z njihovega vidika koristna in potrebna. Tudi tukaj je vprašanje financiranja
               tega.</p>
               <p>Rad pa bi v povezavi s tem izpostavil še del, ki ga je v svojem mnenju podala še
               enkrat zakonodajno-pravna služba, kjer pravi, opozoriti pa je treba še na določbo, da
               naj bi dajal soglasje k določitvi študijskih področij ustanovitelj, sedaj je
               najpomembnejši del, ki je v tem primeru Republika Slovenija, za katero izvršuje
               ustanoviteljske pravice vlada Republike Slovenije.</p>
               <p>Torej jaz mislim, da je iz vseh teh treh momentov, ki sem jih sedajle izpostavil, še
               zmeraj zelo jasno vidno, da so vse vitalne, poudarjam, vitalne odločitve v rokah in
               zgolj v rokah vlade Republike Slovenije. Torej mislim, da navkljub vsemu ne moremo
               tako pavšalno govoriti, kot so bile izpostavljene besede v predstavitvi stališč
               poslanskih skupin, kako dobro delo dela vlada Republike Slovenije. Ne gre za to.
               Nalijmo si vsaj v tem primeru čistega vina, kar je razvidno iz vseh treh argumentov,
               ki sem jih izpostavil. Hvala.</p>
            </sp>
            <sp xml:id="SDZ4-Redna-15-2006-03-30.sp153">

               <speaker>PREDSEDNIK FRANCE CUKJATI:</speaker>

               <p>Hvala. S tem zaključujem splošno razpravo o predlogu odloka. Ker k dopolnjenemu
               predlogu odloka ni bilo vloženih amandmajev, bo zbor odločanje o odloku v skladu s
               časovnim potekom seje zbora opravil danes v okviru glasovanj, pol ure po končani 22.
               točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>21. TOČKO DNEVNEGA REDA - NA OBRAVNAVO PREDLOGA ODLOKA O SPREMEMBAH
                  IN DOPOLNITVAH ODLOKA O PREBOLIKOVANJU UNIVERZE V LJUBLJANI.</title> Predlog odloka
               je v obravnavo zboru predložila vlada Republike Slovenije. Besedo dajem predstavniku
               vlade za dodatno obrazložitev predloga odloka. Dr. Jure Zupan, minister za visoko
               šolstvo, znanost in tehnologijo, imate besedo.</p>
            </sp>
            <sp xml:id="SDZ4-Redna-15-2006-03-30.sp154">

               <speaker>DR. JURE ZUPAN:</speaker>

               <p>Spoštovani gospod predsednik, spoštovane poslanke in poslanci. Bom zelo kratek.
               Mislim, da smo o večini teh sprememb že govorili. Dejstvo pa je, da je tukaj samo
               majhna sprememba oziroma malo drugačen je dodatek. Namreč, da pri odloku o
               preoblikovanju Univerze v Ljubljani sprejemamo novo ime pri likovni akademiji,
               Akademija za likovno umetnost se preimenuje v Akademija za likovno umetnost in
               oblikovanje, ker je tam oddelek za oblikovanje, ki ima že dolgoletno tradicijo in
               menimo, da je to ime primerno.</p>
               <p>Kar se pa tiče ostalega, jaz razumem in mislim da, gospod Peče, tudi v tem smislu
               delimo določena mnenja, seveda, besede so, imajo lahko različen pomen, vendar se pa
               vlada zaveda svoje odgovornosti pri financiranju, tako kot se tudi univerze zavedajo
               svoje odgovornosti pri oblikovanju programa in mislim, da moramo skupaj deliti to
               odgovornost v korist študentov in pa zaposlenih. Toliko bi povedal o tej točki, o
               ljubljanski univerzi. Hvala lepa.</p>
            </sp>
            <sp xml:id="SDZ4-Redna-15-2006-03-30.sp155">

               <speaker>PREDSEDNIK FRANCE CUKJATI:</speaker>

               <p>Hvala lepa. Predlog odloka je obravnaval odbor za visoko šolstvo, znanost in
               tehnološki razvoj kot matično delovno telo. Prosim podpredsednico odbora, gospo Evo
               Irgl, da predstavi poročilo odbora. Prosim.</p>
            </sp>
            <sp xml:id="SDZ4-Redna-15-2006-03-30.sp156">

               <speaker>EVA IRGL:</speaker>

               <p>Odbor za visoko šolstvo, znanost in tehnološki razvoj je obravnaval predlog odloka o
               spremembah in dopolnitvah odloka o preoblikovanju Univerze v Ljubljani, na svoji
               seji, dne 9. marca 2006.</p>
               <p>Poleg omenjenega odloka je vlada kot predlagateljica istočasno poslala državnemu
               zboru Republike Slovenije v obravnavo tudi odlok o spremembah in dopolnitvah odloka o
               preoblikovanju Univerze v Mariboru in predlog odloka o spremembah in dopolnitvah
               odloka o ustanovitvi Univerze na Primorskem. Spremembe in dopolnitve teh odlokov,
               bodo po mnenju predlagatelja povečale avtonomijo univerz na področju vsebin, ki naj
               bi jih poučevale. S predlaganimi spremembami bi se postopek za ustanovitev dodatnih
               študijskih področij tudi bistveno skrajšal, saj ne bo več potrebno, da v dodatnih
               študijskih področjih na podlagi odloka o preoblikovanju univerze odloča državni zbor
               Republike Slovenije. Na podlagi predlaganih sprememb bi torej dodatna študijska
               področja na posameznih članicah s soglasjem vlade Republike Slovenije kot
               ustanovitelja določila univerza v statutu.</p>
               <p>Predstavnik Univerze v Ljubljani, ki je sodeloval v razpravi, je predlog sprememb in
               dopolnitev odloka podprl, saj naj bi se na ta način poenostavili postopki v zvezi z
               opredeljevanjem študijskih področij. Ob tem je tudi poudaril, da je potrebno javnim
               univerzam prepustiti večji del avtonomije glede delitve denarja na študijskem in
               raziskovalnem področju, in to naj bi bila tista povezava, kjer država skrbi za javni
               interes. Vse ostalo pa bi bilo potrebno prepustiti univerzam, ker te najbolje vedo,
               še posebej, če je konkurenca večja, kje so tista področja dejavnosti, kjer bodo lahko
               konkurenčne.</p>
               <p>Odbor je tudi podprl amandma poslanskih skupin SDS, NSi, SLS in DeSUS k 2. členu
               predloga odloka. Na ta način je bilo odpravljeno neskladje med predlogom odloka in
               veljavnim zakonom o visokem šolstvu, na katerega je v svojem mnenju opozorila
               zakonodajno-pravna služba državnega zbora.</p>
               <p>Po končani razpravi o predlogu odloka o spremembah in dopolnitvah odloka o
               preoblikovanju Univerze v Ljubljani je odbor glasoval o vseh členih predloga skupaj
               in jih sprejel. Z vključitvijo sprejetega amandmaja v predlog odloka je odbor določil
               besedilo dopolnjenega predloga odloka in predlaga državnemu zboru, da ga sprejme.
            </p>
            </sp>
            <sp xml:id="SDZ4-Redna-15-2006-03-30.sp157">

               <speaker>PREDSEDNIK FRANCE CUKJATI:</speaker>

               <p>Hvala podpredsednici odbora. O predlogu odloka dajem besedo predstavnikom poslanskih
               skupin. Besedo ima gospa Barbara Žgajner Tavš, ki bo predstavila stališče poslanske
               skupine Slovenske nacionalne stranke. Prosim.</p>
            </sp>
            <sp xml:id="SDZ4-Redna-15-2006-03-30.sp158">

               <speaker>BARBARA ŽGAJNER TAVŠ:</speaker>

               <p>Hvala lepa za besedo, gospod predsednik. Naj na začetku izkoristim, da vas opomnim,
               da ste pravzaprav nekorektno odreagirali oziroma sploh niste odreagirali, ko si je
               minister na začetku v dodatni predstavitvi stališča predlagatelja dovolil iti v
               polemiko s poslancem, konkretno s poslancem Slovenske nacionalne stranke, kar se mi
               zdi zelo nekorektno tudi z vaše strani. Ampak dovolite, da v nadaljevanju spregovorim
               o samem odloku.</p>
               <p>Predlog odloka o spremembah in dopolnitvah odloka o preoblikovanju univerze v
               Ljubljani gre - pa če upoštevamo zgolj ali pa samo spremembe, ki se navezujejo na
               spremembo imena akademije za likovno umetnost in posledično tudi njene kratice,
               pravzaprav ni sporen, odlok namreč. Tisto, kar je vredno večjega razmisleka, je
               dopolnitev, zapisana v 2. členu, ki se nanaša na 6. člen obstoječega odloka, o
               katerem smo več ali manj že govorili v okviru prejšnje točke, ko smo govorili o
               spremembah in dopolnitvah odloka o preoblikovanju univerze v Mariboru.</p>
               <p>Vlada je prvotno želela pristojnost določanja študijskih programov oziroma področij
               prenesti v izključno pristojnost posamezne univerze, pod pretvezo, kot smo že
               slišali, večje avtonomije posamezne univerze. Na to je korektno opozorila tudi
               zakonodajno-pravna služba državnega zbora, saj bi bila takšna sprememba v nasprotju z
               zakonom o visokem šolstvu. Iz postopka obveščenosti o namerah programov in odločanja
               o tem bi bil tako izpuščen državni zbor. Če poskušam predvidevati na podlagi
               informacij, ki jih imamo opozicijski poslanci - pa naj povem, da smo opozicijski
               poslanci pri tem zelo prikrajšani -, se lahko zgodi, da bo ta avtonomija, pod
               narekovaji, šla zgolj in samo v prid novoustanovljenim univerzam, kar pa nedvomno
               postavlja v neenakopraven položaj obstoječe tri slovenske univerze, Ljubljano,
               Maribor in tudi primorsko univerzo. V okviru matičnega delovnega telesa, torej odbora
               za visoko šolstvo, je bilo večkrat slišati težnjo vladnih poslancev oziroma namero po
               regionalizaciji na tem področju oziroma, pa bom zelo plastično rekla, univerzo v
               vsako vas. Lepo in prav, da se poskuša izobraževanje približati lokalnemu
               prebivalstvu, pa vendar, denarja primanjkuje že danes za obstoječe tri univerze. Pred
               mesecem dni smo namreč potrdili tudi poroštvo za kredit primorski univerzi, da bo
               dejansko, kar je prav, imela ne nazadnje izenačen položaj z ostalima dvema
               univerzama, mariborsko in ljubljansko. Denar je načeloma za vlado razlog, zakaj
               nekega projekta ne izpeljati.</p>
               <p>Vlada ima svoje prioritete, ima moč, kar je nenazadnje tudi prav do neke mere seveda.
               Hočeš nočeš se lahko to moč izkorišča tudi preko statuta na način, kot ga je
               poskušala vpeljati vlada, se določa teža oziroma vloga ustanovitelja, najsibo vlade,
               politike, ali bom rekla zopet plastično rečeno, nekih prijaznih sil, ki bodo s
               kapitalom vstopile v formiranje novih univerz. Pa smo ne zgolj pri odloku, ki na prvi
               pogled res ne prinaša bistvenih sprememb, ampak pri celotnem konceptu vladnih reform
               na področju visokega šolstva. Te spremembe vlada uvaja po svoje zelo pametno, po
               korakih, da so čim manj opazne in da sprožijo čim manj polemik. Upoštevajoč načela
               pravne nomotehnike vlada podaja tudi v tem primeru zgolj napotilne norme brez vsebine
               kriterijev, ki se dejansko rabijo. Ali če zopet poenostavljeno rečem, skledo imamo,
               ni pa nam dano vedeti, vsaj opozicijskim poslancem ne, kako se bo ta skleda polnila.
               Vlada bo na račun skrajšanih postopkov namesto državnega zbora odločala o tem, katere
               študijske programe bo financirala država zaradi omejitve finančnih sredstev. To je
               bilo poudarjeno in izpostavljeno tudi na matičnem delovnem telesu. Jaz sem omenila
               danes že vpliv tako imenovanih prijaznih sil, ali če hočete tudi dvom ali bojazen
               pred politizacijo. In utemeljeno bojazen, da bodo privatne visokošolske inštitucije v
               očitnem privilegiranem položaju do javnih univerz.</p>
               <p>Še enkrat želim poudariti, da pravzaprav vseh informacij o vladni zastavljeni reformi
               na področju visokega šolstva žal nimamo. Ni nam dano vedeti, kako se bodo odvijala
               spremembe v krovnem zakonu, torej zakonu o visokem šolstvu, na katerega se nenazadnje
               hočeš nočeš nanaša tudi ta odlok oziroma sprememba, ki jo je v osnovnem predlogu
               odloka predlagala vlada. Skratka tisto, kar bi si v prvi vrsti želeli, je pošteno
               ravnanje vladne koalicije tudi do ostalih, ne zgolj vladnih poslancev, skratka do
               ostalih opozicijskih poslancev, ki nenazadnje imamo pravico vedeti, kam gredo vladne
               reforme ali vladni koraki na področju izobraževanja v naši državi.</p>
            </sp>
            <sp xml:id="SDZ4-Redna-15-2006-03-30.sp159">

               <speaker>PREDSEDNIK FRANCE CUKJATI:</speaker>

               <p>Hvala. Gospod magister Vasja Klavora bo predstavil stališče poslanske skupine
               demokratične stranke upokojencev. Izvolite.</p>
            </sp>
            <sp xml:id="SDZ4-Redna-15-2006-03-30.sp160">

               <speaker>MAG. VASJA KLAVORA:</speaker>

               <p>Spoštovani gospod predsednik, spoštovane poslanke in poslanci, spoštovani gospod
               minister! V poslanski skupini DeSUS soglašamo s predlogom odloka o spremembah in
               dopolnitvah odloka o preoblikovanju Univerze v Ljubljani in ga bomo tudi podprli.
               Predlagane spremembe in dopolnitve se nanašajo na preimenovanje Akademije za likovno
               umetnost v Akademijo za likovno umetnost in oblikovanje ter na preoblikovanje oziroma
               za pristojnost za določanje oziroma pristojnost za določanja študijskih področij.
               Ocenjujemo, da bi bila določba, ki je bila najprej predlagana, in sicer, da bi bila
               pristojnost za določanje študijskih področij v celoti prenešena iz odloka na statut,
               v nasprotju z veljavno zakonodajo, ki ureja visoko šolstvo. Menimo, da je potrebno
               pristojnost glede določanja študijskih področij urejati z odlokom in statutom.</p>
               <p>V naši poslanski skupini soglašamo tudi z ureditvijo glede soglasja ustanovitelja k
               določanju dodatnih študijskih programov. Menimo namreč, da je takšno soglasje
               potrebno, saj ima ustanovitelj v primeru določitve novih študijskih programov
               določene finančne obveznosti. Ocenjujemo pa, da mora tovrstno soglasje temeljiti
               izključno na finančnih vidikih in ne more biti tudi na usmeritvah glede odločanja
               vsebine študijskih programov.</p>
               <p>Na podlagi navedenega bomo poslanci naše poslanske skupine DeSUS odlok o spremembah
               in dopolnitvah odloka o preoblikovanju Univerze v Ljubljani, tudi podprli. Hvala.
            </p>
            </sp>
            <sp xml:id="SDZ4-Redna-15-2006-03-30.sp161">

               <speaker>PREDSEDNIK FRANCE CUKJATI:</speaker>

               <p>Hvala lepa. Sledi splošna razprava o predlogu odloka. Besedo ima gospod minister.
               Želite govoriti? <stage>(Ne.)</stage> Ker so vsi pripravljeni razpravljavci, ki so to želeli, dobili
               besedo in ker določen čas za razpravo še ni potekel, sprašujem, ali želi na podlagi
               prvega odstavka 71. člena poslovnika še kdo razpravljati? <stage>(Ne.)</stage> Zaključujem splošno
               razpravo o predlogu odloka. Ker k dopolnjenemu predlogu odloka ni bilo vloženih
               amandmajev, bo zbor odločanje o odloku v skladu s časovnim potekom seje zbora opravil
               danes v okviru glasovanj, pol ure po končani 22. točki dnevnega reda. S tem prekinjam
               to točko dnevnega reda.</p>
               <p>Prehajamo na <title>22. TOČKO DNEVNEGA REDA - NA OBRAVNAVO PREDLOGA ODLOKA O SPREMEMBAH
                  IN DOPOLNITVAH ODLOKA O USTANOVITVI UNIVERZE NA PRIMORSKEM.</title> Predlog odloka je
               v obravnavo zboru predložila vlada Republike Slovenije. Besedo dajem predstavniku
               vlade za dodatno obrazložitev predloga odloka. Gospod minister, imate besedo.</p>
            </sp>
            <sp xml:id="SDZ4-Redna-15-2006-03-30.sp162">

               <speaker>DR. JURE ZUPAN:</speaker>

               <p>Spoštovani gospod predsednik državnega zbora, spoštovane poslanke, spoštovani
               poslanci! Tudi ta odlok o spremembah in dopolnitvah odloka o ustanovitvi Univerze na
               Primorskem ima v svojem središčnem delu enako vsebino, kot sta jo imela prva dva, v
               tistem dodatnem delu pa se dopolnjujejo dejavnosti pedagoške fakultete, se pravi, da
               je ta sprememba tudi pomembna za samo fakulteto, kar je v bistvu bilo pravzaprav
               gibalo za te dejanske spremembe, ker se je pri njih ugotovilo to, da je ta težava,
               kar se tiče novih usmeritev oziroma novih dejavnosti, pedagoških smeri tako
               zakomplicirana, da iz pedagoške matematike v navadno matematiko ni šlo drugače kot
               preko celotne procedure državnega zbora in je s tem sedaj ta zadeva opravljena.
               Toliko. Hvala lepa.</p>
            </sp>
            <sp xml:id="SDZ4-Redna-15-2006-03-30.sp163">

               <speaker>PREDSEDNIK FRANCE CUKJATI:</speaker>

               <p>Hvala. Predlog odloka je obravnaval odbor za visoko šolstvo, znanost in tehnološki
               razvoj kot matično delovno telo. Prosim predsednika odbora, gospoda Rudolfa Mogeta,
               da predstavi poročilo odbora. Prosim.</p>
            </sp>
            <sp xml:id="SDZ4-Redna-15-2006-03-30.sp164">

               <speaker>RUDOLF MOGE:</speaker>

               <p>Gospod predsednik, hvala lepa za besedo. Ker so ti odloki podobni eden drugemu, kot
               jajce jajcu, je bilo že vse povedano. Jaz poslanke in poslance pozivam, da ta odlok
               podprejo, kot so ga člani odbora.</p>
            </sp>
            <sp xml:id="SDZ4-Redna-15-2006-03-30.sp165">

               <speaker>PREDSEDNIK FRANCE CUKJATI:</speaker>

               <p>Hvala. O predlogu odloka dajem sedaj besedo predstavnikom poslanskih skupin. Besedo
               ima dr. Marko Pavliha, ki bo predstavil stališče poslanske skupine Liberalne
               demokracije Slovenije. Prosim.</p>
            </sp>
            <sp xml:id="SDZ4-Redna-15-2006-03-30.sp166">

               <speaker>DR. MARKO PAVLIHA:</speaker>

               <p>Hvala lepa, gospod predsednik, za besedo. Spoštovane kolegice, kolegi. Slovenija si
               lahko le z znanjem tlakuje pot v še boljšo prihodnost. Kot člani Evropske unije smo
               se zavezali, da si bomo prizadevali postati na znanju temelječa družba. Podprli smo
               lizbonsko strategijo, katere cilj je postati najbolj konkurenčno gospodarstvo, sedaj
               je naša dolžnost, da skupaj z drugimi članicami uresničimo idejo o evropskem
               visokošolskem prostoru, ki ga omogoča bolonjski proces. Upam, da obveznosti nismo
               sprejeli s figo v žepu. Ne pozabimo, da vključevanje Slovenije v mednarodno
               sodelovanje na področju visokega šolstva pomeni možnost za ustvarjanje primerljivih
               študijskih programov in enakovrednih diplom ter tudi doseganje vrhunske
               kvalitete.</p>
               <p>Naj poudarim, da smo v Liberalni demokraciji Slovenije, da smo si vrsto let
               prizadevali za novo Univerzo na Primorskem in leta 2002 tudi uspeli. Zamisel o
               ustanovitvi je bila podprta z idejo o širjenju in omogočanju novih možnosti za
               izobraževanje. Verjeli smo in še verjamemo, da je znanje tisto, ki pomeni
               gospodarski, socialni in kulturni napredek, hkrati pa tudi razvijanje nacionalne
               identitete. V LDS smo prepričani, da je država odgovorna za zagotavljanje možnosti
               dobre izobrazbe in usposobljenosti za delo. Le s kakovostnim znanjem lahko uspešno
               odgovorimo na izzive in tveganja, ki jih s seboj prinašajo globalizacija, razvoj
               informacijske družbe in vključevanje naše države v integracijske procese. Poslanci v
               prejšnjem mandatu so najprej podprli ustanovitev primorske univerze, februarja leta
               2002, z nacionalnim programom visokega šolstva. Dovolite, da na tem mestu citiram
               nekaj, tako rekoč zgodovinskih stavkov iz tega dokumenta, citiram: "Nastajanje novih
               visokošolskih zavodov ne more biti stihijsko, ampak ga mora spremljati skrb za
               njihovo kakovost. Po letu 1994 se je poleg Ljubljane in Maribora znatno okrepila
               visokošolska dejavnost na obali in v Novi Gorici. Del te dejavnosti še poteka pod
               okriljem Univerze v Ljubljani, to sta Fakulteta za pomorstvo in promet ter Pedagoška
               fakulteta. Od študijskega leta 1998, 1999 pa so tudi samostojnim visokošolskim
               zavodom na tem območju, ki jih ni ustanovila Republika Slovenija, zagotovljena
               proračunska sredstva na podlagi zakonske določbe o koncesiji. Prav tako pa tudi že
               poteka financiranje študentskih domov na tem območju. Ob nadaljnjih vlaganjih države
               pa tudi ob uspešnem nadaljnjem kadrovskem in prostorskem razvoju teh visokošolskih
               zavodov pa tudi institutov, ob njihovem tesnejšem sodelovanju in krepitvi skupnih
               prizadevanj za kakovostni razvoj, je tako zaradi razvojnih ciljev visokega šolstva,
               kot zaradi skupnih nacionalnih interesov to območje potencialni prostor za
               ustanovitev tretje slovenske univerze." Tako v nacionalnem programu leta 2002.
               Sledila je ustanovitev univerze na Primorskem, smelo dejanje, ki se s slehernim dnem
               dokazuje kot dobra in pametna odločitev, saj se univerza razvija in privablja vedno
               več študentov. Naj na tem mestu zlasti kot profesor fakultete za pomorstvo in promet,
               ki še vedno spada pod Univerzo v Ljubljani, povem, da si bom še naprej prizadeval, da
               ta fakulteta prej ko slej postane članica Univerze na Primorskem. Kajti ne
               predstavljam si nadaljnjega razvoja te univerze brez tako pomembne fakultete, ki se
               celovito ukvarja s pomorstvom. In upam, da bomo nekoč uspeli tudi v tem smislu.</p>
               <p>V poslanskem klubu Liberalne demokracije Slovenije razumemo spremembo odloka kot
               urejanje formalnosti, ki so potrebne za nemoteno delovanje univerze in njenih članic.
               Zato podpiramo predlagano spremembo. Hkrati pa poudarjamo, da je treba vseskozi
               ohranjati in ugotavljati kakovost obstoječih ter novih študijskih programov. Le
               izvrstno znanje naših diplomantk in diplomantov lahko pomeni konkurenčnost in s tem
               uspešnost ter imenitnost Slovenije v evropskem prostoru. Hvala lepa.</p>
            </sp>
            <sp xml:id="SDZ4-Redna-15-2006-03-30.sp167">

               <speaker>PREDSEDNIK FRANCE CUKJATI:</speaker>

               <p>Hvala. Gospod Srečko Prijatelj bo predstavil stališče poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ4-Redna-15-2006-03-30.sp168">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Spoštovani ministri, kolegice in kolegi! Odlok o
               spremembah in dopolnitvah odloka o ustanovitvi univerze na Primorskem je vsekakor
               dobrodošel v državnem zboru in treba ga je pozdraviti, kar nameravamo tudi storiti v
               Slovenski nacionalni stranki. Pa vendar je prav, da opozorimo tudi na nekatere
               prednosti in slabosti.</p>
               <p>Torej, gre za začetek večje avtonomije univerz na področju vsebin, ki jih poučujejo,
               pri čemer nas tudi veseli, da se želi s spremembami in dopolnitvami odloka povečati
               tudi avtonomijo univerze na področju vsebin, ki naj bi jih poučevale. Tako ne bo več
               potrebno, da o dodatnih študijskih področjih na podlagi odloka o preoblikovanju
               univerze odloča državni zbor Republike Slovenije. To je seveda spodbudno. Rok za
               uskladitev statuta univerze z odlokom je 3 mesece. Seveda pa, ko gledamo druge
               stvari, je pa relevantno in je treba tudi opozoriti na dejstvo, da je v bodoče
               privatna univerza v neki prednosti napram drugim univerzam, kar se bo izkazovalo v
               tem, da bodo lahko na podlagi soglasja sveta za visoko šolstvo spremenile statut in
               razpisale študij za določeno šolsko obdobje, soglasja vlade pa za to ne bo potrebno,
               zaprosi se samo za koncesijo. Tu je neka prednost privatnih ustanov pred državnimi,
               če lahko tako rečem. Ob tem bi lahko tudi z veseljem ugotovil, da je pred časom
               sprejet zakon o poroštvu za kredit primorski univerzi omogočil dejansko nov začetek;
               vemo, da smo imeli to univerzo zgolj na papirju kar nekaj časa, da ni imela
               zagotovljenih tistih nujnih administrativno-tehničnih pogojev za delo. In upajmo, da
               bo v naslednjih letih lahko zaslediti velik razcvet na tem področju na Primorskem,
               saj so v ustanavljanju kar veliki kampusi širom po Primorski. Hvala lepa.</p>
            </sp>
            <sp xml:id="SDZ4-Redna-15-2006-03-30.sp169">

               <speaker>PREDSEDNIK FRANCE CUKJATI:</speaker>

               <p>Hvala. Mag. Vasja Klavora, bo predstavil stališče poslanske skupine Demokratične
               stranke upokojencev. Prosim.</p>
            </sp>
            <sp xml:id="SDZ4-Redna-15-2006-03-30.sp170">

               <speaker>MAG. VASJA KLAVORA:</speaker>

               <p>Spoštovani gospod predsednik, spoštovani gospod minister, spoštovane poslanke in
               poslanci! Poslanci poslanske skupine DeSUS bomo podprli predlog odloka o spremembah
               in dopolnitvah odloka o preoblikovanju Univerze na Primorskem, predvsem iz razlogov,
               ki smo jih navedli že v zvezi z obema drugima univerzama v Mariboru in Ljubljani.</p>
               <p>Kot smo že danes že omenili, ocenjujemo predlagane spremembe kot pozitivne in
               dobrodošle, predvsem v smislu dajanja večje avtonomije Univerzi na Primorskem.
               Menimo, da je potrebno spodbujati univerze, da se bodo še naprej razvijale, seveda pa
               je zato potrebna tudi podpora vlade. Zato so te spremembe, o katerih je danes bilo že
               veliko govora, potrebne predvsem z vidika ponastavitve in hitrejšega reševanja
               postopkov v zvezi s študijskimi programi, poleg tega pa tudi omogočajo bolj avtonomno
               delovanje univerz na tem področju. Veseli nas, da s temi spremembami soglašajo tudi
               na univerzah, zato jih bomo v poslanski skupini DeSUS podprli. Hvala.</p>
            </sp>
            <sp xml:id="SDZ4-Redna-15-2006-03-30.sp171">

               <speaker>PREDSEDNIK FRANCE CUKJATI:</speaker>

               <p>Hvala lepa. Sledi splošna razprava o predlogu odloka. Na seznamu je samo... Gospod
               minister želite besedo? <stage>(Ne.)</stage> Vsi prijavljeni razpravljavci, ki so to želeli, so
               dobili besedo. Ker določen čas za razpravo še ni potekel, sprašujem, ali želi na
               podlagi prvega odstavka 71. člena poslovnika še kdo razpravljati? <stage>(Ne.)</stage> S tem
               zaključujem splošno razpravo o predlogu odloka. Ker k dopolnjenemu predlogu odloka ni
               bilo vloženih amandmajev, bo zbor odločanje o odloku v skladu s časovnim potekom seje
               zbora opravil danes v okviru glasovanj, čez pol ure, to je ob 14.25 uri. S tem
               prekinjam to točko dnevnega reda. Prekinjam sejo zbora, ki jo bomo nadaljevali ob
               14.25 uri.</p>
               <stage>(Seja je bila prekinjena ob 13.56 in se je nadaljevala ob 14.27 uri.)</stage>
            </sp>
            <sp xml:id="SDZ4-Redna-15-2006-03-30.sp172">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Prosim, da zasedete svoja mesta in se
               umirite. Prehajamo na glasovanje zbora o predlogih odločitev.</p>
               <p>Preden preidemo na glasovanje, prosim poslanke in poslance, da preverijo delovanje
               glasovalnih naprav, in sicer mora na desni strani vložene kartice goreti oranžna
               lučka.</p>
               <p>Nadaljujemo s prekinjeno <title>12. točko dnevnega reda - obravnava predloga zakona o
                  spremembah in dopolnitvah zakona o Banki Slovenije.</title>
               </p>
               <p>Prehajamo na <title>tretjo obravnavo</title> predloga zakona.</p>
               <p>Ker v tretji obravnavi ni bilo vloženih amandmajev, prehajamo na odločanje o zakonu.
               Ob tem vas obveščam, da me zakonodajno-pravna služba oziroma vlada nista obvestili,
               da bi bil zakon neusklajen. Želi kdo obrazložiti glas? <stage>(Ne.)</stage></p>
               <p>O zakonu glasujemo. Navzočih je 55 poslank in poslancev, za je glasovalo 51, proti
               nihče.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>5. točko dnevnega reda - druga obravnava predloga zakona
                  o finančnih konglomeratih.</title>
               </p>
               <p>Prehajamo na odločanje o vloženih amandmajih oziroma o enem amandmaju.</p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k 41.
               členu. Želi kdo obrazložiti glas? <stage>(Ne.)</stage></p>
               <p>O amandmaju glasujemo. Navzočih je 60 poslank in poslancev, za je glasovalo 54, proti
               1.</p>
               <p><stage>(Za je glasovalo 54.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Besedo dajem predlagatelju zakona. <stage>(Predlagatelja zakona ni.)</stage> Bil sem obveščen, da
               želijo na podlagi prvega odstavka 138. člena poslovnika predlagati, da se tretja
               obravnava predloga zakona opravi še na tej seji.</p>
               <p>Proceduralni predlog, ki je bil posredovan, dajem na glasovanje. Glasujemo. Navzočih
               je 56 poslank in poslancev, za je glasovalo 50, proti 4.</p>
               <p><stage>(Za je glasovalo 50.)</stage> <stage>(Proti 4.)</stage></p>
               <p>Ugotavljam, da je predlog sprejet. Državni zbor bo tretjo obravnavo predloga zakona
               opravil v torek, 4. aprila 2006, po končanem glasovanju. Službe zbora bodo pripravile
               pregled, v katerega bo vključen sprejeti amandma in člen, h kateremu je bil amandma
               sprejet. Amandmaje k tem členom lahko kvalificirani predlagatelji vložijo do začetka
               tretje obravnave predloga zakona na seji zbora. Prekinjam to točko dnevnega reda.</p>
               <p>Nadaljujemo <title>s prekinjeno 6. točko dnevnega reda,</title> to je z obravnavo predloga
               zakona o spremembah in dopolnitvah zakona o plačilnem prometu. Prehajamo na tretjo
               obravnavo predloga zakona v okviru skrajšanega postopka. Ker v tretji obravnavi ni
               bilo vloženih amandmajev, prehajamo na odločanje o zakonu. Ob tem vas obveščam, da me
               zakonodajno-pravna služba oziroma vlada nista obvestili, da bi bil zaradi sprejetih
               amandmajev na matičnem delovnem telesu zakon neusklajen. Obrazložitev? Ne. Glasujemo.
               Glasovanje o zakonu teče. Navzočih je 60 poslank in poslancev, za jih je glasovalo
               54, proti nihče.</p>
               <p><stage>(Za je glasovalo 54.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Glede 3. točke bo zbor v skladu s 139. členom poslovnika zbora glasovanje o zakonu o
               kolektivnih pogodbah opravil v torek, 4. aprila 2006, v okviru glasovanj.</p>
               <p>Nadaljujemo s <title>prekinjeno 7. točko dnevnega reda,</title> to je z obravnavo predloga
               zakona o spremembah in dopolnitvah zakona o prekrških. Prehajamo na tretjo obravnavo
               predloga zakona v okviru skrajšanega postopka. Ker v tretji obravnavi ni bilo
               vloženih amandmajev, prehajamo na odločanje o zakonu. Ob tem vsa obveščam, da me
               zakonodajno-pravna služba oziroma vlada nista obvestili, da bi bil zaradi sprejetih
               amandmajev na matičnem delovnem telesu zakon neusklajen. Glasujemo. Glasovanje o
               zakonu teče. Navzočih je 61 poslank in poslancev, za jih je glasovalo 49, proti
               11.</p>
               <p><stage>(Za je glasovalo 49.)</stage> <stage>(Proti 11.)</stage></p>
               <p>Ugotavljam, da je zakon o prekrških sprejet.</p>
               <p>Nadaljujemo s <title>prekinjeno 8. točko dnevnega reda,</title> to je z obravnavo predloga
               zakona o spremembi in dopolnitvah zakona o centralnem registru prebivalstva.
               Prehajamo na tretjo obravnavo predloga zakona v okviru skrajšanega postopka. Ker v
               tretji obravnavi ni bilo vloženih amandmajev, prehajamo na odločanje o zakonu.
               Glasujemo. Glasovanje o zakonu teče. Navzočih je 61 poslank in poslancev, za jih je
               glasovalo 58, proti 1.</p>
               <p><stage>(Za je glasovalo 58.)</stage> <stage>(Proti 1.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 9. točko dnevnega reda - z obravnavo predloga zakona o
                  spremembah zakona o prijavi prebivališča.</title> Prehajamo na <title>tretjo obravnavo</title> predloga zakona v okviru skrajšanega postopka. Ker v tretji obravnavi ni bilo
               vloženih amandmajev, prehajamo na odločanje o zakonu. Ob tem vas obveščam, da me
               zakonodajno-pravna služba oziroma vlada nista obvestili, da bi bil zakon zaradi
               sprejetih amandmajev na matičnem delovnem telesu neusklajen. Glasujemo Navzočih je 61
               poslank in poslancev, za je glasovalo 57, proti nihče.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 10. točko dnevnega reda - z obravnavo predloga zakona o spremembah in dopolnitvah
                  zakona o matičnem registru.</title> Prehajamo na <title>tretjo obravnavo</title> predloga
               zakona v okviru skrajšanega postopka. Ker v tretji obravnavi ni bilo vloženih
               amandmajev, prehajamo na odločanje o zakonu. Ob tem vas obveščam, da me
               zakonodajno-pravna služba oziroma vlada nista obvestili, da bi bil zaradi sprejetih
               amandmajev na matičnem delovnem telesu zakon neusklajen.</p>
               <p>Gospa Širca, obrazložitev glasu. Izvolite.</p>
            </sp>
            <sp xml:id="SDZ4-Redna-15-2006-03-30.sp173">

               <speaker>MAJDA ŠIRCA:</speaker>

               <p>Skoraj leto bo od tega, ko je ta državni zbor sprejel zakon o registraciji
               istospolnih partnerskih skupnosti. Od takrat, ko je bil zakon sprejet, ni bila
               registrirana v Sloveniji še nobena istospolna partnerska skupnost, dejstvo pa je
               tudi, da ni mogla biti, ker za to ni bilo pogojev. Deloma bodo sedaj s tem formalnim
               posegom v ta zakon, ki rešuje mimogrede Drobničev zakon, ti pogoji dani in dani bodo
               takrat tudi, ko bo napisan pravilnik, ki bi moral biti že napisan po šestih mesecih
               uveljavitve zakona o registraciji istospolnih partnerskih skupnosti. Meni je všeč, da
               je notranje ministrstvo moralo popravljati in opravljati delo ministrstva za delo, in
               da je na nek način tudi priznalo, da četudi ne bomo govorili o porokah, ki se jih je
               to ministrstvo tako balo, bomo vendarle govorili o registracijah. Opozarjam pa, da v
               tem trenutku, ko bomo registrirali istospolne partnerske skupnosti tudi po zakonskih
               možnosti, pol Evrope opravlja širšo in bistveno bolj humano in v smislu spoštovanja
               človekovih pravic in enakosti bolj pravično dejanje, saj pol Evrope uveljavlja tudi
               pravico do posvojitev in do tistih socialnih pravic, ki jih lahko po partnerju
               prevzame, ko se spusti v tako skupnost, in ki se je Sloveniji, ki je izrazito še
               zmeraj diskriminacijsko čuteča, nismo bili zmožni opraviti. Hvala.</p>
            </sp>
            <sp xml:id="SDZ4-Redna-15-2006-03-30.sp174">

               <speaker>PREDSEDNIK FRANCE CUKJATI:</speaker>

               <p>Hvala. Gospa Potata, izvolite. Obrazložitev glasu.</p>
            </sp>
            <sp xml:id="SDZ4-Redna-15-2006-03-30.sp175">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovane poslanke in poslanci. Socialni
               demokrati bomo predlagano novelo zakona podprli, hkrati bi pa znova radi opozorili,
               da bi morebiti ob vnovičnem odprtju zakona...</p>
            </sp>
            <sp xml:id="SDZ4-Redna-15-2006-03-30.sp176">

               <speaker>PREDSEDNIK FRANCE CUKJATI:</speaker>

               <p>Moment. Prosim, samo gospa Potrata ima besedo!</p>
            </sp>
            <sp xml:id="SDZ4-Redna-15-2006-03-30.sp177">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovane poslanke in poslanci. Socialni
               demokrati bomo predlagano novelo zakona podprli. Hkrati bi pa znova radi opozorili,
               da bi morebiti ob...</p>
            </sp>
            <sp xml:id="SDZ4-Redna-15-2006-03-30.sp178">

               <speaker>PREDSEDNIK FRANCE CUKJATI:</speaker>

               <p>Samo gospa Potrata, ima besedo.</p>
            </sp>
            <sp xml:id="SDZ4-Redna-15-2006-03-30.sp179">

               <speaker>MAG. MAJDA POTRATA:</speaker>

               <p>Hvala, ker ste poskrbeli, da bom lahko govorila brez šumov. Radi bi pa vendarle
               opozorili, da je mogoče ob tej noveli bila prezrta malenkost, ki pa ni malenkost za
               tiste, ki bi lahko po 4. členu zakona o matičnem registru uveljavljali nove osebne
               okoliščine, ki jih ta novela sedaj ne uveljavlja, tako kot je zapisana. Ko bo
               naslednja priložnost za odpiranje tega zakona predlagamo, da razmislite tudi o tej
               možnosti, da bo vsem zagotovljena enakost pred zakonom. Hvala lepa.</p>
            </sp>
            <sp xml:id="SDZ4-Redna-15-2006-03-30.sp180">

               <speaker>PREDSEDNIK FRANCE CUKJATI:</speaker>

               <p>Hvala. Gospod Školč.</p>
            </sp>
            <sp xml:id="SDZ4-Redna-15-2006-03-30.sp181">

               <speaker>JOŽEF ŠKOLČ:</speaker>

               <p>Jaz imam samo en predlog. Ali bi lahko dali gospodu Pojbiču besedo za obrazložitev
               glasu, ker ima veliko povedati?</p>
            </sp>
            <sp xml:id="SDZ4-Redna-15-2006-03-30.sp182">

               <speaker>PREDSEDNIK FRANCE CUKJATI:</speaker>

               <p>Glasujemo. Glasovanje o zakonu teče. Navzočih je 62 poslank in poslancev, za je
               glasovalo 58, proti 3.</p>
               <p><stage>(Za je glasovalo 58.)</stage> <stage>(Proti 3.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 11. točko dnevnega reda - obravnava predloga zakona o
                  spremembah in dopolnitvah zakona o zdravstveni inšpekciji.</title> Prehajamo na
               tretjo obravnavo predloga zakona v okviru skrajšanega postopka. Ker v tretji
               obravnavi ni bilo vloženih amandmajev, prehajamo na odločanje o zakonu. Ob tem vas
               obveščam, da me zakonodajno-prava služba oziroma vlada nista obvestili, da bi bil
               zaradi sprejetih amandmajev na matičnem delovnem telesu zakon neusklajen. Glasujemo.
               Navzočih je 64 poslank in poslancev, za je glasovalo 60, proti 1.</p>
               <p><stage>(Za je glasovalo 60.)</stage> <stage>(Proti 1.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 20. točko dnevnega reda - obravnava predloga odloka o
                  spremembah in dopolnitvah odloka o preoblikovanju Univerze v Mariboru.</title> Prehajamo na odločanje o odloku. Ob tem vas obveščam, da me vlada oziroma
               zakonodajno-pravna služba nista obvestili, da bi bil zaradi sprejetih amandmajev na
               matičnem delovnem telesu odlok neusklajen. Glasujemo. Navzočih je 65 poslank in
               poslancev, za je glasovalo 64, proti nihče.</p>
               <p><stage>(Za je glasovalo 64.)</stage> <stage>(Nihče proti.)</stage></p>
               <p>Ugotavljam, da je odlok sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 21. točko dnevnega reda - obravnava predloga odloka o
                  spremembah in dopolnitvah odloka o preoblikovanju Univerze v Ljubljani.</title> Prehajamo na odločanje o odloku. Ob tem vas obveščam, da me vlada oziroma
               zakonodajno-pravna služba nista obvestili, da bi bil zaradi sprejetih amandmajev na
               matičnem delovnem telesu odlok neusklajen. Glasujemo. Navzočih je 62 poslank in
               poslancev, za jih je glasovalo 62, proti nihče.</p>
               <p><stage>(Za je glasovalo 62.)</stage> <stage>(Proti nihče.)</stage></p>
               <p>Ugotavljam, da je odlok sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 22. točko dnevnega reda - to je z obravnavo predloga
                  odloka o spremembah in dopolnitvah odloka o ustanovitvi Univerze na Primorskem.</title> Prehajamo na odločanje o odloku. Ob tem vas obveščam, da me vlada oziroma
               zakonodajno-pravna služba nista obvestili, da bi bil zaradi sprejetih amandmajev na
               matičnem delovnem telesu odlok neusklajen. Glasujemo o odloku. Glasovanje teče.
               Navzočih je 63 poslank in poslancev, za jih je glasovalo 63, proti nihče.</p>
               <p><stage>(Za je glasovalo 63.)</stage> <stage>(Proti nihče.)</stage></p>
               <p>Ugotavljam, da je odlok sprejet.</p>
               <p>S tem zaključujem to točko dnevnega reda.</p>
               <p>Prekinjam 16. sejo državnega zbora Republike Slovenije, ki jo bomo nadaljevali jutri
               ob 9. uri. Lep dan! <stage>(SEJA JE BILA PREKINJENA 30. MARCA 2006 OB 14.44 URI.)</stage>
               </p>
            </sp>
         </div>
      </body>
   </text>
</TEI>
