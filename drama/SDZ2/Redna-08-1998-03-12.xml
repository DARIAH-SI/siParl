<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Redna-08-1998-03-12">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|067418B2AD323DC7C12565CA004F8217</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=067418B2AD323DC7C12565CA004F8217</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-08-1998-03-12.DZ" n="08">
               <name>Redna</name>
               <date when="1998-03-12"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-08-1998-03-12.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 8. redne seje</stage>
            <stage type="date">(12. marec 1998)</stage>
            <stage type="chairman"> Sejo je vodil Andrej Gerenčer, podpredsednik državnega zbora.</stage>
            <stage type="time"> Seja je pričela ob 10.08 uri.</stage>


            <sp xml:id="SDZ2-Redna-08-1998-03-12.sp1">

               <speaker>PODPREDSEDNIK ANDREJ GERENČER:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam
               nadaljevanje 8. seje državnega zbor Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Herman Tomažič, Eda Okretič-Salmič do 10.30 ure, Jože Možgan,
               Jakob Presečnik za pričetek seje, Franc Potočnik za pričetek seje, Janez Janša, Pavel
               Rupar, Roman Jakič, Feri Horvat, Ivo Hvalica, Stanislav Brenčič za popoldanski del
               seje, prav tako tudi Vladimir Čeligoj, Mirko Kaplja in Josip Bajc za popoldanski del
               seje. Prosim, da ugotovimo navzočnost v dvorani. Ugotavljamo navzočnost v dvorani!
               <stage>(50 poslancev.)</stage> Tako je zbor sklepčen in lahko odloča.</p>
               <p>Na sejo sem vabil predstavnike vlade Republike Slovenije. Prav lepo jih pozdravljam!</p>
               <p>Današnje nadaljevanje 8. seje državnega zbora bomo pričeli z obravnavo prekinjene
               48. točke dnevnega reda, to je predloga zakona o železniškem prometu, nato pa po
               dnevnem redu dalje. Ker me je notranji minister, gospod Mirko Bandelj zaprosil in se
               opravičil za dopoldanski del današnje seje, predlagam, da bomo 52. točko, kolikor
               bomo prišli dopoldne do nje, opravili v popoldanskem delu naše seje.</p>
               <p>Ali kdo k temu nasprotuje? Prosim. <stage>(Glas iz dvorane.)</stage> Dobro. Mislim, da ne bomo
               prišli do te točke dopoldne.</p>
               <p>Prehajamo na <title>prekinjeno 48. TOČKO DNEVNEGA REDA,</title> to je <title>prva obravnava
                  PREDLOGA ZAKONA O ŽELEZNIŠKEM PROMETU.</title> Opravili smo splošno razpravo,
               opravili smo razpravo o sklepu. Tako, da moramo samo odločiti o sklepu, ki ga je
               predlagalo matično delovno telo. Sklep se glasi: "Predlog zakona o železniškem
               prometu se ne sprejme." Ugotavljamo sklepčnost! <stage>(53 poslancev.)</stage></p>
               <p>Kdo je za predlagani sklep? <stage>(32 poslancev.)</stage> Je kdo proti? <stage>(8 poslancev.)</stage></p>
               <p>Ugotavljam, da je predlagani sklep sprejet. S tem zaključujem to točko dnevnega
               reda.</p>
               <p>Prehajamo na <title>49. TOČKO DNEVNEGA REDA - druga obravnava PREDLOGA ZAKONA O
                  STROKOVNIH IN ZNANSTVENIH NASLOVIH.</title> Predlog zakona je v obravnavo zboru
               predložila vlada Republike Slovenije. Želi predstavnik vlade besedo? Prosim, državni
               sekretar dr. Zgaga.</p>
            </sp>
            <sp xml:id="SDZ2-Redna-08-1998-03-12.sp2">

               <speaker>DR. PAVEL ZGAGA:</speaker>

               <p>Gospod predsedujoči, hvala za besedo. Spoštovane poslanke in poslanci! Pred vami je
               druga obravnava zakona o strokovnih in znanstvenih naslovih. Vlada je pripravila to
               gradivo lansko poletje, tako da je bilo dovolj časa za temeljit premislek in za
               začetek bi želel reči, da smo v delovnih telesih skupaj dosegli visoko stopnjo
               usklajenosti. Še enkrat pa bi želel opozoriti morda na najbolj pomembne točke v zvezi
               s tem zakonom. Najprej ponovno želim poudariti, da s tem zakonom pripravljamo
               celovito ureditev področja podeljevanja strokovnih in znanstvenih naslovov, ki ga
               trenutno urejajo izjemno zastareli predpisi. Ta naloga - pripraviti nov zakon -
               seveda je tudi zelo pomembna ob vstopanju Slovenije v Evropsko unijo, saj je ena od
               predpostavk za uskladitev tako imenovanih kvalifikacij. V zadnjih letih, kot veste,
               smo v visokem šolstvu storili velik razvoj, ne samo po številu, pač pa tudi po
               kvalitativnih rešitvah, posebej pomembno je razvejanje visokega šolstva v dva dela, v
               tako imenovane strokovne in univerzitetne programe. Prav v zvezi s tem bi želel
               posebej opozoriti, da je v tem zakonu potrebno to razliko natančneje opredeliti. 4.
               člen je v tej točki bil v dosedanjih usklajevanjih temeljito prediskutiran in predlog
               odbora za znanost in tehnologijo kot zainteresiranega delovnega telesa, ki ga je
               podprlo tudi matično delovno telo, odbor za kulturo, šolstvo in šport, je tudi po
               mnenju vlade tista rešitev, ki nam zagotavlja jasno in enostavno opredelitev tega
               vprašanja in kar je morda tudi zelo pomembno, tudi enostavno in primerljivo
               prevajanje v druge evropske jezike.</p>
               <p>Želel bi posebej reči, da med obravnavo v delovnih telesih državnega zbora, da je
               bilo doseženih še nekaj izboljšav, ki so zajete med, predvsem med amandmaji, ki jih
               je podprl odbor za šolstvo in šport oziroma jih je sam pripravil, dva med njimi pa je
               pripravila tudi vlada Republike Slovenije. Prvi je predlog za črtanje 16. člena
               sedanjega zakona, ki je postal nepotreben, drugi pa je dopolnitev 18. člena, ki
               govori o kazenskih določbah. Naj, gospod podpredsednik, že zdaj napovem umik
               amandmaja na amandma k 22. členu. Intenca vlade v tem amandmaju je ustrezno povzeta v
               amandmaju na amandma odbora za kulturo, šolstvo in šport in predlagamo, da podprete
               tega. Hvala lepa.</p>
            </sp>
            <sp xml:id="SDZ2-Redna-08-1998-03-12.sp3">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod državni sekretar. Predlog zakona je obravnaval tudi odbor za
               kulturo, šolstvo in šport kot matično delovno telo. Prosim predsednika, da poroča.
               Gospod Mežan.</p>
            </sp>
            <sp xml:id="SDZ2-Redna-08-1998-03-12.sp4">

               <speaker>JANEZ MEŽAN:</speaker>

               <p>Hvala lepa za besedo. Odbor za kulturo, šolstvo in šport je kar natančno in dovolj
               poglobljeno obravnaval predlog zakona o strokovnih in znanstvenih naslovih v drugi
               obravnavi, tudi na podlagi mnenja zainteresiranega delovnega telesa odbora za znanost
               in tehnologijo. Ne bi bral to poročilo. Prebral bi samo oziroma povedal bi samo
               sklep: "Odbor predlaga državnemu zboru, da v drugi obravnavi sprejme določbe in
               naslov predloga zakona o strokovnih in znanstvenih naslovih skupaj z amandmaji, ki
               jih odbor predlaga oziroma podpira." Hvala lepa.</p>
            </sp>
            <sp xml:id="SDZ2-Redna-08-1998-03-12.sp5">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod predsednik. Želi besedo predstavnik sekretariata za zakonodajo in
               pravne zadeve? <stage>(Ne želi.)</stage></p>
               <p>Prehajamo na obravnavo in odločanje o posameznih členih predloga zakona. Zboru
               predlagam, da skladno z zadnjo alineo 189. člena poslovnika, razpravlja in glasuje o
               vseh tistih členih skupaj, h katerim niso bili vloženi amandmaji. Želi s tem v zvezi
               kdo besedo? <stage>(Ne želi.)</stage> Ugotovimo prisotnost! <stage>(50 prisotnih.)</stage></p>
               <p>Kdo je za tak predlog? <stage>(49 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog sprejet.</p>
               <p>Prehajamo na amandmaje. Dobili ste jih v pregledu z datumom 3.3. K 2. členu imamo
               amandma, ki sta ga vložila Janez Mežan in Rudi Moge; odbor ga podpira. Želi kdo
               besedo? <stage>(Ne želi.)</stage></p>
               <p>Prehajamo na odločanje. Ugotovimo prisotnost! <stage>(47 prisotnih.)</stage></p>
               <p>Kdo je za amandma k 2. členu? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 2. člen. Ugotovimo prisotnost! <stage>(55 prisotnih.)</stage></p>
               <p>Kdo je za 2. člen? <stage>(33 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 2. člen sprejet.</p>
               <p>V razpravo dajem amandma k 3. členu in tudi 3. člen. Želi kdo besedo? <stage>(Ne želi.)</stage>
               Razpravo zaključujem.</p>
               <p>Prehajamo na odločanje. Ugotovimo prisotnost! <stage>(51 prisotnih.)</stage></p>
               <p>Kdo je za amandma? <stage>(49 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 3. člen. Ugotovimo prisotnost! <stage>(48 prisotnih.)</stage></p>
               <p>Kdo je za 3. člen? <stage>(33 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je 3. člen sprejet.</p>
               <p>V razpravo dajem tri amandmaje k 4. členu in sam 4. člen. Želi kdo razpravljati?
               Prosim, gospa dr. Vencljeva.</p>
            </sp>
            <sp xml:id="SDZ2-Redna-08-1998-03-12.sp6">

               <speaker>DR. HELENA HREN-VENCELJ:</speaker>

               <p>Hvala. Lep pozdrav! Prav pri 4. in pri 12. členu je bilo največ razprave na matičnem
               delovnem telesu. Namreč, 4. člen opredeljuje, kako se nazivi tvorijo, 12. člen pa,
               kako se uporabljajo kratice. Tukaj je bilo seveda več predlogov iz različnih strani,
               vendar pa moram reči, da pravzaprav vlada neke vrste zmeda pri vsej stvari, ki naj bi
               jo ta zakon popravil. Zmeda je v tem smislu, da je predlog zakona bil pripravljen
               leta 1992, da se potem do leta 1995 usklajeval med univerzami in kasneje prišel
               lansko leto v državni zbor v prvo obravnavo maja meseca. Moram pa reči, da še kljub
               temu, da je v nekem smislu to poimenovanje morda res oziroma predlogi poimenovanj
               poskušajo bolj natančno definirati in razlikovati univerzitetni in pa strokovni
               visokošolski študij. Da so pa tisti programi, novi, višješolski programi, torej, da
               ti nimajo, ne zapadejo pod to poimenovanje, da pa višješolski stari študijski
               programi, ki se pa zdaj iztekajo, pa te nazive ohranjajo, to se pravi, da tudi v
               bodoče stvar še vedno ne bo tako briljantno pregledna kot bi si mi želeli.</p>
               <p>Razprava je tekla tudi glede nazivov, ki so, bi rekla zgodovinsko pogojeni. Tukaj
               namreč vključujejo nazive, ki so v bistvu izjema iz 4. člena, se pravi nazive na
               področju medicine, veterine, farmacije in nimamo še mnenja, vsaj meni ni znano,
               komisije za slovenski jezik glede tega, kaj naj bi bilo pravilno v zvezi z magistro
               ali magistrico, farmacije namreč. Končno pa, to je pa moje osebno mnenje, pri vsej
               stvari, da, ali se piše kaša ali kaša, stvar ne bo nič boljša, če ne bomo imeli
               dobrih programov visokega šolstva. Hvala.</p>
            </sp>
            <sp xml:id="SDZ2-Redna-08-1998-03-12.sp7">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospa doktor. Želi še kdo besedo? Gospod Moge, potem gospod Sovič.</p>
            </sp>
            <sp xml:id="SDZ2-Redna-08-1998-03-12.sp8">

               <speaker>RUDOLF MOGE:</speaker>

               <p>Predsedujoči, najlepša hvala za besedo. Spoštovane poslanke in poslanci! Ta 4. člen
               je verjetno v vsej razpravi v drugi obravnavi tega zakona zagotovo odločujoč. Mislim,
               da bo Liberalna demokracija zagotovo podprla tretji amandma, to je amandma odbora za
               znanost, ki predlaga, da se črta kratica VS, kar pomeni "visokošolski". Potrebno je
               povedati, da bo odločitev državnega zbora pri tem 4. členu potegnila za seboj tudi
               seveda, če hočemo imeti zakon logičen, odločitev k 6. in odločitev k 12. členu, kar
               je že kolegica pred mano nekoliko nakazala.</p>
               <p>Odločitev, da se odločimo za amandma odbora za znanost je v tem, da se ta oznaka VS,
               ki bi jo imeli samo tukajle, potem prevede iz kratice v besedo. Katerakoli rešitev z
               uporabo slovenske besede "visokošolski" bo v tem kontekstu povzročila pomenske
               nejasnosti in protislovja. Zakon o visokem šolstvu namreč opredeljuje visokošolski
               kot obči pojem in ne kot strokovni, visokošolski programi so programi za pridobitev,
               prvič visokošolske strokovne izobrazbe in drugič tudi za univerzitetne izobrazbe.
               Poleg tega bi prevajanje tega izraza, moramo gledati na primerljivost v Evropi,
               povzročilo tudi določene nejasnosti, na primer "higher education, education superior"
               itd. in bi s takšno uporabo v Evropi tem ljudem, ki bi tak naslov pridobili,
               povzročili verjetno prej težave kot pa ugodnosti. Če naj bo razlika med obema
               naslovoma kar najbolj vidna, to se pravi med naslovom za pridobitev visokošolske
               izobrazbe in med naslovom za pridobitev univerzitetne izobrazbe, je po našem mnenju
               vendarle najboljši izvirni predlog predlagatelja, da bi tisti, ki bi končali
               univerzitetno izobrazbo, dobili naslov univerzitetni diplomirani itd., medtem ko bi
               pa tisti, ki bi končali visokošolsko izobrazbo, dobili samo naslov diplomirani. Tako
               bi imeli za univerzitetno izobrazbo univerzitetni diplomirani inženir in za
               visokošolsko izobrazbo samo diplomirani inženir. Ta predlog je povsem enak, kot ga
               pozna tudi Nemčija, zato bi vas poprosil, da bi pri glasovanju, ker pravim, da je to
               eno izmed ključnih glasovanj v drugi obravnavi, podprli amandma odbora za
               znanost.</p>
            </sp>
            <sp xml:id="SDZ2-Redna-08-1998-03-12.sp9">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Moge. Gospod Sovič ima besedo.</p>
            </sp>
            <sp xml:id="SDZ2-Redna-08-1998-03-12.sp10">

               <speaker>BORIS SOVIČ:</speaker>

               <p>Cenjene dame, spoštovani! Pred nami so pravzaprav štiri različne variante in
               predpostavljam, da si je vsak med vami to temeljito pregledal in vseeno dovolite, da
               jih povzamem.</p>
               <p>Prva varianta je, da bi nekdo, ki konča visoko strokovno izobraževanje, imel naziv
               diplomirani inženir - govoril bom vse o primerih inženirja - torej diplomirani
               inženir <stage>(VS.)</stage> To je predlog iz zakona takšen, kot je predložen. Druga varianta
               ustreza amandmaju - številka 1 je, da bi nekdo, ki konča tako šolo, imel naziv
               visokošolski strokovni diplomirani inženir. To je varianta, ki izhaja iz amandmaja
               številka 1. Tretja varianta, ki izhaja iz amandmaja številka 2, torej amandmaja, ki
               ga je predlagal odbor za znanost, je, da bi tak diplomant imel naziv visokošolski
               diplomirani inženir, in četrta izhaja iz amandmaja številka 3, je, da bi tak imel
               naziv diplomirani inženir. Mislim, da je res to, kar je moj predhodnik povedal, da je
               ta četrta varianta najenostavnejša, vendar vprašanje je, ali je tudi najboljša.
               Vprašanje je, ali ta varianta tudi daje dovolj jasno razlikovanje do teh, ki so sedaj
               končali fakulteto in dobili naziv diplomirani inženir. To je približno enako, kot da
               zdaj uvedemo recimo na področju prava naziv, ki bo dal tudi na osnovi visokega
               strokovnega izobraževanja naziv diplomiran pravnik in bo s tem enak, kot je bil tisti
               naziv, ki ga je dobil tisti, ki je končal pravno fakulteto v prejšnjem sistemu.
               Skratka, med temi štirimi variantami se mi zdi in rad bi posebej povedal, da je odbor
               za znanost in tehnologijo to stališče tudi zavzel, med drugim pa je to stališče tudi
               vsebovano v stališčih univerze, da je najbolj primerna varianta, ki jo ponuja amandma
               številka 2, to je amandma, da bi tak, ki konča to visokošolsko strokovno
               izobraževanje, imel naziv visokošolski diplomirani inženir. S tem bi se jasno
               povedalo, da je končal visokošolsko strokovno izobraževanje, hkrati pa bi se seveda
               postavila tudi jasna distinkcija do tistih, ki so po prejšnjih programih končali
               fakulteto in hkrati bi bila tudi jasna distinkcija do tistih, ki bodo po novih
               programih končali fakulteto. Tisti, ki so po starih, bi imeli torej naziv diplomirani
               inženir, tisti, ki po novem končajo visokošolsko strokovno izobrazbo, bi imeli naziv
               visokošolski diplomirani inženir in tisti, ki bodo končali fakulteto, bodo imeli
               naziv univerzitetni diplomirani inženir. S tem ne bo zmede. Jasno bo, kakšna
               izobrazba je bila kje pridobljena in kakšen naziv iz tega izhaja. Zato mi dovolite,
               da vljudno predlagam, da bi sprejeli amandma pod zaporedno številko 2, to je amandma,
               ki ga je obravnaval sicer odbor, potem sva ga pa vložila s kolegom Mežanom. In to je,
               da bi diplomant imel naziv visokošolski diplomirani inženir. Hvala lepa.</p>
            </sp>
            <sp xml:id="SDZ2-Redna-08-1998-03-12.sp11">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še kdo besedo? Prosim, dr. Zgaga, državni sekretar.</p>
            </sp>
            <sp xml:id="SDZ2-Redna-08-1998-03-12.sp12">

               <speaker>DR. PAVEL ZGAGA:</speaker>

               <p>Hvala za besedo. Za začetek bi se dilemi ob predhodnih razpravljavcev pridružil,
               gospe Hren Vencljevi v ugotovitvi, da je na konec koncev najvažnejša zadeva v tem, da
               imamo dobre študijske programe, in mislim, da vsem trem razpravljavcem v
               prizadevanju, da z odločitvijo v državnem zboru prispevamo k jasnosti in
               transparentnosti.</p>
               <p>Moram vas, spoštovane poslanke in poslanci, opozoriti na kar nekaj detajlov, ki se
               ob tej razpravi odpirajo in na katere morate biti previdni pri odločanju. V izvajanju
               gospoda Soviča gre za eno točko, ki je bila spregledana. 4. člen ne regulira
               podeljevanje strokovnih naslovov tistim kandidatom, ki končajo inženirski študij, pač
               pa vsem kandidatom. In tu je zelo pomembna razlika. Torej, ne gre samo za
               opredeljevanje do diplomskih naslovov po končanem inženirskem študiju, pač pa po
               kateremkoli študiju, razen po tistem, ki ga opredeljujejo kasnejši členi, ki govorijo
               o izjemah, to kar je gospa Hren-Vencljeva v medicini in podobno opozorila.</p>
               <p>Zdaj smo pred nečem, kar je za Slovenijo novo. Novo v toliko, v kolikor imamo v
               visokem šolstvu dva tipa programov. Oba dajeta stopnjo visokošolske izobrazbe - vsaj
               tako imamo zapisano v zakonu o visokem šolstvu - in vsaj tako je regulirano tudi v
               drugih evropskih državah, ki imajo takšen sistem izobraževanja.</p>
               <p>Problem je moč reševati tako, da pogledamo, kako so drugi sistemi to zadevo rešili.
               Obstajajo tri načini reševanja v Evropski uniji. En način je takšen, da s
               srednjeevropsko logiko, ki ji pripadamo tudi Slovenci, ni kompatibilen. To je
               anglosaksonski model, ki pozna izraz "bachelor" in "master" in seveda rešuje zadrego
               zelo enostavno, ker uporablja dve različni besedi, dve različni jezikovni ubeseditvi
               za dve različni stvari. Druga možnost je tista, ki se je drži več držav, recimo
               Holandija med njimi, Danska in še kakšna, pri kateri ne razlikujejo teh naslovov in
               je popolnoma vseeno, po katerem programu študent pridobi stopnjo izobrazbe,
               strokovnem ali univerzitetnem. V obeh primerih je izraz isti. Holandci tako
               uporabljajo besedo "inženir" celo brez kakršne koli predpone. Za študenta, ki konča
               Hogesholle, kot se temu po holandsko reče, ali pa tistega, ki konča univerzo. Seveda
               obstaja tudi tretji način reševanja in ta je bil v prvem branju pripravljen tudi v
               Sloveniji. To je način, ki je praktično povzet po rešitvi Zvezne Republike Nemčije,
               ki vzpostavi distinkcijo na tej ravni, da se po tako imenovanih daljših in pa bazično
               znanstveno usmerjenih programih, da doda besedi dipoloma, diplomirani, prefiks
               univerzitetni, za te druge strokovne programe, v katerih je veliko več prakse in manj
               bazične znanosti, pa so Nemci uporabljali preprosto oznako-kratico, ki označuje
               Fahoschulle "FS". V slovenščini je zaradi tega prišla v uporabo VS, visokošolski,
               strokovni. Nemci sami dejansko opuščajo to kratico. Vendar to pelje v tisti smeri, ki
               jo tu med amandmaji pravzaprav predlaga amandma, sprejet na obeh odborih, ki sta bila
               že imenovana. Torej pride do razlike na ta način, da imamo za vse, ki v visokem
               šolstvu diplomirajo, besedo "diplomirani". Tej besedi sledi beseda, ki govori, katero
               stroko je posameznik diplomiral. Če je diplomiral na univerzitetnem, daljšem
               programu, dobi po novem še prefiks "univerzitetni", če ne, ga pa ne dobi. To je
               seveda zelo transparetna rešitev, kot je bilo že rečeno, tudi zaradi primerljivosti z
               Evropsko unijo. Eden večjih problemov, ki utegnemo imeti, če bo sprejet amandma pod
               številko 2, je ta, da ga ne znamo, tudi s pomočjo tujih ekspertov ga ne znamo
               prevesti v evropske jezike. Beseda - če vzamem samo angleški jezik - beseda "higher
               education" je rezervirana tako za tisto, kar so Angleži poznali kot "politechnics",
               kot na drugi strani "universitys". Skratka, beseda je generična, je rodovni pojem, in
               oboje že vsebuje. Poleg tega je izredno težko prevedljiva ali pa vzpostavlja v
               nekaterih kontekstih tudi nekoliko čudne asociacije. Opozarjam, da ne gre samo za to,
               da bomo dobili naslov "visokošolski strokovni diplomirani inženir", recimo, "kemijske
               tehnologije", ker bo tudi ta prefiks zraven, dobili bomo besedno izredno dolgo kačo,
               ki jo bo težko napisati na vizitke, ki jo bo težko prevesti v tuje jezike. Obstoji pa
               še en drug problem. Ker to velja za katerokoli področje, seveda, bo na ta način možen
               tudi naslednji naslov: visokošolska diplomirana vzgojiteljica predšolskih otrok. To
               sledi iz odločitve pri 2. točki tega člena. Kako bomo to prevedli, recimo, v
               angleški, nemški in francoski jezik in kaj bo tistim ljudem to pomenilo, je seveda
               problem. Smo, spoštovane poslanke in poslanci, pred pomembno odločitvijo, to je res.
               Vendar drugi parlamenti, ki so to delali 20 let pred nami, so bili pred enako
               odločitvijo. Dejstvo je, da diplomanti, in to rešujejo prehodne odločbe tega zakona v
               kasnejših členih, tisti, ki smo pač diplomirali po starem zakonu - do danes praktično
               vsi - na univerzitetni stopnji, torej tisti, ki ste na primer diplomirani inženirji,
               diplomirani pravniki, diplomirani ekonomisti in podobno, se s prehodnimi določbami
               seveda prevede vse te izraze tako, da se od uveljavitve zakona oziroma prehodnih
               določb te naslove uporablja kot univerzitetni diplomirani inženir, univerzitetni
               diplomirani pravnik in podobno. Tudi francoski sistem ima zelo podobno rešitev:
               diplom.d., recimo, diplom.d'ingenieur, d.universite.d. Skratka, ker je njihov jezik
               sintaktično drugačen kot slovenski, pride to od zadaj. Sicer pa, seveda, bi v tem
               primeru stvar bila zelo zelo težko rešljiva.</p>
               <p>Skratka, stališče vlade, ki je bilo v prvem branju drugačno, je pa v teh različnih
               uskladitvah, do katerih je prišlo, je takšno, da podpira 4. točko pri amandmajih k 4.
               členu, torej zadnjo. Hvala lepa.</p>
            </sp>
            <sp xml:id="SDZ2-Redna-08-1998-03-12.sp13">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod Sovič.</p>
            </sp>
            <sp xml:id="SDZ2-Redna-08-1998-03-12.sp14">

               <speaker>BORIS SOVIČ:</speaker>

               <p>Hvala. Jaz bi spoštovanega gospoda državnega...</p>
            </sp>
            <sp xml:id="SDZ2-Redna-08-1998-03-12.sp15">

               <speaker>PODPREDSEDNIK ANDREJ GERENČER:</speaker>

               <p>Gospod Sovič, samo trenutek, prosim! Mi imamo samo tri amandmaje k temu členu. Tretji
               zadnji, tako, prav. Izvolite.</p>
            </sp>
            <sp xml:id="SDZ2-Redna-08-1998-03-12.sp16">

               <speaker>BORIS SOVIČ:</speaker>

               <p>Jaz bi spoštovanega gospoda državnega sekretarja vprašal, v predlogu, ki ga je vlada
               poslala v parlament, je predlog, da bi tak diplomant imel naziv "visokošolski
               diplomirani inženir", v oklepaju "VS". In ker je govoril o težavah pri prevajanju v
               tuje jezike, me zanima, kako torej je vlada predvidevala, kako bi se prevajal ta
               naziv "VS" oziroma ta okrajšava "VS" v tuje jezike? Hvala.</p>
            </sp>
            <sp xml:id="SDZ2-Redna-08-1998-03-12.sp17">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Dr. Zgaga, prosim.</p>
            </sp>
            <sp xml:id="SDZ2-Redna-08-1998-03-12.sp18">

               <speaker>DR. PAVEL ZGAGA:</speaker>

               <p>V tem primeru preprosto ni treba takega prevoda opraviti, podobno kot je recimo v
               nemškem primeru. Tudi nemški "FS" se ne prevaja v takšnih primerih, ker gre za
               kratico, ker gre torej za simbol. To je pač tehnično edina možnost, ki jo lahko
               naredimo, da se na simbol, ne pa na besedo obrnemo. Seveda je pa tudi po našem mnenju
               popolnoma vseeno, če takšen simbol izpustimo, saj bi ga tehnično enako lahko
               nadomeščala na primer zvezdica ali nek drugi, kakršenkoli znak. V rešitvi, kakršna je
               zdaj postavljena, pa tudi to ne bi bilo potrebno. Hvala.</p>
            </sp>
            <sp xml:id="SDZ2-Redna-08-1998-03-12.sp19">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod Moge.</p>
            </sp>
            <sp xml:id="SDZ2-Redna-08-1998-03-12.sp20">

               <speaker>RUDOLF MOGE:</speaker>

               <p>Hvala lepa. Pri odločanju o tem je važno naslednje. Vsi ti študiji so visokošolski,
               univerzitetni študij je visokošolski in visok strokovni je visokošolski program.
               Torej, če bi bili čisto dosledni, potem bi morali prvim, ki bi po univerzitetnem
               programu končali, morali reči, to je visokošolski univerzitetni, pa potem ostalo
               diplomirani. Tisti, ki bi pa po strokovnih, bi pa moral imeti visokošolski pa
               poklicni inženir in potem naprej. In jaz mislim, da to, kar je vlada predlagala, če
               reče onim, ki so po univerzitetnem, da jih loči, izmed vseh visokošolskih potem, da
               so končali univerzitetni študij, če reče univerzitetni diplomirani itn., da je s tem
               ta distinkcija jasno označena in tudi besed ne porabimo preveč in se mi zato zdi prav
               to, kar je državni sekretar povedal. Da kdorkoli je končal po sedanjih programih, bo
               lahko zahteval na fakulteti amandmaje, da si plača diplomo sam, novo diplomo, ker mu
               bo pisalo univerzitetni diplomirani pravnik, univerzitetni diplomirani inženir itn.,
               kot je bilo doslej, zdajle, ko so pa novi programi, da se te stvari ločijo, ker imamo
               dve vrsti visokošolskega študija, bodo pač prvi, ki bodo po univerzitetnem končali,
               imeli univerzitetni diplomirani, ostali bodo pač imeli diplomirani itn. Mislim, da je
               ta rešitev tukajle, ki jo je odbor za znanost, tehnologijo predlagal in ki jo je
               vlada predlagala, izmed vseh rešitev še najbolj razumljiva in tudi sprejemljiva v
               evropskem prostoru.</p>
            </sp>
            <sp xml:id="SDZ2-Redna-08-1998-03-12.sp21">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Moge. Gospod Sovič.</p>
            </sp>
            <sp xml:id="SDZ2-Redna-08-1998-03-12.sp22">

               <speaker>BORIS SOVIČ:</speaker>

               <p>Tudi jaz se strinjam s predhodnikom, da je amandma, ki ga je predlagal odbor za
               znanost in tehnologijo in ki sva ga potem povzela s kolegom Mežanom, ta je pod
               številko dve, dejansko najustreznejša rešitev. Rad bi samo še enkrat poudaril, da je
               univerza v Ljubljani posebej v zvezi z obravnavano problematiko na nek način
               sporočila stališče in to je, in mislim, da je korektno, da ga poznamo, ko se o tej
               pomembni temi odločamo, in to je, da ima enotni ključ, torej da predlog, ki ga oni
               imajo, ima enotni ključ za tvorjenje obeh strokovnih naslovov, ki razliko med njima
               poudarja že na začetku naslova. Ima enak način tvorjenja okrajšav, kar je po našem
               mnenju, torej mnenju univerze, bistvenega pomena za javno rabo naslova, je jezikovno
               pravilen in po dolžini praktično enak za oba. Poleg tega se oba naslova po tem
               predlogu jasno razlikujeta od tistih, pridobljenih po dosedanjih programih, enoten
               način pa je možno uporabiti tudi pri prevajanju v tuje jezike. Zato predlagajo
               državnemu zboru, da se ponovno pretehta predlog, kot je v amandmaju številka dva, da
               bi imeli torej, univerzitetnega diplomiranega inženirja, s kratico UNIV. diplomirani
               inženir in visokošolskega diplomiranega inženirja s kratico visokošolski diplomirani
               inženir.</p>
               <p>Diskusija o dolžni ni čisto korektna, zlasti ne, če se k dolžini k temu samemu
               nazivu doda še študijski program. Ta je enaka pri vseh in neodvisna od te variante.
               Gre samo za to, da se jasno na nek način razlikujeta ta dva programa in da se jasno
               vzpostavi tudi distinkcija do sedanjih programov.</p>
               <p>Seveda pa je možno nekatere razprave, ki smo jih slišali obrniti tudi v drugo smer.
               Redukcija do absurda je pač možna. Po tej logiki tudi naziv univerzitetni ne bi bil
               potreben, ker je očitno, da je nekdo končal univerzo. Pa še vprašanje, če je inženir
               potem sploh tudi potreben. Tudi to bi se dalo nadomestiti s kakšno zanesljivo novo
               skovanko, če bi že tako šli reducirati.</p>
               <p>Mislim, da ni nobenega posebnega razloga, da bi še povečevali zmedo na področju
               nazivov in naslovov. Spomnimo se na zmedo, ki nastaja zaradi tega, ker srednje šole,
               ki ustanovijo višje strokovne šole, lahko zdaj že tudi podeljujejo naziv inženir.
               Tako, da mislim, da je to še en korak k degradaciji posameznih naslovov, zato ker
               preprosto v državi tega nimamo ustrezno rešenega. Ali pa mogoče zato, ker je to v
               pristojnosti različnih ministrstev. Namesto, da bi uvedli jasno distinkcijo, da
               tisti, ki končajo višjo strokovno šolo ima naziv višji tehnik. To je ta država nekoč
               že poznala, je bilo uveljavljeno in tako bi tudi jasno poudarili za kakšen naziv gre,
               ima zdaj ta naziv inženir. Ta, ki konča visokošolsko strokovno izobraževanje bo zdaj
               imel naziv diplomirani inženir, in ta, ki bo končal univerzitetno, pa univerzitetni.
               Mislim, da amandma pod številko dva - še vedno se mi zdi najboljša pot za rešitev iz
               teh zagat. Hvala.</p>
            </sp>
            <sp xml:id="SDZ2-Redna-08-1998-03-12.sp23">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Sovič. Gospod Mežan.</p>
            </sp>
            <sp xml:id="SDZ2-Redna-08-1998-03-12.sp24">

               <speaker>JANEZ MEŽAN:</speaker>

               <p>Hvala lepa. Da bom zadevo malo olajšal - pod točko ena, prvi amandma, ki sem ga sam
               vložil umikam. Enako tudi potem pod točko dvanajst umikam in podpiram seveda drugi
               amandma, ki sva ga z gospodom Sovičem vložila skupaj. Hvala.</p>
            </sp>
            <sp xml:id="SDZ2-Redna-08-1998-03-12.sp25">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Torej, umikate pod številko ena in pa amandma k 12. členu? Gospod
               Moge.</p>
            </sp>
            <sp xml:id="SDZ2-Redna-08-1998-03-12.sp26">

               <speaker>RUDOLF MOGE:</speaker>

               <p>Hvala lepa, predsednik. Jaz še vedno vztrajam na svojem prvotnem stališču. Če damo
               tem, ki so končali program za visoko šolo po poklicnem izobraževanju, potem bi morali
               tukaj, ker je to nivo visokošolski, to je nivo izobraževanja, bi morali tudi pri
               univerzitetnem povedati, da je to visokošolski, če bi bili popolnoma koherentni.</p>
               <p>To se pravi, če hočemo imeti vse reči urejene, bi tisti, ki so diplomirali po
               univerzitetnem programu, morali imeti visokošolski, kar pomeni raven izobraževanja.
               Program je univerzitetni. Torej, visokošolski univerzitetni diplomirani inženir.
               Tisti drugi bi pa moral imeti visokošolski strokovni diplomirani inžener. In mislim,
               če pri prvem samo uporabimo univerzitetni, pri drugem pa tisto visoko šolo izpustimo
               oziroma pri obeh izpustimo in tudi tisto, da nam poklic toliko ne daje teže, se mi
               zdi, da smo ta problem rešili. In zato se bom zavzemal še zdaj, ko bomo glasovali
               tudi za to, da amandma odbora za znanost in tehnologijo podprem.</p>
            </sp>
            <sp xml:id="SDZ2-Redna-08-1998-03-12.sp27">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Sovič.</p>
            </sp>
            <sp xml:id="SDZ2-Redna-08-1998-03-12.sp28">

               <speaker>BORIS SOVIČ:</speaker>

               <p>Hvala za besedo. Seveda je res možno delati redukcijo do absurdov, ampak v vse smeri.
               Mislim, da to ne koristi nikomur. Lahko bi potem dejansko tudi pri nas pristali na
               varianti, ki jo imajo že Nizozemci, tudi Nemci se - kolega Jerovšek me je prej na to
               posebej spomnil - odločajo o tem, da bi stvari na nek način celo menda integrirali v
               zadnjem času in odstopajo od zakona, ki so ga menda imeli, vsaj tako so nam v Bruslju
               povedali. Še vedno sem mnenja, da je nujno narediti dvoje.</p>
               <p>Prvič, v okviru možnosti, mislim, da je treba pretehtati, na kakšen način to doseči,
               spremeniti situacijo, ki je zdaj v višjem strokovnem šolstvu, ker je neustrezno, da
               diplomant tega dobi naziv "inženir", ampak mislim, da je smiselno, da se gre v naziv
               "višji tehnik", vendar to ni predmet te zakonodaje, to je predmet drugih solucij.</p>
               <p>Drugo, mislim, da je nujno odpraviti zmedo, ki se nam zdaj na nek način najavlja na
               področju univerze. Rešitev, ki jo predlaga univerza, mislim, da je smiselna. Omogoča
               tako distinkcijo med visokošolskim, strokovnim in siceršnjim univerzitetnim študijem
               in hkrati omogoča tudi jasno distinkcijo do tistih nazivov, ki so bili že dosedaj
               pridobljeni. Poanta vseh teh sprememb, po moje, ni ta, da povečujemo zmedo, ampak
               kvečjemu, da povečujemo atraktivnost izobraževanja, da omogočamo in spodbujamo, da se
               bodo novi ljudje v izobraževanje vključevali. Tega pa z degradacijo obstoječih
               nazivov zanesljivo ne bomo storili, niti ne s tem, če bo zmeda do te mere nastala, da
               se ljudje preprosto ne bodo več znašli, kdo je kakšen študij končal in kakšen naziv
               zaradi tega ima.</p>
               <p>Jaz mislim, da amandma, ki ga je predlagal odbor za znanost in tehnologijo in je
               vključen pod številko 2, takšne nevarnosti ne ponuja. Seveda je pa pri diskusijah o
               nazivih vedno pravzaprav možno iskati dobre in slabe strani posameznih solucij,
               vendar je te možno iskati tudi pri drugih rešitvah. Hvala.</p>
            </sp>
            <sp xml:id="SDZ2-Redna-08-1998-03-12.sp29">

               <speaker>PODPREDSEDNIK ANDREJ GERENČER:</speaker>

               <p>Hvala. Dr. Zgaga.</p>
            </sp>
            <sp xml:id="SDZ2-Redna-08-1998-03-12.sp30">

               <speaker>DR. PAVEL ZGAGA:</speaker>

               <p>Gospod predsedujoči, še enkrat moram poprositi za besedo, pa bom skušal biti čim
               krajši. Na nekatere trditve, ki faktično ne držijo, moram državni zbor tako rekoč po
               službeni dolžnosti opozoriti.</p>
               <p>Prva in morda najbolj bistvena je, da srednje šole ne ustanavljajo višjih šol. Če
               preberete zakon, ki ste ga sprejeli v tem parlamentu, lahko vidite, kdo ustanavlja te
               šole. Verjetno je - in, kolega Sovič, verjetno se vam je tukaj zareklo; oba veva, da
               je zadnja od višjih strokovnih šol, to je višja strokovna šola za gostinstvo, v
               severovzhodni Sloveniji, njeni ustanovitelji so Vlada Republike Slovenije, mestna
               občina Maribor in občina Rogaška Slatina. Šola je samostojna višja strokovna šola.
               Torej ne gre za nobeno povezovanje s srednjimi ali ustanavljanje s strani srednjih
               šol. Meni je žal, da se tovrstne stvari pojavljajo celo v medijih; včasih so
               strokovno neutemeljene in potem povzročajo del te zmede, ki potem koga seveda spravi
               tudi v dvome.</p>
               <p>Naslednja stvar, ki je s tem v zvezi povezana, je ta - to je pa gospod Sovič povedal
               in mu pritrjujem - da to področje ureja druga zakonodaja, zakon o strokovnem in
               poklicnem izobraževanju. Naj vendarle povem, kako. Tako, da določa nomenklaturo
               poklicev, ki jo opredeli na predlog gospodarstva minister za delo. In če je potrebno,
               če v inženirski sferi te težave nastopajo, potem mislim, da je bolj pomembno, da
               inženirska sfera predlaga ministru za delo, da se stvari ustrezno spremenijo, kot pa
               da bi z neustreznimi spremembami zakona o strokovnih in znanstvenih naslovih, ki
               posega na visoko šolstvo, ustvarjali dodatne težave tukajle. Sam moram še enkrat
               opozoriti na to, da če boste pri 4. členu sprejeli amandma pod številko 2, potem
               boste to formulo določili ne samo inženirskim profilom, pač pa vsem profilom v
               Sloveniji, ki se pa o tem nikoli niso izjasnili pozitivno. To bo veljalo tako za
               humanistična kot za umetniška kot za družboslovna itd., itd. področja, kajti tudi ta
               imajo visokošolske programe. Recimo diplomant operne šole programa, ki ga izvaja
               akademija za glasbo, se bo torej moral imenovati visokošolski - ne vem natančno kaj,
               ker izvedba zaenkrat temu ni tako, skratka so operni pevci tole. Te stvari, tudi ko
               gre za sklepe univerze v Ljubljani, opozarjam, da je taista univerza soglašala in to
               pisno, z gradivom za prvo obravnavo in da nenazadnje so bili ti dokumenti usklajeni
               tudi na svetu za visoko šolstvo, čeprav seveda se je med prvo in drugo obravnavo
               nekaj malenkosti v tej točki tudi spremenilo. Tisto, kar se mi zdi pomembno ali
               mogoče v obliki sugestije - če je na specifičnem področju inženirstva to tudi res
               problem, potem bi bilo smiselneje to vprašanje reševati na nekem drugem mestu zakona,
               in sicer je to 6. člen, ki govori o strokovnih naslovih na tehničnih področjih. Če pa
               ne določimo v 4. členu takšno rešitev, potem bomo imeli znova probleme, ko se bodo
               oglasili strokovnjaki z drugih področij. Hvala.</p>
            </sp>
            <sp xml:id="SDZ2-Redna-08-1998-03-12.sp31">

               <speaker>PODPREDSEDNIK ANDREJ GERENČER:</speaker>

               <p>Hvala, gospod sekretar. Gospod Sovič želi replicirati.</p>
            </sp>
            <sp xml:id="SDZ2-Redna-08-1998-03-12.sp32">

               <speaker>BORIS SOVIČ:</speaker>

               <p>Zahvaljujem se spoštovanemu državnemu sekretarju. V moji izjavi je bila netočnost,
               ko sem rekel, da srednje šole ustanavljajo višje strokovne šole. Ustanavljajo jih
               tako, kot je tudi on povedal, druge institucije, ostaja pa poanta moje izjave in ta
               je, da naziv, ki je v tej šoli pridobljen, je, da je res inženir recimo gostinstva
               ali katere koli druge stvari in še vedno sem mnenja in mislim, da je ta sugestija
               dobra in jo kaže uveljaviti, da je treba to spremeniti in mislim, da je smiselno
               uveljaviti naziv višji tehnik, ki je bil v tem prostoru pred časom že uveljavljen.</p>
               <p>Drugo, kar se tiče tega, ali bi takšna rešitev prizadela posamezne smeri ali ne - po
               mojem vedenju je ljubljanska univerza integralna, zastopa vse fakultete - tako
               družboslovne kot naravoslovne in umetniške. Razpolagam pač s stališčem ljubljanske
               univerze, ki je to stališče, ki sem ga že prej citiral, izrazito podprla, tako da
               izhajam iz predpostavke, da gospodje vedo, kaj predlagajo in vedo, kakšne razmere
               imajo na svoji univerzi in mislim, da je smiselno, da tudi ta državni zbor to ve.
               Hvala.</p>
            </sp>
            <sp xml:id="SDZ2-Redna-08-1998-03-12.sp33">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo besedo? Ker ne želi, zaključujem razpravo in prehajamo na
               odločanje. Opozarjam vas na opombo, ki je napisana, torej amandma pod 1 je umaknjen.
               Če bo amandma 2 sprejet, tretji - potem o njem ne bomo glasovali. Torej se
               izključujeta med seboj. Prehajam na odločanje o amandmaju pod številka 2, ki sta ga
               vložila predlagatelja Janez Mežan in Boris Sovič, matično delovno telo ga ne podpira.
               Ugotavljamo sklepčnost! <stage>(52 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da amandma ni sprejet.</p>
               <p>Prehajamo na amandma pod številko 3. Ugotavljamo sklepčnost! <stage>(48 prisotnih.)</stage></p>
               <p>Kdo je za amandma? <stage>(33 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je amandma pod številko tri sprejet.</p>
               <p>Na glasovanje dajem 4. člen v celoti. Ugotovimo prisotnost! <stage>(50 prisotnih.)</stage></p>
               <p>Kdo je za 4. člen? <stage>(39 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 4. člen sprejet.</p>
               <p>Smo pri 5. členu. Imamo en amandma. Dajem v razpravo ta amandma in tudi 5. člen kot
               tak. Predlagatelja amandmaja sta Janez Mežan in Rudolf Moge, matično delovno telo ga
               podpira. Želi kdo besedo? <stage>(Ne želi.)</stage> Zaključujem razpravo, prehajam na odločanje.
               Ugotovimo prisotnost! <stage>(47 prisotnih.)</stage></p>
               <p>Kdo je za amandma? <stage>(32 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Člen je v celoti spremenjen in o njem ne bomo glasovali.</p>
               <p>Smo pri 6. členu. Imamo dva amandmaja, prav tako Janeza Mežana in Borisa Soviča, ki
               ga matično delovno telo ne podpira in pod številko dva predlagatelj odbor za znanost
               in tehnologijo. Želi kdo besedo? Gospod Moge.</p>
            </sp>
            <sp xml:id="SDZ2-Redna-08-1998-03-12.sp34">

               <speaker>RUDOLF MOGE:</speaker>

               <p>Predsedujoči, hvala lepa. Ta amandma je povezan s tistim amandmajem k 4. členu, ki
               smo ga zavrnili, zato bom jaz glasoval proti.</p>
            </sp>
            <sp xml:id="SDZ2-Redna-08-1998-03-12.sp35">

               <speaker>PODPREDSEDNIK ANDREJ GERENČER:</speaker>

               <p>Še kdo? Gospod Sovič.</p>
            </sp>
            <sp xml:id="SDZ2-Redna-08-1998-03-12.sp36">

               <speaker>BORIS SOVIČ:</speaker>

               <p>Hvala. Spoštovani! Iz razlogov, ki sem jih že prej navedel, mislim glasovati za.
               Mislim tudi, da je škoda, da ta državni zbor ne respektira stališč iz akademske
               sfere, zlasti, če gre za zakon, ki se te sfere, pa tudi ostalih seveda, v veliki meri
               tiče. Mislim, da ni produktivno, da se ustvarjajo konflikti na tem področju, ampak v
               množici drugih konfliktov v tej državi bo pač ta še eden od novih. Hvala.</p>
            </sp>
            <sp xml:id="SDZ2-Redna-08-1998-03-12.sp37">

               <speaker>PODPREDSEDNIK ANDREJ GERENČER:</speaker>

               <p>Spoštovane kolegice in kolegi poslanci! Amandma pod številko ena je vsebinsko
               povezan, tudi v opombi piše s 4. in 12. členom. Pri 4. nismo sprejeli tistega
               amandmaja, zato o tem ne bomo glasovali.</p>
               <p>Prehajamo na razpravo, če jo kdo želi, k 2. točki in k drugemu amandmaju k 6. členu.
               <stage>(Govorjenje iz dvorane.)</stage> Ja, tudi to je. Hvala, gospod Bajc.</p>
               <p>Torej na glasovanje dajem 6. člen, brez amandmajev. Ugotovimo prisotnost! <stage>(53
               prisotnih.)</stage></p>
               <p>Kdo je za 6. člen? <stage>(35 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je 6. člen sprejet.</p>
               <p>Smo pri 7. členu. Imamo tri amandmaje, ki jih dajem v razpravo, in tudi sam člen. Se
               opravičujem, samo trenutek! Spoštovane kolegice in kolegi, ugotovili smo, da moramo
               glasovati o amandmaju pod številko 2, ker gre za tretjo točko, katero smo
               potrdili.</p>
               <p>Torej, vračamo se nazaj k 6. členu in amandmaju pod številko 2. Želi kdo
               razpravljati? <stage>(Ne želi.)</stage></p>
               <p>Prehajamo na odločanje. Ugotovimo prisotnost! <stage>(54 prisotnih.)</stage></p>
               <p>Kdo je za ta amandma? <stage>(38 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma pod številko 2 sprejet.</p>
               <p>Na glasovanje dajem tako spremenjen 6. člen. Ugotovimo prisotnost! <stage>(50
               prisotnih.)</stage></p>
               <p>Kdo je za 6. člen? <stage>(34 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je 6. člen sprejet.</p>
               <p>Torej smo pri 7. členu. Imamo tri amandmaje odbora. Pod številko 2 sta predlagatelja
               gospod Mežan in gospod Moge, in tretjega predlaga gospod Mežan. Odpiram razpravo.
               Gospod Mežan želi besedo. Prosim.</p>
            </sp>
            <sp xml:id="SDZ2-Redna-08-1998-03-12.sp38">

               <speaker>JANEZ MEŽAN:</speaker>

               <p>Hvala lepa. Pri 7. členu, tretji amandma oziroma dopolnilo, imate neko opombo. Ta
               opomba se ponovi tudi pri 11. členu, drugem amandmaju. Pravi: "Podpora matičnega
               delovnega telesa je pogojno odvisna od mnenja strokovne skupine za jezik." Predlagam,
               da to dopolnilo podpremo. Strokovni skupini za jezik smo pa naložili, da ugotovi, ali
               gre za kakšno bistveno pomensko razliko med magistrico oziroma magistra. Predlagam
               seveda, da ga podpremo. Če bi bilo mnenje te strokovne skupine drugačno, imamo potem
               možnost v tretjem branju to zadevo tudi spremeniti, ker če ne podpremo, potem tudi v
               tretjem branju ni možno. Hvala.</p>
            </sp>
            <sp xml:id="SDZ2-Redna-08-1998-03-12.sp39">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Mežan. Želi še kdo besedo? <stage>(Ne želi.)</stage> Zaključujem razpravo.</p>
               <p>Prehajamo na odločanje. Ugotovimo prisotnost! <stage>(49 prisotnih.)</stage></p>
               <p>Kdo je za amandma na amandma pod številko 1? <stage>(48 poslancev.)</stage> Je kdo proti?
               <stage>(Nihče.)</stage></p>
               <p>Ugotavljam, da je amandma na amandma sprejet.</p>
               <p>Odločamo o amandmaju pod številko 2. Ugotovimo prisotnost! <stage>(50 prisotnih.)</stage></p>
               <p>Kdo je za amandma? <stage>(30 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju pod številko tri. Ugotavljamo sklepčnost! <stage>(44 poslancev.)</stage>
               Ponovili bom glasovanje o sklepčnosti. Ugotavljamo sklepčnost! <stage>(50 poslancev.)</stage></p>
               <p>Kdo je za amandma pod številko tri? <stage>(36 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma pod tri sprejet.</p>
               <p>Na glasovanje dajem 7. člen. Ugotavljamo sklepčnost! <stage>(45 poslancev.)</stage></p>
               <p>Kdo je za 7. člen? <stage>(33 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 7. člen sprejet.</p>
               <p>Smo pri 8. členu, imamo dva amandmaja: odbora in pa gospoda Janeza Mežana in Rudolfa
               Mogeta. V razpravo dajem 8. člena in oba amandmaja. Kdo želi besedo? <stage>(Ne želi.)</stage>
               Zaključujem razpravo, prehajamo na odločanje. Ugotavljamo sklepčnost! <stage>(52
               poslancev.)</stage></p>
               <p>Kdo je za amandma pod številko ena? <stage>(33 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Ugotavljamo sklepčnost za amandma pod številko dva. Ugotavljamo sklepčnost! <stage>(45
               poslancev.)</stage> Gospodje poslanci, komaj ena ura je, odkar smo skupaj, malo pozornosti
               prosim. Ugotavljamo sklepčnost! <stage>(53 poslancev.)</stage></p>
               <p>Kdo je za amandma pod številko dva? <stage>(41 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 8. člen. Ugotavljamo sklepčnost! <stage>(47 poslancev.)</stage></p>
               <p>Kdo je za 8. člen? <stage>(37 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 8. člen sprejet.</p>
               <p>Smo pri 11. členu in dveh amandmajih: odbora pod številko ena in drugega, gospoda
               Mežana, ki jo matično delovno telo podpira. V razpravo dajem 11. člen in oba
               amandmaja. Želi kdo besedo? Ne želi. Zaključujem razpravo. Prehajamo na odločanje.
               Ugotavljamo sklepčnost! <stage>(43 poslancev)</stage> Ugotavljamo sklepčnost! <stage>(45 poslancev.)</stage></p>
               <p>Nadaljujemo ob 11.15 uri. Prosim z malo več resnosti.</p>
               <stage type="time">(Seja je bila prekinjena ob 11.03 uri in se je nadaljevala ob 11.15 uri.)</stage>
            </sp>
            <sp xml:id="SDZ2-Redna-08-1998-03-12.sp40">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci! Nadaljujemo s sejo državnega zbora. Ugotovimo
               prisotnost! Ugotovimo prisotnost! <stage>(47 poslank in poslancev.)</stage> Zbor je sklepčen.</p>
               <p>Smo pri 11. členu. Kot smo že ugotovili, imamo dva amandmaja. Želi kdo razpravljati
               o njih? <stage>(Ne želi.)</stage> Zaključujem razpravo.</p>
               <p>Prehajamo na odločanje. Ugotovimo prisotnost! <stage>(43 prisotnih.)</stage> Ugotovimo prisotnost!
               <stage>(52 prisotnih.)</stage></p>
               <p>Kdo je za amandma pod številko 1? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Ugotovimo prisotnost za amandma pod številko 2! Ugotovimo prisotnost! <stage>(50
               prisotnih.)</stage></p>
               <p>Kdo je za amandma pod številko 2? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 11. člen. Ugotovimo prisotnost! <stage>(47 prisotnih.)</stage></p>
               <p>Kdo je za 11. člen? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 11. člen sprejet.</p>
               <p>Smo pri 12. členu. Prvi amandma je umaknjen, drugi je brezpredmeten. Glasujemo samo
               o tretjem amandmaju odbora, ki ga matično delovno telo ne podpira.</p>
               <p>Torej, odločamo o amandmaju pod številko 3. Želi kdo besedo? <stage>(Ne želi.)</stage></p>
               <p>Prehajamo na odločanje. Ugotovimo prisotnost! <stage>(52 prisotnih.)</stage></p>
               <p>Kdo je za amandma pod številko 3? <stage>(22 poslancev.)</stage> Je kdo proti? <stage>(9 poslancev.)</stage></p>
               <p>Ugotavljam, da je amandma pod številko 3 sprejet.</p>
               <p>Na glasovanje dajemProceduralno?Prosim.</p>
            </sp>
            <sp xml:id="SDZ2-Redna-08-1998-03-12.sp41">

               <speaker>BORIS SOVIČ:</speaker>

               <p>Hvala. Vljudno bi prosil za pojasnilo, zakaj smo preskočili glasovanje o 2. členu?
               Če je razlog ta, da naj bi bilo to že vsebinsko, torej, da naj bi se o enakem
               vprašanju že odločali kdaj prej, moram reči, da to ni točno. Ne govorim o 2. členu,
               ampak o drugem amandmaju. Drugi amandma govori o specifičnem vprašanju, to je naziv
               diplomirani inženir. Prej smo imeli generalne rešitve. Hvala.</p>
            </sp>
            <sp xml:id="SDZ2-Redna-08-1998-03-12.sp42">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Sovič, k 4. členu ni bil sprejet amandma. Sta povezana. Zato se ne
               glasuje o njem. Prosim.</p>
            </sp>
            <sp xml:id="SDZ2-Redna-08-1998-03-12.sp43">

               <speaker>BORIS SOVIČ:</speaker>

               <p>Hvala. Še enkrat - amandma k 4. členu govori generalno. Na to je tudi državni
               sekretar, če se spomnite, opozarjal in hkrati je v svoji razpravi tudi opozarjal na
               to, da je možno - on je sicer to govoril za 6. člen - poiskati rešitev, ki bi
               specifično reševala vprašanje inženirja in ta amandma, o katerem zdaj govorimo,
               natančno to dela. Rešuje samo specifično vprašanje inženirja.</p>
            </sp>
            <sp xml:id="SDZ2-Redna-08-1998-03-12.sp44">

               <speaker>PODPREDSEDNIK ANDREJ GERENČER:</speaker>

               <p>Hvala. Dr. Zgaga.</p>
            </sp>
            <sp xml:id="SDZ2-Redna-08-1998-03-12.sp45">

               <speaker>DR. PAVEL ZGAGA:</speaker>

               <p>Po mojem mnenju je treba v tej točki razmišljati, začenši pri 4. členu. 4. člen v
               obliki, v kateri ste ga sprejeli, določa osnovno formulo oblikovanja naslovov in
               ustreznost; s tem seveda mislim, da podpredsednik državnega zbora ima vsebinski
               argument za takšno odločitev. Če pa bi v nadaljnji obravnavi prišlo do spremembe 6.
               člena, potem bi morali med kraticami dobiti takšno spremembo, o kateri je govoril
               gospod Sovič.</p>
            </sp>
            <sp xml:id="SDZ2-Redna-08-1998-03-12.sp46">

               <speaker>PODPREDSEDNIK ANDREJ GERENČER:</speaker>

               <p>Hvala. Po poslovniku torej ne bomo glasovali, ker je povezan s 4. členom. Na
               glasovanje dajem tretji amandma. Ugotavljamo sklepčnost! <stage>(64 prisotnih.)</stage> Se
               opravičujem. O tretjem amandmaju smo že glasovali. Glasovali bomo samo o 12. členu.
               Glasujemo torej o 12. členu v celoti. Ugotavljamo sklepčnost! <stage>(56 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 12. člen sprejet.</p>
               <p>Smo pri 13. členu. Napovedan je umik amandmaja. Ga umika.</p>
               <p>Smo pri 16. členu. Pardon. Točka 2, se opravičujem. Amandma pod številko 2 k
               13.členu. To je amandma odbora. Želi kdo razpravljati? <stage>(Ne želi.)</stage> Ugotavljamo
               prisotnost! <stage>(56 prisotnih.)</stage></p>
               <p>Kdo je za amandma pod številko 2? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet. Če je člen spremenjen, o njem ne bomo glasovali.</p>
               <p>Smo pri 16. členu. Predlog je, da se člen črta. Želi kdo besedo? <stage>(Ne želi.)</stage>
               Prehajamo na odločanje. Ugotovimo prisotnost! <stage>(55 prisotnih.)</stage></p>
               <p>Kdo je za amandma? <stage>(48 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet, člen je črtan.</p>
               <p>Smo pri 18. členu. Imamo dva amandmaja, vlade in predlagateljev Janeza Mežana in
               Rudolfa Mogeta, ki se izključujeta. Želi kdo razpravljati? <stage>(Ne želi.)</stage> Zaključujem
               razpravo. Prehajamo na odločanje. Ugotovimo prisotnost! <stage>(55 prisotnih.)</stage></p>
               <p>Kdo je za amandma pod številko 1? <stage>(35 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Drugi je brezpredmeten.</p>
               <p>Na glasovanje dajem 18. člen. Ugotovimo prisotnost! <stage>(48 prisotnih.)</stage></p>
               <p>Kdo je za 18. člen? <stage>(24 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je 18. člen sprejet.</p>
               <p>Smo pri 19. členu. Predlagan je amandma vlagateljev Janeza Mežana in Rudolfa Mogeta,
               ki ga matično delovno telo podpira. Želi kdo razpravljati? <stage>(Ne želi.)</stage> Prehajamo na
               odločanje. Ugotovimo prisotnost! <stage>(56 prisotnih.)</stage></p>
               <p>Kdo je za amandma? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma k 19. členu sprejet. Člen je spremenjen v celoti, zato o
               njem ne bomo glasovali.</p>
               <p>Smo pri 22. členu, imamo štiri amandmaje. V razpravo dajem amandmaje in 22. člen.
               Kdo želi besedo? <stage>(Ne želi nihče.)</stage> Zaključujem razpravo. Prehajamo na odločanje.
               Ugotovimo prisotnost! <stage>(64 prisotnih.)</stage></p>
               <p>Kdo je za amandma na amandma pod številko 1? <stage>(40 poslancev.)</stage> Je kdo proti?
               <stage>(Nihče.)</stage></p>
               <p>Ugotavljam, da je amandma na amandma sprejet.</p>
               <p>Smo pri amandmaju pod številko 2. Ugotovimo prisotnost! <stage>(57 prisotnih.)</stage></p>
               <p>Kdo je za amandma? <stage>(35 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Smo pri amandmaju pod številko 3. Vlada ga umika, torej je umik.</p>
               <p>Smo pri amandmaju pod številko 4. Ugotovimo prisotnost! <stage>(60 prisotnih.)</stage></p>
               <p>Kdo je za amandma? <stage>(45 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Člen je spremenjen.</p>
               <p>Smo pri 24. členu, amandma vlade, ki ga matično delovno telo podpira. Želi kdo
               besedo? <stage>(Ne želi.)</stage> Zaključujem razpravo. Prehajamo na odločanje. Ugotovimo
               prisotnost! <stage>(60 prisotnih.)</stage></p>
               <p>Kdo je za amandma? <stage>(40 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 24. člen. Ugotovimo prisotnost! <stage>(57 prisotnih.)</stage></p>
               <p>Kdo je za 24. člen? <stage>(30 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 24. člen sprejet.</p>
               <p>Prehajamo na obravnavo preostalih členov, h katerim niso bili vloženi amandmaji. Kdo
               želi besedo? Ker ne želi nihče besede, dajem na glasovanje preostale člene, h katerim
               niso bili vloženi amandmaji. Ugotovimo prisotnost! <stage>(57 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da so preostali členi sprejeti.</p>
               <p>Opravili smo razpravo in glasovanje o posameznih členih. Glasovati moramo še o
               naslovu zakona. Ali želi kdo razpravljati o naslovu zakona? Ker ne želi, zaključujem
               razpravo in prehajamo na glasovanje. Na glasovanje dajem naslov zakona v celoti.
               Ugotovimo prisotnost! <stage>(56 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je naslov zakona sprejet.</p>
               <p>Predlagamo še sklep: "Predlog zakona za tretjo obravnavo pripravi vlada Republike
               Slovenije." Želi kdo o tem razpravljati? <stage>(Ne želi.)</stage></p>
               <p>Na glasovanje dajem torej sklep, da vlada pripravi zakon za tretjo obravnavo.
               Ugotovimo prisotnost! <stage>(57 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog sklepa sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>50. TOČKO DNEVNEGA REDA - PRVA OBRAVNAVA PREDLOGA ZAKONA O PLOVBI
                  PO NOTRANJIH VODAH.</title> Predlog zakona je v obravnavo zboru predložila vlada
               Republike Slovenije. Želi predstavnik vlade besedo? Prosim. Državni sekretar
               ministrstva za promet in zveze, gospod Aldo Babič. Prosim.</p>
            </sp>
            <sp xml:id="SDZ2-Redna-08-1998-03-12.sp47">

               <speaker>ALDO BABIČ:</speaker>

               <p>Gospod predsedujoči, gospe poslanke in poslanci! Ugotovitve teles tega visokega zbora
               so točne. Predlog zakona o plovbi po notranjih vodah, ki naj bi ga obravnavali in ga
               je pripravila nam predhodna administracija, je resnično skoraj v vseh pogledih
               neprimeren. Zato ga bomo v najkrajšem možnem času zamenjali z novim predlogom.</p>
               <p>Glede na to skupno ugotovitev državnega zbora in predlagatelja, predlagam, da se
               obravnava predloga zakona o plovbi po notranjih vodah umakne z dnevnega reda tega
               zasedanja državnega zbora. Predlagatelju pa naj se naroči, da predloži nov predlog
               predmetnega zakona, ki ga bo državni zbor nato obravnaval v rednem postopku.</p>
               <p>Poslanke in poslanci, v zvezi s podanim predlogom naj vam podam tudi kratko
               pojasnilo.</p>
               <p>Predlagatelj je pristopil k izdelavi predloga zakonodaje, ki obravnava zlasti plovbo
               in vse v zvezi s plovbo po vodah, z namenom le-to v celoti urediti v enem zakonu in
               to pomorskem zakoniku. Plovbe po notranjih vodah in celinskih vodah, kot jo poznajo v
               drugih evropskih državah, v Sloveniji nimamo. Primerjanje naše in situacije v tujini
               pa nas je opozorilo, da nam prav posebnost razmer s plovbo ter tudi za to posebne
               vrste plovbe po notranih vodah, ki so se razvile v Sloveniji, nalaga tako zakonodajo,
               ki bo v prvi vrsti varovala življenje ljudi, udeležence v plovbi po notranjih vodah
               in varovala okolje teh voda. V zvezi s tem pa je zakonodaja Evropske zveze v drugih
               državah zelo skromna, saj določa le minimalne standarde za varovanje človeka, kot sta
               čelada in rešilni jopič, klasifikacijo in ugotavljanje sposobnosti za plovbo ladij in
               čolnov, ne pa tudi drugih plovil, ki so v Sloveniji v najbolj množični uporabi, kot
               so rafting in podobno. Stara, še uporabljana zakonodaja po naši presoji ni več
               primerna za uporabo, saj menimo, da je treba plovne režime urejati enotno za glavne
               vodotoke in imeti enotne kriterije za ugotavljanje plovnosti rek in jezer. Nadzor nad
               sposobnostjo plovil za plovbo mora biti prav tako enoten in primerljiv z zahtevami v
               pomorstvu, vendar dovolj široko zastavljen, da zajame tudi posebnosti plovil za
               športno plovbo in plovbo v rekreacijske namene.</p>
               <p>Vse navedeno in še nekatere druge zadeve, ki pa jih moramo razrešiti usklajeno z
               drugimi vrstami uporabe voda, nam šele sedaj, ko je v medresorskem usklajevanju tudi
               predlog zakona o vodah, omogoča napisati nov primeren predlog zakona o plovbi po
               notranjih oziroma, če bo nov izraz uveljavljen, celinskih vodah.</p>
               <p>Spoštovani gospod predsedujoči, poslanke in poslanci! Upam, da sem vas sicer res s
               kratko obrazložitvijo uspel prepričati, da smo na osnovi spoznanj, pridobljenih
               zlasti v preteklem letu, morali postopati, kot sem vam povedal. Še enkrat vas prosim
               in predlagam, da obravnavo iz leta 1994 predloženega predloga zakona o plovbi po
               notranjih vodah umaknete z dnevnega reda tega zasedanja in predlagatelju omogočite,
               da vam predloži v obravnavo nov ustrezen predlog predmetnega zakona. Hvala.</p>
            </sp>
            <sp xml:id="SDZ2-Redna-08-1998-03-12.sp48">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod državni sekretar. Predlog zakona je obravnaval tudi odbor za
               infrastrukturo in okolje kot matično delovno telo. Prosim poročevalca - predsednik,
               gospod Presečnik.</p>
            </sp>
            <sp xml:id="SDZ2-Redna-08-1998-03-12.sp49">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Kolegice in kolegi! Torej, predlog, ki ga je dal
               predstavnik vlade, ga seveda lahko v imenu odbora za infrastrukturo in okolje
               podprem. Saj je odbor sicer sklenil na svoji seji, da predloga zakona o plovbi po
               notranjih plovbah, prva obravnava, da se ta zakon ne sprejme. To je lahko tudi mnenje
               odbora. Hvala.</p>
            </sp>
            <sp xml:id="SDZ2-Redna-08-1998-03-12.sp50">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi besedo predstavnik sekretariata za zakonodajo in pravne zadeve? <stage>(Ne
               želi.)</stage> Želijo besedo predstavniki poslanskih skupin? <stage>(Ne želijo.)</stage> Besedo dajem
               poslankam in poslancem. Pisnih prijav nimamo. Razpravo omejujem na pet minut. Želi
               kdo besedo? <stage>(Ne želi nihče besede?)</stage> Zaključujem splošno razpravo. Gospod predsednik
               Presečnik predlagali ste, da se zakon ne sprejme. Dobro. Torej, predlagan je umik
               zakona. Želi kdo o tem razpravljati? Gospod Presečnik, želite ali ne želite besede?
               Dobro. Želi besedo predstavnik sekretariata na to temo? <stage>(Ne želi.)</stage> Predstavniki
               poslanskih skupin? Poslanci? <stage>(Ne.)</stage></p>
               <p>Na glasovaje dajem predlog, da se zakon umakne iz zakonodajnega postopka.
               Ugotavljamo sklepčnost! <stage>(59 poslancev.)</stage></p>
               <p>Kdo je za ta predlog? <stage>(54 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlagani sklep sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>51. TOČKO DNEVNEGA REDA - PRVA OBRAVNAVA PREDLOGA POMORSKEGA
                  ZAKONIKA REPUBLIKE SLOVENIJE.</title> Predlog zakonika je v obravnavo zboru
               predložila vlada Republike Slovenije. Želi predstavnik vlade besedo? Gospod državni
               sekretar, Babič.</p>
            </sp>
            <sp xml:id="SDZ2-Redna-08-1998-03-12.sp51">

               <speaker>ALDO BABIČ:</speaker>

               <p>Hvala za besedo. Gospod predsedujoči! Poslanke in poslanci! V dolžnost mi je, da v
               imenu predlagatelja na pričetku prve obravnave pomorskega zakonika podam nekaj
               pojasnil in informacij, ki so lahko pomembne za vaše delo na tem zakonu.</p>
               <p>Podatki v zvezi s predlogom so vam znani. Predlog datira iz 1994. leta. Od takrat do
               te obravnave pa se je zgodilo kar nekaj pomembnih dogodkov, ki so vplivali na to, da
               kakšna in kako naj bo vsebina tega zakona. Najpomembnejši vpliv na besedilo zakona bo
               imela harmonizacija tega z zakonodajo Evropske zveze. Zato vam moram povedati
               določeno število sprememb kot posledico tega.</p>
               <p>Drugi najpomembnejši vzrok je prilagoditev tega, kar že zgodovinskega besedila, z
               noveliranim stališčem vlade, zlasti njenega resornega ministrstva do opravljanja
               nekaterih storitev, ki so sedaj potrjene in opravljene v prostotržnem konsenzu,
               dovoljivem kot predlogov, ki smo jih predvideli kot gospodarske javne službe. V
               pripravi imamo tudi novo rešitev v zvezi z registrom oziroma vpisnikom ladij, s
               katerim bomo ustvarili nove možnosti za povečanje obsega našega pomorstva v
               sodelovanju tujih ladjarjev, koristnikom navtičnega turizma in drugimi. Tu mislim
               predvsem o možnosti uvedbe drugega registra, kot ga imajo že nekatere države Evropske
               zveze. Do druge obravnave nameravamo natančneje urediti tudi organe, ki skrbijo za
               varnost plovbe, in z upravo pravne zadeve, kajti splošna, sedaj predlagana ureditev
               prepušča preveč kasnejšemu urejanju z akti za izvedbo zakona. V procesu oblikovanja
               predloga, ki je pred vami, so že sodelovale nekatere skupine zainteresiranih
               dejavnikov v pomorstvu, v zadnjem obdobju pa so se pojavili novi, ki so nam že dali
               zanimive predloge, ki jih nameravamo v čim večji meri upoštevati. Tukaj posebej želim
               omeniti poleg Zveze pomorsko-prometnih agencij Slovenije tudi Društvo pomorskih
               pravnikov, ki bodo prav gotovo dali svoj prispevek, tudi ko bomo oblikovali besedilo
               zakonika za drugo obravnavo. Predlog Luke Koper za dopolnitev zakonika s pogodbo o
               pristaniško prekladalnih storitvah bo dopolnil pogodbeni del zakonika.</p>
               <p>Da ne posežem preveč v podrobnost, naj zaključim z naštevanjem in ponovno opozorim
               tole, kar sem že na začetku povedal, da je razvoj na področju pomorstva in pri
               mednarodnem povezovanju Republike Slovenije tolikšen, da bo imel pomembne posledice
               na besedilo zakonika, seveda poleg vaših predlogov in napotkov. Zato bomo zakonik, če
               boste sklenili, da naj ga pripravimo za drugo obravnavo, v smislu vsega navedenega in
               morda še kakšnega novega spoznanja, primerno spremenili, dopolnili in očistili. To bo
               imelo za posledico dokaj številne amandmaje na sedaj obravnavano besedilo.</p>
               <p>Gospod predsedujoči, poslanke in poslanci, hvala lepa za pozornost.</p>
            </sp>
            <sp xml:id="SDZ2-Redna-08-1998-03-12.sp52">

               <speaker>PODPREDSEDNIK ANDREJ GERENČER:</speaker>

               <p>Hvala, gospod državni sekretar. Predlog zakonika je obravnaval tudi odbor za
               infrastrukturo in okolje kot matično delovno telo. Prosim poročevalca, predsednik
               Presečnik.</p>
            </sp>
            <sp xml:id="SDZ2-Redna-08-1998-03-12.sp53">

               <speaker>JAKOB PRESEČNIK:</speaker>

               <p>Gospod podpredsednik, kolegice in kolegi! Odbor za infrastrukturo in okolje je
               predlog pomorskega zakonika Republike Slovenije obravnaval na dveh sejah, in sicer
               13. novembra 1997 in v nadaljevanju seje dne 29.1.1998. Torej naj poudarim tudi to,
               da je bil predlog tega pomorskega zakonika, kot je bilo že rečeno, vložen predhodno v
               prejšnjem mandatu, in zaradi tega ga je obravnaval že odbor za infrastrukturo in
               okolje preteklega mandata na svoji 75. in 80. seji. Odbor se je temeljito seznanil
               oziroma obravnaval predlog tega zakona in sprejel na koncu naslednja sklepa:</p>
               <p>1. Predlog pomorskega zakonika Republike Slovenije - prva obravnava - je primerna
               podlaga za pripravo predloga zakonika za drugo obravnavo in</p>
               <p>2. Predlagatelj pripravi predlog pomorskega zakonika za drugo obravnavo ob
               upoštevanju stališč, ki jih je predlagal odbor za infrastrukturo in okolje prejšnjega
               mandata državnega zbora Republike Slovenije, in ki jih imamo tudi v poročilu
               prejšnjega odbora, v gradivu za to sejo, s tem da se črta stališča pod številko ena,
               kjer je predlagatelj v dopolnitvi predloga pomorskega zakonika z dne 27.6.1996
               navedeno stališče že upošteval. In pa drugo, pred zadnjim stališčem se doda novo
               stališče, ki se glasi: "Prouči naj se usklajenost predloga pomorskega zakonika z
               zakonodajo Evropske unije."</p>
               <p>Hvala lepa.</p>
            </sp>
            <sp xml:id="SDZ2-Redna-08-1998-03-12.sp54">

               <speaker>PODPREDSEDNIK ANDREJ GERENČER:</speaker>

               <p>Hvala, gospod predsednik. Želijo besedo predstavniki poslanskih skupin? Prosim,
               gospod Juri, poslanska skupina Združene liste socialnih demokratov.</p>
            </sp>
            <sp xml:id="SDZ2-Redna-08-1998-03-12.sp55">

               <speaker>AURELIO JURI:</speaker>

               <p>Hvala, podpredsednik. Bom zelo kratek. Rekli bi ob tem zakonu, seveda zakoniku,
               končno. Čakali smo ga dolga leta. Pozdravljamo dejstvo, da se je pojavil na naših
               klopeh, da je končen tekst dokaj dobro usklajen s stroko. Podprli seveda bomo ta
               zakon, nenazadnje bil je čas, da bi se ga lotili kljub temu, da je ta materija še
               dokaj dobro urejena in funkcionira tudi s starim jugoslovanskim zakonom, pa vendarle
               vemo, da je bil, da je že zdavnaj mimo 31.12.1993, to je bil rok, znotraj katerega je
               bilo po 1. členu ustavnega zakona za izvedbo ustave Republike Slovenije treba
               odpraviti neskladnosti predpisov z novo ustavo. No, še bolj pomembno pa je to, po
               našem mnenju, kar sam predlagatelj ugotavlja, da je za pravno državo, v kateri
               obstajajo pomorsko-pravna razmerja, nujno, da ima na temeljit in moderen način to
               področje urejeno. Podpiramo sklepe matičnega delovnega telesa, še zlasti opozarjamo
               na potrebo po oceni evropske usklajenosti tega zakonika, in verjamem, da bo
               predlagatelj za drugo branje vsa stališča matičnega delovnega telesa upošteval.</p>
               <p>Bi še tole rekel. Glede na to, da bo Slovenija oktobra gostila v Portorožu letno
               skupščino mednarodne organizacije pomorskih posrednikov in agentov, katere članica je
               že pet let tudi Zveza pomorsko-prometnih agencij Slovenije, pričakujemo in verjamemo,
               da bo do takrat pomorski zakonik lahko pod streho, je kar nekaj mesecev pred nami. S
               pospešenim delom seveda se ga da spraviti pod streho v za vse zainteresirane
               dejavnike zadovoljivem besedilu. Zelo spodobno bi bilo, ko bi na tej svetovni
               skupščini seveda se tudi mi predstavili kot morda še edina država, ki svojega
               zakonika nima, ki pa pri tej svetovni organizaciji sodeluje tudi z našim
               konsistentnim dokumentom. Hvala.</p>
            </sp>
            <sp xml:id="SDZ2-Redna-08-1998-03-12.sp56">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Juri. Bi še katera poslanska skupina? Prosim, gospod Mario Gasparini,
               LDS.</p>
            </sp>
            <sp xml:id="SDZ2-Redna-08-1998-03-12.sp57">

               <speaker>MARIO GASPARINI:</speaker>

               <p>Hvala lepa. Spoštovani! V imenu LDS-a garantiram, da bomo tudi mi podprli ta zakon o
               pomorstvu in tudi stališča. Ko imamo že 50 stališč, nam pove samo to, da je ta
               materija zelo obsežna. Da je nujno, da imamo ta zakon, čutimo najbolj še mi na Obali,
               in mislim, da s tem bomo to praznino, ki je na tem področju, izpolnili. No, pri tem,
               ker sem stališča prebral in ker sem tudi zakon več ali manj, imam eno vprašanje.</p>
               <p>V občini Izola in v občini Piran so tako imenovani rezervati, ki v tem zakoniku, v
               tem predlogu niso navedeni. Vi veste, da Strunjan je takoimenovani krajinski park, ki
               ne sega samo na kontinent, ampak se širi tudi v morju, in je označeno, in tisti, ki
               greste tam s čolnom, se ne smete niti približevati obali ali pa druge take turistične
               dejavnosti na tem področju delati. V področju Strunjana je marino kultura in tako
               tudi v Portoroškem zalivu ali Piranskem zalivu, tam pred solinami. Vprašanje, ki ga
               postavljam vladi. Ali je smotrno, da se v uvodnem delu tisti predeli, čeprav, mislim
               v 3. členu se navaja, da se urejuje z drugimi zakoni neke stvari v tem področju.</p>
               <p>Ali je smotrno, da se ta tri področja nekako drugače uredi z ozirom na to, ker je
               režim plovbe in sploh za dejavnost turizma ali dejavnost ribarjenja drugače urejen v
               tem predelu - torej, ali je smotrno, da se tu navedejo te cone, morske cone ali
               morski rezervati kot posebne aree, v katerih ni dovoljeno tisto, kar je dovoljeno
               izven le-teh. Tukaj imam dilemo, ne vem - verjetno bomo do drugega branja tudi to
               razčistili. Sicer pa, kot rečeno, bomo podprli zakon in tudi stališča matičnega
               telesa. Hvala.</p>
            </sp>
            <sp xml:id="SDZ2-Redna-08-1998-03-12.sp58">

               <speaker>PODPREDSEDNIK ANDREJ GERENČER:</speaker>

               <p>Hvala. Še kakšna poslanska skupina? V kolikor ne, prehajamo na besedo poslank in
               poslancev. Kdo želi razpravljati? <stage>(Ne želi nihče.)</stage> Zaključujem. Gospod Demšar,
               prosim.</p>
            </sp>
            <sp xml:id="SDZ2-Redna-08-1998-03-12.sp59">

               <speaker>VINCENCIJ DEMŠAR:</speaker>

               <p>Hvala za besedo. Glede na to, da smo imeli v preteklih dneh precej zanimive in
               temperamentne pogovore tudi glede našega morja, se sprašujem, v koliko so stvari v
               taki fazi, da bomo lahko o tem že zakoličili, v kolikor nam ne bo kakšna taka stvar
               pri kasnejšem delu mogoče v napoto. Jaz sprašujem samo o modrosti, kako daleč lahko
               gremo. Hvala lepa.</p>
            </sp>
            <sp xml:id="SDZ2-Redna-08-1998-03-12.sp60">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo besedo? Gospod Rupar.</p>
            </sp>
            <sp xml:id="SDZ2-Redna-08-1998-03-12.sp61">

               <speaker>PAVEL RUPAR:</speaker>

               <p>Spoštovani predsedujoči, gospe in gospodje! Osebno podpiram sprejem tega zakona,
               zakonika, ki je v tej Sloveniji prvič zagledal luč sveta oziroma jo bo, če se bomo
               tako odločili. Me pa seveda pri vsej stvari nekaj moti. Namreč, Slovenija, žal, bo
               tak zakon imela, očitno pa nimamo določenega morja. Naše meje, žal, še niso usklajene
               niti s Hrvati, še celo v drug absurd gremo, da niti Slovenci sami menda ne vemo,
               koliko kilometrov morja imamo, ker geodeti ne znajo izmeriti obale. Ne vem, kako bo
               ta zakonik lahko vplival tudi na to področje, ampak mnenja sem, da bi tudi s
               sprejemom tega pomorskega zakonika morali vplivati na končno določitev in pa tudi na
               pogajanja s Hrvaško, da bomo končno mi, pomorščaki, vsi, ki imajo kakršnokoli zvezo z
               morjem, vedeli, kje natančno smo. Upam, da bomo z nekaterimi manjšimi spremembami ta
               zakon tudi pripeljali čim bližje uskladitvi z drugimi zakoni, tudi v primerjavi z
               drugimi državami.</p>
               <p>Tako, da bomo tudi v imenu kolegov poslancev in poslank naše stranke podprli ta
               predlog in mislimo, da je seveda stvar potrebna tudi zato, da uredimo že prej
               omenjena razmerja na morju. Hvala.</p>
            </sp>
            <sp xml:id="SDZ2-Redna-08-1998-03-12.sp62">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod državni sekretar.</p>
            </sp>
            <sp xml:id="SDZ2-Redna-08-1998-03-12.sp63">

               <speaker>ALDO BABIČ:</speaker>

               <p>Hvala lepa. Veseli me, ko vem, da so gospodje poslanci nekako, glede mejnih vprašanj
               zelo pozorni, saj vemo vsi, da je to prvorazredno politično vprašanje. Ampak pomorski
               zakonik ne vpliva oziroma ne projedicira mejnih vprašanj, saj ne glede, ali imamo ni
               akvatorij, ki bi lahko pokrival cel Jadran, pomorski zakonik bi veljal enako. Ne
               pomeni to na površino. Hvala lepa.</p>
            </sp>
            <sp xml:id="SDZ2-Redna-08-1998-03-12.sp64">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo besedo? V kolikor ne, zaključujem splošno razpravo. In prehajamo
               na odločanje sklepov matičnega delovnega telesa, ki ste ga dobili v pregledu, v
               poročilu zakonu 9.1.1998.</p>
               <p>Dajem v razpravo ta dva sklepa. Želi kdo besedo? Ker ne želi nihče besede,
               zaključujem razpravo in prehajamo na odločanje. Ugotavljamo sklepčnost! <stage>(43
               poslancev.)</stage> Ponovili bomo glasovanje o sklepčnosti. Gospodje poslanci, prosim
               glasujte o sklepčnosti. Ugotavljamo sklepčnost! <stage>(50 poslancev.)</stage></p>
               <p>Kdo je za prvi sklep? <stage>(43 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je prvi sklep sprejet.</p>
               <p>Ugotavljamo sklepčnost za drugi sklep! Gospodje poslanci, gospe poslanke so že
               disciplinirane, kolikor jaz vidim po teh lučkah. Še enkrat ugotavljamo sklepčnost! Da
               ne boste rekli, da sem danes prehiter. Nisem. Ugotavljamo sklepčnost! <stage>(52
               poslancev.)</stage></p>
               <p>Kdo je za sklep pod številko dva? <stage>(50 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je sklep pot številko dva sprejet.</p>
               <p>Zaključujem to točko dnevnega reda.</p>
               <p>Prehajamo v skladu z vašim dogovorom na <title>53. TOČKO DNEVNEGA REDA TO JE PREDLOG
                  ZAKONA O ZBIRKAH PODATKOV S PODROČJA ZDRAVSTVA.</title> Predlog zakona je v obravnavo
               zboru predložila vlada Republike Slovenija. Želi predstavnik vlade besedo? <stage>(Želi.)</stage>
               Gospa državna sekretarka, dr. Dunja Piškur-Kosmač.</p>
            </sp>
            <sp xml:id="SDZ2-Redna-08-1998-03-12.sp65">

               <speaker>DUNJA PIŠKUR-KOSMAČ:</speaker>

               <p>Hvala za besedo. Spoštovane gospe poslanke, gospodje poslanci! Pred vami je zakon o
               zbirkah podatkov s področja zdravstva.</p>
               <p>Dobra informacijska podpora je nujna za zagotavljanje kakovostnega zdravstvenega
               varstva. S tem zakonom bomo nadomestili zakon, ki sedaj ureja normativno ureditev
               zdravstveno-statističnega sistema, to je zakon o evidencah v zdravstvu. Do sedaj v
               Sloveniji nismo imeli svojega zakona, ki bi urejal zbirke podatkov s področja
               zdravstva in so le-te zajete v seznamu statističnih raziskav, ki urejajo zdravstveno
               statistiko. Na osnovi dobrih podatkov o zdravstvenem stanju prebivalcev, o delu
               zdravstvene službe, preskrbljenosti z zdravili in drugimi podatki, navedenimi v
               prilogi k temu zakonu - tam je definiranih 67 zbirk podatkov - in narejenih analiz
               bomo omogočili načrtovalcem razvoja zdravstvenega varstva spremljanje načrtovanih
               ciljev ter zagotavljanje mednarodne primerjave. Podatke sporočamo Organizaciji
               združenih narodov in njenim specializiranim organizacijam, OECD-ju, Svetu Evrope,
               Mednarodnemu združenju za socialno varnost in Evropski uniji.</p>
               <p>V Sloveniji imamo na področju zdravstvene statistike dolgoletno tradicijo, saj so
               ravno slovenski strokovnjaki postavili temelje statistike v Svetovni zdravstveni
               organizaciji. S tem zakonom vzpostavljamo številne nove zbirke podatkov, že obstoječe
               pa smo dopolnili in posodobili.</p>
               <p>Cilji zakona. Uskladitev in ureditev evidenc z ustavo in z ratificirano konvencijo o
               varstvu posameznikov v zvezi z avtomatsko obdelavo podatkov. Zakon temelji na
               smernicah OECD-ja, konvenciji Sveta Evrope o varstvu posameznikov v zvezi z
               avtomatsko obdelavo podatkov in direktivi Evropske unije o varstvu podatkov z vidika
               osebnih podatkov. V tem zakonu smo zasledovali naslednja načela:</p>
               <p>S tem zakonom bomo uveljavili načelo zakonitosti. Posamezni subjekti bodo lahko
               zbirali osebne podatke le, če bodo ti podatki zajeti v tem zakonu.</p>
               <p>Načelo obveznega dajanja podatkov. Zavezanci za dajanje podatkov bodo morali dajati
               podatke v natančno določenih rokih.</p>
               <p>Načelo restriktivnosti. Lahko se zbirajo le podatki, ki so nujni in se smejo
               uporabljati le za namene, ki so določeni s tem zakonom.</p>
               <p>Načelo publicitete. Delo upravljalcev zbirk je javno. Posamezniki lahko zahtevajo
               vpogled in zahtevajo lahko tudi popravek podatka, ki je v zbirki.</p>
               <p>Načelo zaščite osebnih podatkov. Osebni podatki morajo biti zaščiteni pred
               nepooblaščeno uporabo, zlorabo, uničevanjem ali poškodovanjem.</p>
               <p>Načelo racionalnosti in metodološke enotnosti. Cilje in smotre zbirk moramo doseči s
               čim manjšimi stroški in čim manjšim obremenjevanjem posameznikov pri dajanju in
               evidentiranju podatkov.</p>
               <p>Zelo pomembno pa je tudi načelo časovne omejitve vodenja podatkov. Uveljavili smo
               model, da podatke zbirajo posamezne samostojne zdravstvene inštitucije, ki so
               podrejene ministrstvu za zdravstvo. Zaščita je usklajena z mednarodnimi predpisi
               osebni podatki za znanstveno-raziskovalne namene oziroma za določitev vzorca smejo
               biti shranjeni v obliki, ki dopušča identifikacijo posameznika le toliko časa, kot je
               potrebno za namene, zaradi katerih so bili podatki pridobljeni in shranjeni. Hvala
               lepa.</p>
            </sp>
            <sp xml:id="SDZ2-Redna-08-1998-03-12.sp66">

               <speaker>PODPREDSEDNIK ANDREJ GERENČER:</speaker>

               <p>Hvala, gospa državna sekretarka. Predlog zakona je obravnaval tudi odbor za
               zdravstvo, delo, družino in socialno politiko kot matično delovno telo. Prosim
               poročevalca, da predstavi mnenje odbora o predlogu zakona. Gospa predsednica, doktor
               Zbačnikova.</p>
            </sp>
            <sp xml:id="SDZ2-Redna-08-1998-03-12.sp67">

               <speaker>MAJDA ANA KREGELJ-ZBAČNIK:</speaker>

               <p>Lep pozdrav vsem skupaj! Naš odbor je to obravnaval na 22. seji 5.11.1997. Uvodno
               obrazložitev je že podala gospa državna sekretarka, doktor Piškurjeva. Člani odbora
               smo tudi prejeli mnenje sekretariata za zakonodajo in pravne zadeve, ki na načelni
               ravni ugotavlja, da urejanje zbirk podatkov pravno-sistemsko ni povsem enotno
               urejeno. V večini primerov se zbirke podatkov s posameznih področij urejajo v
               področnih zakonih in ne v posebnem zakonu. Navedeni zakon tako izstopa iz siceršnjega
               zakonskega urejanja zbirk podatkov. Sekretariat je podal vrsto splošnih ugotovitev in
               opozoril na posamezne člene zakona. Mnenje državnega sveta Republike Slovenije,
               komisije za družbene dejavnosti je podal gospod Boris Šuštaršič. Komisija je
               oblikovala pripombe k posameznim členom predloga zakona.</p>
               <p>V razpravi, v kateri so sodelovali predvsem člani odbora, ki so po svoji osnovni
               izobrazbi zdravniki, je bilo poudarjeno, da podatke potrebujemo. Na podlagi zbranih
               podatkov se namreč ugotavlja stanje na področju zdravja in načrtuje zdravstvena
               politika. Vprašanja, ki se tukaj postavlja pa so, ali res potrebujemo toliko evidenc,
               izpolnjevanja raznih kartonov in zbiranja najrazličnejših podatkov. Pri tem je seveda
               bistveno vprašanje varstva osebnih podatkov in pošiljanja teh podatkov v nadaljnjo
               obdelavo. Člani odbora so imeli tudi konkretne pripombe na prilogo, ki sledi predlogu
               zakona, predvsem s stališča raziskav, ki jih opravlja institut za varovanje zdravja.
               Predlagatelju zakona so priporočili, naj pri pripravi predloga za drugo obravnavo to
               prilogo izčisti. Po splošni razpravi, ki je potekala 5.11.1997, je bila točka
               prekinjena.</p>
               <p>Glede na obširne pripombe sekretariata za zakonodajo in pravne zadeve je ministrstvo
               za zdravstvo posredovalo stališča k predlogu zakona. Ta stališča so bila oblikovana
               na podlagi delovnega razgovora, ki je nato potekal 18.1.1998 v državnem zboru in na
               seji je potem odbor 5.2.1998 ponovno razpravljal. Člani so se seznanili z
               ugotovitvami delovnega razgovora in gradivom, ki ga je pripravilo ministrstvo za
               zdravstvo, iz katerega je razvidno, kako bo predlagatelj upošteval posamezne pripombe
               ob pripravi predloga za drugo branje. In nato je sprejel naslednji sklep: "Predlog
               zakona o zbirkah podatkov s področja zdravstva, prva obravnava, je primerna podlaga
               za pripravo predloga besedila za drugo obravnavo." Predlagatelj pa naj pripravi
               predlog zakona za drugo obravnavo z naslednjimi stališči, ki ste jih tudi prejeli na
               klop. Hvala lepa.</p>
            </sp>
            <sp xml:id="SDZ2-Redna-08-1998-03-12.sp68">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi besedo predstavnik sekretariata za zakonodajo in pravne zadeve? <stage>(Ne
               želi.)</stage> Želijo besedo predstavniki poslanskih skupin? Prosim, doktor Zbačnikova,
               poslanska skupina Socialdemokratske stranke.</p>
            </sp>
            <sp xml:id="SDZ2-Redna-08-1998-03-12.sp69">

               <speaker>MAJDA ANA KREGELJ-ZBAČNIK:</speaker>

               <p>Še enkrat lep pozdrav! Tokrat v imenu poslanske skupine SDS. Slovenski zakon o zbirki
               podatkov s področja zdravstva torej nujno potrebujemo. Kajti nacionalnega zakona o
               zbirkah podatkov s področja zdravstva do sedaj nismo imeli. Tudi večina evropskih
               držav zbiranje podatkov oziroma vodenje evidenc na področju zdravstva ureja s
               posebnim zakonom.</p>
               <p>Dalje. Potrebujemo sistemsko urejeno zbirko podatkov na tem področju, v okviru
               zdravstvenega informacijskega sistema, če hočemo slediti stanju na področju zdravja
               in načrtovanju zdravstvene politike. V skladu s 54. členom zakona o zdravstveni
               dejavnosti so zdravstveni domovi in zasebni zdravstveni delavci tudi dolžni voditi
               zdravstveno dokumentacijo in druge evidence v skladu s posebnim zakonom.</p>
               <p>Dalje. Pri tem zlasti pomembno pa je bistveno vprašanja, varstvo osebnih podatkov in
               pošilja le-teh v nadaljnjo obdelavo.</p>
               <p>To sicer zagotavlja tudi kodeks zdravniške etike in zakon. Vendar na to moramo biti
               posebno pozorni. Z osamosvojitvijo pa se je tudi slovenska zdravstvena statistika
               vključila v mednarodno statistiko, raziskovalno. Zato je nujno, da so strokovno in
               pravno prilagodi slovenska zdravstvena statistika z evropskim standardom in evropskim
               zahtevam.</p>
               <p>Dalje. Potrebno je tudi izčistiti do drugega branja, kot je bilo tudi že predlagano
               na našem odboru, praktično koristi raziskav na Inštitutu za zavarovanje zdravja, kjer
               je v letošnjem proračunu postavka 7084 - ministrstvo za zdravstvo, spremljanje
               zdravstvenega stanja prebivalstva - ena največjih postavk. V luči teh sprememb in
               dopolnil za drugo branje, naša poslanska skupina SDS podpira sprejem tega predloga za
               drugo branje. Hvala lepa.</p>
            </sp>
            <sp xml:id="SDZ2-Redna-08-1998-03-12.sp70">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še kdo besedo? Prosim gospa dr. Hren-Vencelj, poslanska skupina
               SKD.</p>
            </sp>
            <sp xml:id="SDZ2-Redna-08-1998-03-12.sp71">

               <speaker>DR. HELENA HREN-VENCELJ:</speaker>

               <p>V imenu naše poslanske skupine lahko rečem, da mi tudi podpiramo sprejem v obravnavo
               tega zakona. Vendar pa so, kot je bilo rečeno, na odboru bile različne pripombe in
               ena od teh je bila tudi, da smo nedavno sprejeli nacionalni program statističnih
               raziskovanj, v katerem je del tega, kar je v tem zakonu, to že vključeno. Zato je
               bila ena od mojih pripomb ta, da naj bi se vsaj poimenovanje s temi zaporednimi
               številkami nekako uskladilo.</p>
               <p>Druga taka pripomba je bila tudi na drugi del, to se pravi, vsebinski, ki je, moram
               reči, treba je nekoliko prevedriti, saj se te stvari na enak način zbirajo že dolgo
               časa. Zanesljivo pa je vprašljiva varnost sosednjih podatkov, v čemer je gospa
               Kregelj-Zbačnik tudi že rekla.</p>
               <p>Potem v pripravi je nov sprejem novega zakona o zdravstveni dejavnosti oziroma
               spremembe sedanjega zakona in bi bilo potrebno potem pri nadaljnji obravnavi
               upoštevati skladnost enega in drugega.</p>
               <p>Potem bi imeli pripombo na to tudi, da so v obrazložitvi navedeni v 2. členu ostali
               izvajalci zdravstvene dejavnosti. To pa niso samo zdravniki, kot je tukaj rečeno.
               Torej, stvar mora biti le nekoliko bolj natančno opredeljena. Vendar pa, ker zakon
               potrebujemo, menim, da je primerno, da ga podpremo in da se bo proces odvijal naprej.
               Hvala.</p>
            </sp>
            <sp xml:id="SDZ2-Redna-08-1998-03-12.sp72">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod dr. Gasparini, poslanska skupina LDS.</p>
            </sp>
            <sp xml:id="SDZ2-Redna-08-1998-03-12.sp73">

               <speaker>MARIO GASPARINI:</speaker>

               <p>Hvala lepa. Spoštovani! Poslanska skupina LDS bo podprla ta zakon. Vendar imam osebno
               nekaj pripomb, tako kot sem jih imel na odboru, tako tudi tukaj.</p>
               <p>Jasno je, da predlagatelj z zakonom zatrjuje, torej pride do tega, da bi te podatke
               uporabil zaradi nacionalnih potreb v sferi zdravstva. Tukaj se postavlja vprašanje,
               kdo zbira te podatke. Tu je lepo napisano, kdo in kako, vendar se v praksi to ne
               dogaja. To pomeni, da je tudi verodostojnost takih podatkov, če jih ne zbira tisti,
               ki jih mora, vprašljiva. Zakaj prihaja do tega? Prav zaradi tega, ker je teh podatkov
               nešteto in nešteto <stage>(saj jih imate tukaj v pregledu)</stage>. To so stari statistični listi,
               ki so enostavno prenešeni iz prakse v ta naš Poročevalec, in mene ne bo nihče tukaj
               prepričal, da je 143 strokovnjakov delalo na tem, katere statistične podatke bomo
               zbirali v Sloveniji. Med njimi so taki, ki so jih potrebovali dotični, recimo za
               doktorat, recimo kakšna klinika ali kaj podobnega. Ko je dotični naredil doktorat, se
               ti podatki zbirajo še naprej. Za to imam dokaze. Pozneje, na koncu, vam bom navedel
               še nekaj takih cvetk, ki so v tistem drugem delu, torej v tabelarnem delu.</p>
               <p>Jaz predvsem poudarjam, da bi bilo tu potrebno narediti črto, in da tiste podatke,
               ki jih zahteva Svetovna zdravstvena organizacija, Evropska skupnost in naš nacionalni
               zdravstveni program, vnesemo notri, ker bomo s tem razbremenili zdravstvene delavce,
               in to ne samo zdravnike, ampak tudi medicinske sestre, ki bolj ali manj pišejo te
               podatke.</p>
               <p>Ta zakon se deli pravzaprav na dva dela, po mojem. Prvi del je ta splošni, drugi je
               ta tabelarični del. No, v tem splošnem delu bi morali še nekaj upoštevati. Vi veste,
               da smo v tem letu začeli uvajati neke pametne kartice zdravstvenega zavarovanja, ki
               imajo svoje podatke. Vsi ti statistični listi se pišejo ali na stroj ali se pišejo na
               roko, mislim, s svinčnikom. To se pravi, kako vključiti te podatke, ki jih s kartico
               lahko dobi elektronsko, namesto da obremenjujemo pravzaprav zdravstvene delavce;
               potem vsi jamramo, kako zdravstveni delavci nimajo časa in podobno, le-ti pa pravijo,
               da morajo pisati take, no, tudi neumnosti, da tako rečem. Torej, tukaj v tej novi
               zdravstveni kartici o tem ni govora. Če ne drugega, bo ta zdravstvena kartica
               vsebovala EMŠO, kar je nekaj sigurno dobrega. Pa tudi marsikatero statistično
               listino, ki se jo zdaj piše s svinčnikom, imamo že na kartici. To se pravi, govorim
               samo o racionalizaciji, o nepisanju tega in tako naprej. Torej tukaj se postavlja
               vprašanje, ta kartica ni vključena v tem sklopu.</p>
               <p>Drugi problem, to sem že opozoril na neke stvari, kakšne statistične podatke zbiramo
               za neke primere, ki so včasih tudi smešni in jih dosti. Jaz bi vam povedal samo
               enega. V Poročevalcu številka 49 na strani 98 je tako imenovano zdravniško poročilo o
               umrli osebi. To je, ko človek umre, pride zdravnik in napiše diagnozo, zakaj je umrl
               ali pa dodatno obolenje, zakaj je umrl itn. No, to je že v redu. Namen tega, pa piše,
               preprečevanje prezgodnje umrljivosti. To je vprašanje, ne prav, mogoče na koncu
               lahko, ampak glavni problem je tukaj, ne da preprečimo, ampak da ugotovimo, zato se
               imenuje tako, poročilo o smrti, torej ugotovimo, zakaj je dotični umrl. Ampak to ni
               vse. Če greste naprej, potem piše tu, čas hranjenja podatkov in piše dobesedno: "30
               let po prenehanju dela na škodljivem delovnem mestu." Če mi lahko kdo to raztolmači,
               ali bo sveti Peter poslal, da je še tisto delovno razmerje gor, pa bomo držali ta
               listek 30 let po končanem delovnem razmerju. Torej nešteto takih podatkov in takih
               stvari je notri, zaradi tega bi bilo treba nujno revizijo. Mene osebno ne prepriča
               tistih 143, mislim da vsaj - tak podatek imam, velikih strokovnjakov, ki verjetno
               nikoli niso izpisali ali pa napisali statističnega listka. Mi na terenu, mi, ki smo
               delali nekje drugje, izven Ljubljane, izven klinike, pa poznamo, kako so to velike
               težave včasih. Hvala lepa.</p>
            </sp>
            <sp xml:id="SDZ2-Redna-08-1998-03-12.sp74">

               <speaker>PODPREDSEDNIK ANDREJ GERENČER:</speaker>

               <p>Gospod poslanec, vas lahko malo prekinem? Samo dovolite... Ne, ne, ostanite.</p>
               <p>Gospodje poslanci, gospe poslanke! Med nami je predsednik odbora avstrijskega
               parlamenta za finance, doktor Ewalt Novotng, in dovolite, da ga v našem imenu lepo
               pozdravimo. <stage>(Aplavz.)</stage> Dobrodošli v našem parlamentu. Hvala.</p>
               <p>Želi še kdo besedo od poslanskih skupin? Dajem besedo poslankam in poslancem. Želi
               kdo razpravljati? Prosim, gospod Špiletič.</p>
            </sp>
            <sp xml:id="SDZ2-Redna-08-1998-03-12.sp75">

               <speaker>BOGOMIR ŠPILETIČ:</speaker>

               <p>Hvala za besedo. Spoštovani! Jaz imam za predstavnike ministrstva za zdravstvo nekaj
               vprašanj. Namreč v obrazložitvi zakona pod točko 4 - finančne in druge posledice
               zakona - piše: "Ker Republika Slovenija že ima ustvarjene kadrovske, organizacijske
               in tehnične zmogljivosti v sistemu zdravstvenega varstva, ne bi bila potrebna višja
               finančna sredstva." Pa sprašujem, ali je to res glede na določila 8. člena tega
               zakona, kjer vendar nalaga določene naloge, tako zdravniku, kot tudi drugemu osebju,
               ki mora v neke predpisane evidenčne liste ali druge evidence vnašati podatke v smislu
               popolnosti zagotavljanja podatkov v skladu s predlogom zakona.</p>
               <p>Drugo vprašanje. Ob tem se mi postavlja, ali lahko ministrstvo oziroma predlagatelji
               zakona zagotovijo, da predlagani 8. člen ne bo vplival na povečanje administrativnega
               števila, torej, na povečanje števila administrativnega osebja v zdravstvu. In ali ne
               bo dodatno obremenil zdravnika z določenimi administrativnimi nalogami, tako da bi
               posledica sprejema tega zakona lahko bila nižja racionalnost celotnega zdravstva.</p>
               <p>Prosil bi tudi za pojasnilo pri 4. členu, kjer piše, da je lahko v fazi zbiranja
               podatka tisti, ki pač te podatke zbira, seznanjen tudi z imenom in priimkom
               posameznika. Ne vem, zdaj, če gre tukaj za oblikovanje statistično- reprezentativnega
               vzorca, ki bi lahko bil podlaga za kvalitetne raziskave, potem ne vem, zakaj je tu
               potrebno ime in priimek. Kvečjemu, če nekdo ne bo raziskoval vpliva imena na zdravje
               posameznika. Samo v tem primeru se mi to zdi utemeljeno, sicer je to povsem
               nepomembno, ko oblikujemo statistični vzorec. Tako da bi tu prosil za pojasnilo.</p>
               <p>In pa vprašanja, ki sem mi poraja iz prilog, ki so sestavni del tega zakona. Namreč
               ponekod kot način dajanja podatkov piše obrazec ali magnetni medij. Na strani 99, pa
               piše obrazec, magnetni medij. Ali je to zgolj naključna napaka, ali je v teh primerih
               zavestno predvideno dajanje podatkov na dveh nosilcih. Sicer pa se sploh sprašujem,
               ali je v sedanji fazi visoke stopnje modernizacije sploh še potrebno predpisovanje
               nekih obrazcev, kar se potem naknadno vnaša v neke računalnike, kar povzroča samo še
               dodatno delo. Tako, da tukaj bi res prosil pojasnila, zakaj se predvideva še vedno
               obrazec. Ali je to zgolj morebiti predvideno za prehodno obdobje. In če je to, potem
               bi ga bilo potrebno vsekakor natančno določiti. Hvala lepa.</p>
            </sp>
            <sp xml:id="SDZ2-Redna-08-1998-03-12.sp76">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Špiletič. Želi še kdo besedo? Gospa državna sekretarka, prosim.</p>
            </sp>
            <sp xml:id="SDZ2-Redna-08-1998-03-12.sp77">

               <speaker>DUNJA PIŠKUR-KOSMAČ:</speaker>

               <p>Hvala lepa za besedo. Zahvaljujem se vsem poslankam in poslancem, ki ste danes
               diskutirali v zvezi s tem zakonom. Ker namen obravnave je, da vsekakor zboljšamo
               zakon. Takrat, ko bomo obravnavali, ko bomo pripravljali zakon za drugo obravnavo,
               bomo predvsem posameznike, zdravnike povabile medse in bomo določene stvari
               medsebojno tudi razčistili. Ker demografske podatke zbiramo na dva načina: na kliniki
               na podatke gledajo z drugega vidika, tisti, ki načrtujemo določene ukrepe, pa rabimo
               podatke zaradi, ker so razlike med moškimi in ženskami v obolevnosti in umrljivosti
               zaradi kardiovaskularnih bolezni, na primer, zaradi raka, velike. Razlike med
               starostnimi skupinami glede na vzroke smrti, tudi poškodbe in malignomi so zelo
               velike, in razlike v obolevnosti in umrljivosti glede na zakonski stan so že dalj
               časa tudi znane. Ker študije kažejo, da imajo samski in ovdoveli večje tveganje za
               umrljivost in obolevnost kot tisti, ki so poročeni. Tako, da te strokovne stvari bomo
               vsekakor razčistili tudi s kolegi poslanci zdravniki.</p>
               <p>Glede vprašanja gospoda poslanca Špiletiča, pa odgovarjam tako, kot je v predlogu
               zakona zapisano. Predvidevamo, da izvajanje zakona ne bo zahtevalo dodatnih finančnih
               sredstev, ker te zbirke podatkov praktično v Sloveniji že zbiramo in smo jih samo
               malo posodobili. Ravno tako tudi ne bomo povečali števila administrativnega osebja v
               zdravstvu.</p>
               <p>Kar pa se tiče posodobljenja, moram povedati, da povsod predvidevamo nadomestilo
               obrazca z magnetnim medijem in je obrazec ostal zgolj verjetno kot napaka v tej
               prilogi, ki jo bomo, tako kot je gospa Hren-Vencelj predlagala, še močno izčistili do
               druge obravnave. Lahko pa povem, da je bila objava v Poročevalcu zelo zapletena, ker
               je v taki obliki priloga objavljena, in smo imeli mnogo težav z računalniškimi
               povezavami in disketami, da smo vsaj približno stvar tudi objavili. Zelo natančno
               bomo prebrali; mislim, da se je še kakšna, tudi tiskovna nehotena napaka pojavila
               tukaj.</p>
               <p>Tako še enkrat zagotavljam gospodu Špiletiču, da izvajanje tega zakona v zdravstvu
               ne bo povečalo finančnih sredstev in ne bo povečalo zaposlenosti administrativnega
               kadra v zdravstvu. Hvala.</p>
            </sp>
            <sp xml:id="SDZ2-Redna-08-1998-03-12.sp78">

               <speaker>PODPREDSEDNIK ANDREJ GERENČER:</speaker>

               <p>Hvala, gospa državna sekretarka. Želi še kdo razpravljati? Gospod Špiletič,
               replika.</p>
            </sp>
            <sp xml:id="SDZ2-Redna-08-1998-03-12.sp79">

               <speaker>BOGOMIR ŠPILETIČ:</speaker>

               <p>Le ena kratka replika ali pa dodatno podvprašanje, kar se mi zdi pomembno tudi z
               vidika zaščite osebnih podatkov.</p>
               <p>Strinjam se z gospo državno sekretarko, da je pomembno za zdravnika oziroma tistega,
               ki raziskuje na podlagi nekaterih podatkov - prebivališče, leto rojstva, spol,
               zakonski stan in tako naprej. Ne vem pa, zakaj potrebuje ime in priimek; če oblikuje
               reprezentativen vzorec, potem ga naj oblikuje po teh podatkih, ki lahko pomembno
               vplivajo na neke odklone oziroma pojave. Ime bi bilo pa pomembno zgolj v tem primeru,
               vsaj po moji oceni, če ime lahko tudi vpliva na zdravstveno stanje; če ne, potem tega
               imena ne potrebuje v statistične namene.</p>
            </sp>
            <sp xml:id="SDZ2-Redna-08-1998-03-12.sp80">

               <speaker>PODPREDSEDNIK ANDREJ GERENČER:</speaker>

               <p>Še dr. Luci.</p>
            </sp>
            <sp xml:id="SDZ2-Redna-08-1998-03-12.sp81">

               <speaker>MIROSLAV LUCI:</speaker>

               <p>Hvala, spoštovani podpredsednik. Zakon je vsekakor potreben, nujen, ker ga koristijo
               tako načrtovalci kot tisti, ki se strokovno izobražujejo. Slovenska medicina je na
               zelo visokem strokovnem nivoju in ravno dobri podatki omogočajo, da lahko prihaja do
               takih rezultatov. Dobro je, da zakon poteka v večfaznem postopku, da se lahko
               dopolnjujejo tiste stvari, ki bodo danes sprejete.</p>
               <p>Glede finančnih posledic pa tako. Finančnih posledic res do sedaj ni bilo, že zdaj
               ni bilo, torej zbiranje podatkov je plačano, financirano. To je bilo dodatno delo, ki
               so ga zdravniki in pa zdravniško osebje, torej medicinske sestre in drugi,
               opravljali. Bojim se pa, da to v bodoče več verjetno ne bo. Torej za bodoče zbiranje
               podatkov bo treba tudi pri storitvah šteti tudi te postavke in tako bodo verjetno te
               storitve v bodoče nekoliko dražje. Hvala.</p>
            </sp>
            <sp xml:id="SDZ2-Redna-08-1998-03-12.sp82">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospa državna sekretarka.</p>
            </sp>
            <sp xml:id="SDZ2-Redna-08-1998-03-12.sp83">

               <speaker>DUNJA PIŠKUR-KOSMAČ:</speaker>

               <p>Hvala za besedo. Torej pripomba gospoda poslanca Špiletiča. Mi smo, ko smo gledali
               te posamezne zbirke podatke, zelo razčistili tiste zbirke, pri katerih rabimo osebne
               podatke. Morda jih bomo za drugo obravnavo še kaj zmanjšali, ampak obdržali smo jih
               pa samo tam, kjer je zbiranje in uporaba osebnih podatkov vezana na zagotavljanje
               interesa bolnika in je podvržena vsem zakonskim varovanjem osebnih podatkov, to so
               predvsem registri posameznih bolezni, ko bolnika dejansko kličemo glede na izvide, ki
               jih pridobivamo, nazaj na določene kontrolne preglede. Torej vedno so osebni podatki
               uporabljeni izključno za interes bolnika. Bomo pa seveda za drugo obravnavo še enkrat
               strokovnjaki preučili, če se lahko še kje pri kakšni podatkovni zbirki tem osebnim
               podatkom odrečemo.</p>
               <p>Drugo pa, kar je gospod poslanec, doktor Luci vprašal oziroma povedal: Skupaj z
               Zavodom za zdravstveno zavarovanje Slovenije načrtujemo, da v okviru zdravstvenih
               storitev namenimo tudi del sredstev, ki so v okviru materialnih stroškov, za
               izvajanje "RIP-a", tako imenovanega računalniško-informacijskega sistema, podprtega
               sistema. Mislim, da bo to vključeno v okvir storitev, v okvir financiranja storitev
               iz obveznega zdravstvenega zavarovanja. Hvala.</p>
            </sp>
            <sp xml:id="SDZ2-Redna-08-1998-03-12.sp84">

               <speaker>PODPREDSEDNIK ANDREJ GERENČER:</speaker>

               <p>Hvala, gospa državna sekretarka. Prosim, doktor Hrenova.</p>
            </sp>
            <sp xml:id="SDZ2-Redna-08-1998-03-12.sp85">

               <speaker>DR. HELENA HREN-VENCELJ:</speaker>

               <p>Prav razprava o tem drugem delu je pokazala, da sem imela prav, ko sem rekla, da bi
               bilo treba še marsikaj prevetriti. No, jaz sem za "hec" med tem preštela, koliko
               podatkov je treba zbrati samo pri registru diabetikov in registru bolnikov, ki imajo
               tuberkulozo. V prvem primeru 41 različnih, v drugem primeru pa 37. Mislim, da je
               stvar res verjetno treba pregledati. Bi pa glede tega, kar je gospa državna
               sekretarka rekla v zvezi z navajanjem imena in priimka, se strinjala z njo, pa se
               tudi ne strinjala. Namreč, pri evidenci spolno prenosljivih bolezni oziroma okužb z
               virusom HIV-a oziroma bolnikov z AIDS-om je našteta v vsebini oznaka uporabnika, nato
               pa takoj ime in priimek. Torej, kje je tukaj varstvo, zagotovljeno varstvo njegovih
               osebnih podatkov? Jaz se bojim, da ravno pri AIDS-u, kjer gre pravzaprav za tako hudo
               stigmatizacijo, če nekdo ima bolezen ali pa če je okužen z virusom HIV, da bi bilo
               treba to na nek drug način rešiti. Hvala.</p>
            </sp>
            <sp xml:id="SDZ2-Redna-08-1998-03-12.sp86">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Demšar.</p>
            </sp>
            <sp xml:id="SDZ2-Redna-08-1998-03-12.sp87">

               <speaker>VINCENCIJ DEMŠAR:</speaker>

               <p>Hvala za besedo. Ko smo ravno pri tej temi varovanja osebnih podatkov, poznam stvari,
               da iz zdravstvene službe pricurljajo kakšni podatki, ki niso za javnost. Tisti,
               seveda, ki je v te situaciji, potem težko nastopi proti strokovni zdravstveni službi.
               Zato bi predlagal, da bi za tretjo obravnavo razmislili o tem, da bi ustrezne službe,
               to pomeni ministrstvo in pa inšpektorat, ob taki prijavi potem samo raziskovalo, ne
               pa da se mora tista oseba potem s temi stvarmi ukvarjati. Ker posamezen privatnik
               težko pride v ta krog, kjer bi si lahko izboril svoje pravice. Seveda pa mislim, da
               bi bilo včasih pa to potrebno. Jaz sem samo omenil, ker je bil tak primer ravno ob
               zadnjih volitvah, ko so prišli ven podatki, kar je naredilo tudi veliko škodo enemu
               od takih kandidatov. Vendar se le-ta potem sam ni v to "zagrebel". Mislim, da bi
               morala služba tu poseči vmes.</p>
               <p>Zato predlagam, da se za tretjo obravnavo v tej smeri pripravi taka varovalka.
               Hvala.</p>
            </sp>
            <sp xml:id="SDZ2-Redna-08-1998-03-12.sp88">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo besedo? Kolikor ne, zaključujem splošno razpravo.</p>
               <p>Predlagam, da odločamo o sklepu matičnega delovnega telesa in tudi o stališčih, ki
               ste jih dobili v poročilu. Želi kdo razpravljati? <stage>(Ne želi.)</stage></p>
               <p>Prehajamo na odločanje. Ugotovimo prisotnost! Gospod Kopač je zamudil. Še enkrat
               ugotovimo prisotnost! <stage>(48 prisotnih.)</stage></p>
               <p>Sklep se glasi: "Predlog zakona o zbirkah podatkov s področja zdravstva, prva
               obravnava, je primerna podlaga za pripravo predloga besedila za drugo obravnavo."</p>
               <p>Kdo je za takšen sklep? <stage>(46 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je sklep sprejet.</p>
               <p>Imamo deset stališč. Dajem na glasovanje vseh deset stališč skupaj, če že... Kdo
               nasprotuje? <stage>(Ne.)</stage> Prav. Potem dajmo vseh deset skupaj na glasovanje. Ugotavljamo
               sklepčnost! <stage>(48 poslancev.)</stage></p>
               <p>Kdo je za ta stališča? <stage>(48 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da so tudi stališča sprejeta.</p>
               <p>Zaključujem to točko dnevnega reda.</p>
               <p>Prehajamo na <title>54. TOČKO DNEVNEGA REDA, PREDLOG ZAKONA O PREVOZNIH POGODBAH V
                  ŽELEZNIŠKEM PROMETU - prva obravnava.</title> Predlog zakona je v obravnavo zboru
               predložila vlada Republike Slovenije. Želi predstavnik vlade besedo? Gospod državni
               sekretar, dr. Hanžel.</p>
            </sp>
            <sp xml:id="SDZ2-Redna-08-1998-03-12.sp89">

               <speaker>DR. SLAVKO HANŽEL:</speaker>

               <p>Hvala lepa, gospod predsedujoči. Spoštovane poslanke! Spoštovani poslanci! Pred nami
               je zakon o prevoznih pogodbah v železniškem prometu, s katerim želimo v prvi vrsti do
               sedaj uporabljani in še danes uporabljani zakon o tej tematiki posodobiti in
               uskladiti s smernicami, ki so na tem področju nastale v sklopu Evropske zveze.</p>
               <p>Zakon, ki ga uporabljamo, ima že nekako kar častitljivo starost, dvajset let. S tem,
               da dejansko sama zakonodaja na tem področju, kar se tiče železnic, temelji na
               uveljavitvi železniškega transporta v prejšnjem stoletju. In prve zakonske podlage za
               prevozne pogodbe so bile tako sprejete: za področje tovornega prometa že konec
               prejšnjega stoletja in v prvi četrtini tega stoletja tudi za prevozne pogodbe na
               področju potniškega prometa.</p>
               <p>V Sloveniji sicer uporabljamo še tudi zakon o prevozu nevarnih snovi, ki določa
               specifičnosti prevoza za to vrsto blaga, in se smiselno vključuje oziroma določila
               tega zakona se tudi uporabljajo smiselno in tako, kot zakon to določa pri predlogu
               tega zakona, ki določa prevozne pogodbe v železniškem prometu, in to v prvi vrsti
               prevozne pogodbe za področje potniškega in tovornega prometa, tako imenovanega
               prevoza stvari in prevoza prtljage v potniškem prometu. Predlog zakona temelji na
               primerjavi z zakonodajo v nekaterih sosednjih in drugih državah, na primer v
               Avstriji, v Nemčiji, Švici. Za Republiko Avstrijo lahko rečemo, da ima podoben zakon
               o prevoznih pogodbah, da ima zakon o prevozu v transportu, prav tako Švica in da se v
               Nemčiji uporabljajo uredbe, ki določajo na osnovi splošnega zakona o železniškem
               prometu dejansko vsebino teh prevoznih pogodb.</p>
               <p>Ob prevoznih pogodbah se seveda tudi smiselno uporabljajo določila tarife, tarife
               tako za področje potniškega kot tarife tudi za področje tovornega prometa, ki je v
               pristojnosti izvajalca ob predhodnem soglasju ustreznega državnega organa. V tem
               primeru ministrstva za promet in zveze.</p>
               <p>Torej, da bi uskladili tudi to področje zakonodaje, in ne samo uskladili, ampak tudi
               dopolnili z razmeroma veliko vrzeljo, ki se tukaj kaže predvsem zaradi določil, ki so
               bistvena glede na zakon, ki ga sicer uporabljamo in ki je nastal v prejšnji državi,
               in pa seveda, da bi to uskladili s spremembami, ki so nastale na mednarodnem
               področju, torej na področju prevoznih pogodb, smo pripravili ta zakon v besedilu, kot
               je pred vami. Ne bi se spuščal v opredelitev posameznih členov, želel bi opozoriti
               samo na 22. in 23. člen predloga zakona, kjer govorimo o višini odškodnine za smrt in
               poškodbe potnika ter zamudo in navajamo v prvem odstavku tudi določilo, da naj bi se
               za primer poškodbe oziroma smrti potnika določal ta znesek odškodnine v tolarskih
               vrednosti, oziroma predlagamo tudi drugo možnost, da se dejansko to opredeli v sklopu
               posebnih pravic črpanja. In sicer govorimo pri 22. členu, da naj bi bilo to 40.000
               posebnih pravic črpanja na potnika in v 23. členu, kjer govorimo o višini odškodnine
               za ročno prtljago, 350 posebnih pravic črpanja. Posebne pravice črpanja so
               opredeljene v obrazložitvi. Povedal bi pa samo to, da bi prosil, da se cenjeni
               državni zbor odloči o eni od teh opcij. Mi predlagamo drugo, da bi bile to dejansko
               posebne pravice, iz razloga, ker ta drugi variantni predlog omogoča dejansko
               dopolnjevanje vrednosti v sklopu definiranih posebnih pravic. To pa dejansko kot
               vrednost enote posebne pravice črpanja določamo s srednjo vrednostjo košarice
               konvertibilnih valut in se giblje med 189 in 225 tolarji oziroma v ekvivalentu v času
               priprave tega zakona 2,1 in 2,5 nemške marke. Torej, če to tako opredelimo, nam ne bi
               bilo ob večjih spremembah potrebno dopolnjevati zakona v teh dveh členih. Tako da bi
               prosil, če se le lahko tako odločite, da podprete drugo varianto, se pravi posebne
               pravice. Hvala.</p>
            </sp>
            <sp xml:id="SDZ2-Redna-08-1998-03-12.sp90">

               <speaker>PODPREDSEDNIK ANDREJ GERENČER:</speaker>

               <p>Hvala, gospod državni sekretar. Predlog zakona je obravnaval tudi odbor za
               infrastrukturo in okolje kot matično delovno telo. Prosim predsednika, gospoda
               Presečnika, za poročilo.</p>
            </sp>
            <sp xml:id="SDZ2-Redna-08-1998-03-12.sp91">

               <speaker>JAKOB PRESEČNIK:</speaker>

               <p>Hvala, gospod podpredsednik. Kolegice in kolegi! Odbor za infrastrukturo in okolje
               je predlog zakona o prevoznih pogodbah v železniškem prometu obravnaval na svoji 14.
               seji dne 4.11.1997. Po obravnavi in po mnenjih sekretariata državnega zbora za
               zakonodajo in pravne zadeve je odbor sprejel naslednja dva predloga sklepa za državni
               zbor:</p>
               <p>1. Državni zbor Republike Slovenije ugotavlja, da je predlog zakona o prevoznih
               pogodbah v železniškem prometu - prva obravnava, primerna podlaga za pripravo
               predloga zakona za drugo obravnavo.</p>
               <p>2. Predlagatelj naj pri pripravi besedila zakona za drugo obravnavo upošteva
               pripombe, ki jih v svojem mnenju navaja sekretariat za zakonodajo in pravne zadeve.
               Hvala.</p>
            </sp>
            <sp xml:id="SDZ2-Redna-08-1998-03-12.sp92">

               <speaker>PODPREDSEDNIK ANDREJ GERENČER:</speaker>

               <p>Hvala, gospod predsednik. Želi besedo predstavnik sekretariata za zakonodajo in
               pravne zadeve? <stage>(Ne.)</stage> Želijo besedo predstavniki poslanskih skupin? Gospod Malovrh,
               poslanska skupina Slovenskih krščanskih demokratov.</p>
            </sp>
            <sp xml:id="SDZ2-Redna-08-1998-03-12.sp93">

               <speaker>JURIJ MALOVRH:</speaker>

               <p>Gospod podpredsednik, hvala lepa za besedo. Naša poslanska skupina bo zakon o
               prevoznih pogodbah v železniškem prometu podprla. Stari zakon je izpred približno
               25-ih let, vendar je zadeve dokaj dobro urejal. Je iz nekdanje Jugoslavije, je pa
               usklajen z zakoni, ki veljajo v Evropski uniji. Vendar so pa nekatere stvari, katere
               je potrebno pač na novo uvesti. Tu bi lahko dejal naslednje, da je železniški promet
               sodobna veja transporta sicer že iz preteklega stoletja, pa vendar je že bil sprejet
               prvi v Bernu v letu 1890, kasneje 1923. leta je bila sprejeta mednarodna konvencija o
               prevozu potnikov, prtljage in pa blaga. No, tako je bilo potem tudi v stari
               Jugoslaviji, novi Jugoslaviji, kot sem rekel 25 let nazaj. Nekatere spremembe, katere
               je doktor Hanžel že navedel, so tukaj zapopadene predvsem v 23. in 24. členu, pa
               vendar je prav, da ima samostojna Slovenija tudi svoj zakon, ki bo urejal še kako
               pomembno transportno vejo, ki žal sicer v zadnjih letih nekoliko odmira zaradi naše
               majhnosti, pa vendar je še kako pomembno, kadar pride pa do zapletov pri prevozih.
               Prav zaradi tega bo naša poslanska skupina omenjeni zakon podprla, da ne bo pravnih
               nejasnosti. Hvala lepa.</p>
            </sp>
            <sp xml:id="SDZ2-Redna-08-1998-03-12.sp94">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Malovrh. Želi še katera poslanska skupina? Ne želi nobena? Besedo
               dajem poslankam in poslancem. Kdo želi razpravljati? Prosim, gospod Špiletič.</p>
            </sp>
            <sp xml:id="SDZ2-Redna-08-1998-03-12.sp95">

               <speaker>BOGOMIR ŠPILETIČ:</speaker>

               <p>Hvala za besedo. Jaz obsežne razprave na to temo ne bom imel. Bi imel pa zgolj eno
               vprašanje na prvo opozorilo sekretariata za zakonodajo in pravne zadeve, ki se mi pa
               zdi pomembno, nanaša se pa na tarifo oziroma na način njene objave. Namreč zakon
               predvideva, da se s tarifo ne določa lahko zgolj višine, temveč tudi nekateri drugi
               pogoji, ki so povezani z načinom prevoza itn. Predvidena je pa možnost objave te
               tarife zgolj v svojih internih glasilih. Pa bi vendarle rad slišal mnenje državnega
               sekretarja, ali, kako gleda pač na te zadeve, toliko bolj, če jutri predvidevamo
               oziroma je pričakovati tudi vsaj delno privatizacijo tega dela nekako javnega
               sektorja in se mi zdi stališče do tega problema zelo pomembno. Hvala.</p>
            </sp>
            <sp xml:id="SDZ2-Redna-08-1998-03-12.sp96">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še kdo razpravljati? Ker ne želi nihče več razpravljati,
               zaključujem splošno razpravo in prehajamo na odločanje o stališčih in sklepih
               matičnega delovnega telesa. Imamo dva sklepa, kot je že predsednik odbora napovedal.
               Bomo prešli na glasovanje oziroma, če kdo želi razpravljati o teh dveh sklepih! Imate
               ju v pregledu oziroma poročilu z dne 10.11.1997 in tudi predsednik ju je prej
               prebral. Ugotovimo prisotnost! <stage>(47 prisotnih.)</stage></p>
               <p>Kdo je za prvi sklep? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je prvi sklep sprejet.</p>
               <p>Na glasovanje dajem drugi sklep. Ugotovimo prisotnost! <stage>(44 prisotnih.)</stage> Ponovili bomo
               ugotavljanje prisotnosti. Ugotovimo prisotnost! <stage>(45 prisotnih.)</stage></p>
               <p>Nadaljujemo ob 12.55 uri. ...<stage>(Nemir v dvorani.)</stage> Se je kdo zmotil? Prav. Lahko vzamem
               kot <title>proceduralni</title> predlog. Ugotovimo prisotnost! <stage>(47 prisotnih.)</stage></p>
               <p>Kdo je za drugi sklep? <stage>(48 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je tudi drugi sklep sprejet.</p>
               <p>Točko smo zaključili.</p>
               <p>Po programu je na dnevnem redu 55. točka. Dobil pa sem pismo gospoda Anderliča, ki
               je predlagatelj zakona o prostih carinskih conah, ki prosi, da bi to točko dnevnega
               reda obravnavali popoldne.</p>
               <p>Zato predlagam, da gremo, če nimate nič proti - ali pa če o tem glasujemo. Želite o
               tem glasovati? Ne?</p>
               <p>Dobro, dajem na glasovanje, da točko 55 obravnavamo popoldne. Ugotovimo prisotnost!
               <stage>(45 prisotnih.)</stage> Ponovili bomo ugotavljanje prisotnosti! Ugotovimo prisotnost! <stage>(43
               prisotnih.)</stage></p>
               <p>Točko bomo torej opravili popoldne.</p>
               <p>Nadaljujemo ob 14.30 uri s točko o policiji.</p>
               <stage type="time">(Seja je bila prekinjena ob 12.47 uri in se je nadaljevala ob 14.40 uri)</stage>
            </sp>
            <sp xml:id="SDZ2-Redna-08-1998-03-12.sp97">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci! Nadaljujemo popoldansko delo državnega zbora.
               Dodatno so se opravičili: Marijan Schiffrer, Davorin Terčon, Zoran Lešnik in Borut
               Pahor. Ugotavljamo sklepčnost v dvorani! <stage>(46 poslancev.)</stage> Zbor je sklepčen in lahko
               nadaljuje delo.</p>
               <p>Smo pri <title>52. TOČKI DNEVNEGA REDA,</title> to je <title>druga obravnava PREDLOGA
                  ZAKONA O POLICIJI.</title> Predlog zakona je v obravnavo zboru predložila vlada
               Republike Slovenije. Želi predstavnik vlade besedo? Gospod minister Bandelj,
               prosim.</p>
            </sp>
            <sp xml:id="SDZ2-Redna-08-1998-03-12.sp98">

               <speaker>MIRKO BANDELJ:</speaker>

               <p>Spoštovane poslanke in poslanci! Gospod predsedujoči! Pred vami je predlog zakona o
               policiji, pripravljen za drugo branje. Pri pripravi tega besedila smo upoštevali
               stališča državnega zbora iz prve obravnave, odbora za notranjo politiko in
               pravosodje, ta je opravil več razprav na temo predloga zakona, upoštevali smo
               pripombe in stališča ministrstva za pravosodje, ministrstva za obrambo, delo in
               socialne zadeve, šolstvo, lokalno samoupravo in tudi slovenske varnostno-obveščevalne
               agencije. Še posebej smo prisluhnili mnenju sekretariata za zakonodajo in pravne
               zadeve državnega zbora, in kar se mi zdi zlasti ključno, upoštevali smo tudi vse
               zaključke več javnih strokovnih razprav o predlogu tega zakona, ki so bile opravljene
               v drugi polovici lanskega leta.</p>
               <p>In zlasti slednji so tudi razlog, da je vlada na svoji 43. seji konec lanskega leta
               določila novo besedilo predloga zakona o policiji in s tem umaknila iz procedure
               prejšnji predlog. Upoštevajoč nesporno stališče državnega zbora, da naj zakon ureja
               le policijo in s tem tudi le del nalog delovnega področja ministrstva za notranje
               zadeve, smo skladno z zakonom o upravi opredelili policijo kot organ v sestavi
               notranjega ministrstva in določili osnovne organizacijske enote ter njihove
               pristojnosti in naloge. Prav tako smo opredelili naloge, ki jih v razmerju do
               policije opravlja ministrstvo. Opredelili smo tudi območne organizacijske enote
               policije, in sicer so to policijske uprave, na lokalnem nivoju pa policijske postaje.
               Njihov sedež in delokrog ter način imenovanja njihovih vodij smo tudi opredelili.</p>
               <p>Določili smo tudi način imenovanja generalnega direktorja policije, kot predstojnika
               organa v sestavi, ter tudi način imenovanja vodij organizacijskih enot in njihove
               odgovornosti.</p>
               <p>V skladu s stališči državnega zbora smo natančno določili, kdo so policisti in kaj
               so njihove pristojnosti. Natančno smo tudi določili postopek reševanja pritožb
               posameznikov, vloženih zoper ravnanje policistov, pri čemer je še posebej pomembno
               to, da smo predvideli, da pri reševanju pritožb sodelujejo predstavniki javnosti in
               sindikata.</p>
               <p>Posebej je seveda občutljivo področje odnosa policije do lokalne skupnosti. Tudi to
               področje smo posebej opredelili. Prepričan sem, da smo naredili kar nekaj korakov
               naprej v smer večje vloge lokalne skupnosti in tudi predvideli široko paleto možnosti
               sodelovanja in organizacijskih oblik med policijo in lokalnimi skupnostmi. Še posebej
               je bilo v razpravah sporno ali pa največ dilem je bilo postavljenih v zvezi s
               pooblastili policistov. Tudi pri tem smo izhajali iz stališč državnega zbora ter v
               skladu s tem opredelili dolžnost ukrepanja in uporabe pooblastil policistov,
               obveznost ukrepanja policistov v prostem času, natančno tudi opredelili pojme in
               načine pridržanja pogojev vstopa v tuje stanovanje in tuje prostore brez odločbe kot
               tudi pogoje za uporabo strelnega orožja.</p>
               <p>Določbe o zbiranju osebnih in drugih podatkov smo vključili v novo poglavje predloga
               zakona, to je tako rekoč skorajda na novo postavljeno, in pri tem v celoti upoštevali
               stališča državnega zbora. Zato smo tudi predvideli prenehanje veljavnosti
               dozdajšnjega zakona o evidencah s področja javne varnosti.</p>
               <p>Posebno pozornost smo namenili tako imenovanim posebnim metodam in sredstvom. Ker je
               to področje delovanja policije še posebej pomembno in občutljivo z vidika ustavnih
               pravic posameznikov, smo v celoti upoštevali stališča državnega zbora kot tudi
               stališča več javnih razprav, ki so bile opravljene v lanskem letu, zlasti pa seveda
               stališča, ki so se oblikovala v javni razpravi odbora za notranjo politiko in
               pravosodje. Tako smo iz predloga zakona črtali poglavje o posebnih metodah in
               sredstvih. Tiste posebne metode in sredstva, ki ne posegajo v ustavnost zajamčene
               pravice posameznika, smo vnesli v predlog zakona kot policijska pooblastila. Tiste
               posebne metode in sredstva, ki pa posegajo v ustavno zajamčene pravice posameznika,
               smo prepustili noveli zakona o kazenskem postopku. Tako lahko zatrdim, da je to
               področje po sedanjem predlogu zakona v celoti usklajeno s stališči državnega zbora in
               tudi z vsemi do zdaj izdanimi odločbami ustavnega sodišča.</p>
               <p>Predlog zakona pa ureja le še tajno opazovanje in sledenje in pa tajno policijsko
               delovanje ter tajno policijsko sodelovanje, medtem ko uporabo, celo uporabo
               prirejenih listin in identifikacijskih oznak prepušča odločitvi državnega tožilca.
               Tako da smo tudi na nek način poudarili vlogo tožilstva v predkazenskem postopku.
               Predvideno je, da bo uporaba teh ukrepov lahko trajala največ tri mesece in da jo bo
               možno podaljševati le v res izjemnih primerih. Prav tako je seveda, kar je ključno,
               predvideno, da bodo dokazi, pridobljeni z uporabo teh ukrepov, imeli dokazno vrednost
               v sodnem postopku. S tem smo seveda tudi zagotovili, bi rekel, večje varstvo
               človekovih pravic in svoboščin, kajti zoper vsak ukrep, ki ga policija izvaja tajno,
               seveda tudi, če ga izvaja po odredbi sodišča, ima lahko oziroma bo imel vsak
               posameznik pravico vpogleda v te dokumente, pravico jih izpodbujati v sodnem
               postopku. Kolikor pa ne bo prišlo do sodnega postopka, ima pa pravico seveda biti
               seznanjen z zbranim gradivom, preden se arhivira oziroma ko so izpolnjeni pogoji za
               arhiviranje.</p>
               <p>Posebej natančno smo preučili tudi vse pripombe, ki so se nanašale na področje
               osebnosti in ureditve delovnih razmerij, zdravstvenega, pokojninskega in invalidskega
               zavarovanja ter disciplinske odgovornosti. Tako smo predvideli, da bosta v policiji
               zaposleni dve kategoriji delavcev, in sicer bodo imeli vsi zaposleni v policiji
               status delavca policije. Tisti delavci policije, ki pa bodo izvrševali policijska
               pooblastila, bodo imeli tudi status policista. Za sklenitev delovnega razmerja v
               policiji smo predvideli poleg splošnih pogojev za sklenitev delovnega razmerja še
               druge pogoje, ki so nujno potrebni zaradi posebnosti opravljanja nalog v policiji.
               Predvideli smo tudi periodične preizkuse strokovne usposobljenosti policistov, kar je
               nujno potrebno zaradi narave policijskega dela. Tako kot v preteklosti bo tudi v
               prihodnosti potrebno vsaj začasno prerazporejanje delavcev iz enega kraja v drug
               zaradi posebnosti pri opravljanju policijskih nalog. Predvidena pa je tudi možnost
               sklenitve delovnega razmerja v drugem državnem organu za določen čas zaradi varovanja
               določenih oseb in objektov ter možnost vrnitve takega policista na delo policije. To
               omenjam zaradi tega, ker smo s tem tudi izpolnili sklep državnega zbora, ki zadeva
               varovanje te stavbe.</p>
               <p>Več ali manj sicer nismo spreminjali določb o osnovi za odmero pokojnine in višine
               nadomestila za čas odsotnosti zaradi bolezni. Kot novost pa smo predvideli predčasno
               upokojitev z ustrezno nižjo pokojnino, v skladu s splošnimi predpisi, in predpisali
               tudi pogoje, v katerih se lahko ta pravica izkoristi. Kot pravico, pravzaprav bolj
               kot možnost, ki jo je doslej imel minister za notranje zadeve, pa smo črtali tako
               imenovano administrativno upokojitev, katerih, kot veste, vsaj v mojem mandatu ni
               bilo več, tudi ne glede na zakonosko opredeljene možnosti.</p>
               <p>Spoštovane poslanke in poslanci! Preden se boste odločali o vseh teh določilih, ki
               delavcem policije oziroma policistom dajejo določeno pravice in ugodnosti, pa moram
               povedati, da smo predvideli glede na omejitve in prepovedi le minimum ugodnosti, ki
               so v celoti primerljive ali celo manjše od ugodnosti in pravic, ki jih uživajo
               pripadniki policije v zahodnoevropskih državah.</p>
               <p>Dovolite mi, da vam v podkrepitev tej tezi naštejem nekatere obremenitve, prepovedi
               in omejitve, ki veljajo za delavce policije oziroma policiste in za druge uslužbence
               državne uprave praktično ne veljajo. To so poleg splošnih pogojev za zaposlitev še
               posebni dodatni pogoji, poseben izpit. Vsaka tri leta ponoven preizkus strokovnega
               znanja. V štirih primerih je mogoče policistom odvzeti status policista. Policisti so
               lahko premeščeni zaradi potreb kamorkoli v državi. Delati morajo po razporedu službe
               24 ur dnevno, v izmenah, sobotah, nedeljah in praznikih, ponoči. Skratka, v vseh
               možnih časih in krajih. Prepovedano jim je članstvo v političnih strankah, to samo
               policistom ne pa delavcem policije, in tu smo tudi vnesli novost. Kajti sankcija za
               policista, kolikor postane član politične stranke, ni več prenehanje delovnega
               razmerja, ampak prenehanje statusa policista. To mislim, da je največ, kar smo lahko
               naredili glede na ustavno določbo, za katero jaz sicer mislim, da je nekoliko
               arhaična, kar se tiče ureditve tega vprašanja.</p>
               <p>Predpisane so poleg splošnih še dodatne kršitve delovne discipline za policiste. In
               še posebej se mi zdi bistvena tudi konkurenčna klavzula. Policisti tudi po prekinitvi
               delovnega razmerja ne morejo skleniti ali pa opravljati poslov, za detektivske
               oziroma druge agencije s področja varovanja. In, kar se mi zdi glede na zadnje
               dogajanja tudi bistveno, da poudarim. Na nek način je potrebno delavce oziroma bodoče
               policiste stimulirati, da se za ta poklic odločajo, tudi zaradi dejstva, da se
               izsiljevanja ter grožnje policistom in tudi fizični napadi nanje iz leta v leto
               drastično množijo.</p>
               <p>Vse to so seveda razlogi, zaradi katerih smo predvideli nekatere ugodnosti. Moram pa
               povedati, da vse te ugodnosti, kot sem poudaril, po naši oceni niso adekvatno
               nadomestilo za obremenitve, prepovedi in omejitve in seveda tudi daleč od tega, kar
               je zahteval oziroma želel policijski sindikat, tudi izhajajoč iz mednarodnega
               sindikalnega povezovanja na tem področju.</p>
               <p>Mogoče bi se pri tej predčasni upokojitvi, kjer so tudi amandmaji vloženi, vendarle
               posebej še enkrat ustavil. Morda na videz izgleda to določilo res velika boniteta,
               toda povedati je potrebno, da je to določilo v celoti primerljivo s podobnimi
               določili zakonodaje zahodnoevropskih držav. Pa tudi sicer moram poudariti, da
               predvideva v praksi izjemno nizko osnovo za odmero pokojnine, usklajeno s splošnimi
               predpisi. Tako bi na primer policist, ki bi se upokojil na podlagi tega zakonskega
               določila, s 30 leti pokojninske delovne dobe, dosegel komaj 50.000 tolarjev
               pokojnine, iz česar seveda izhaja nesporno dejstvo, da to določilo nikakor ne bo
               privlačno za večje število policistov. Moram povedati tudi to, da se enkrat odmerjena
               osnova, ko gre v penzijo, ne povečuje tako, kot je bilo ponekod predvideno, v kakšnih
               drugih predpisih, ko se je povečevala osnova s 65 do 85, ko je pač upokojenec dosegel
               ustrezno starost.</p>
               <p>Če povem še nekaj novosti. Na novo je v zakonu opredeljeno tudi področje rezervnega
               sestava policije, tudi usklajeno z zakonom o vojaški dolžnosti in zakonom o obrambi
               ter z vsemi podzakonskimi predpisi. V celoti smo iz prehodnih in končnih določb
               črtali tudi določbe, ki so ohranjale posebne pravice vsem delavcem ministrstva. Prav
               tako smo v prehodnih določbah predvideli, da v prehodnem obdobju do sprejema
               predpisa, ki bo urejal položaj javnih uslužbencev, nekatere ureditve iz 136. člena
               zakona o notranjih zadevah še ostanejo.</p>
               <p>Skratka, spoštovane poslanke in poslanci, ocenjujem, da je po praktično osmih letih
               samostojne in neodvisne države Slovenije res že zadnji čas, da ta država sprejme nov,
               sodoben, predvsem pa tudi učinkovit zakon, ki bo omogočal izvajanje nalog policiji,
               omogočal tudi s tem večjo varnost državljank in državljanov ter vseh ostalih
               prebivalcev in prebivalk te države, in da tudi seveda zamenjamo predpis, ki ni
               skladen z ustavo in ki je skorajda 20 let star. S tega vidika sem prepričan, da bo v
               tem postopku parlament sprejel enega najpomembnejših državotvornih zakonov. Hvala
               lepa.</p>
            </sp>
            <sp xml:id="SDZ2-Redna-08-1998-03-12.sp99">

               <speaker>PODPREDSEDNIK ANDREJ GERENČER:</speaker>

               <p>Hvala, gospod minister. Predlog zakona je obravnaval tudi odbor za notranjo politiko
               in pravosodje kot matično delovno telo. Prosim gospoda Kanglerja, da predstavi mnenje
               odbora.</p>
            </sp>
            <sp xml:id="SDZ2-Redna-08-1998-03-12.sp100">

               <speaker>FRANC KANGLER:</speaker>

               <p>Spoštovani kolegi poslanci in poslanke! Več ali manj je gospod minister podal tukaj
               tudi delno poročilo odbora za notranjo politiko in pravosodje.</p>
               <p>Dejansko je odbor za notranjo politiko in pravosodje na 20. seji, dne 10.2.,
               obravnaval predlog zakona o policiji, druga obravnava, ki ga je predložil v Državni
               zbor Republike Slovenije. Vlada Republike Slovenije je z dopisom z dne 5.1.1998
               posredovala državnemu zboru novo besedilo oziroma popravljeno besedilo predloga
               zakona o policiji, druga obravnava, skupaj z amandmaji - te je istočasno umaknila,
               predlog zakona o policiji, druga obravnava, z amandmaji, ki ga je poslala v obravnavo
               z dopisom z dne 17.7.1997.</p>
               <p>Predlagatelj je na podlagi stališč odbora za notranjo politiko in pravosodje, mnenja
               sekretariata za zakonodajo in pravne zadeve ter mnenj strokovne javnosti, izraženih
               na okrogli mizi, ki jo je organizirala Visoka policijska varnostna šola, in javni
               predstavitvi, ki jo je organiziral odbor, pripravil nov predlog zakona o policiji za
               drugo branje. Ob tem je zaradi nomotehničnega izboljšanja opravil preštevilčenje
               nekaterih členov.</p>
               <p>Na odboru za notranjo politiko in pravosodje smo več ali manj obravnavali vse
               amandmaje, ki jih imate priložene k poročilu. Na odboru smo tudi ugotovili, da se je
               vlada predvsem uskladila tudi s policijskim sindikatom in je pripravila takšne
               amandmaje, ki so več ali manj bili v odboru sprejeti s strani vseh poslancev.</p>
               <p>Odbor za notranjo politiko in pravosodje ugotavlja, da je bil predlog zakona dobro
               pripravljen za drugo obravnavo, ter predlaga, da ta predlog v drugi obravnavi
               sprejmemo. Hvala.</p>
            </sp>
            <sp xml:id="SDZ2-Redna-08-1998-03-12.sp101">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Kangler. Želi besedo predstavnik sekretariata za zakonodajo in pravne
               zadeve? <stage>(Ne želi.)</stage> Prehajamo na obravnavo in odločanje o posameznih členih predloga
               zakona. Zboru predlagam, da skladno z zadnjo alineo 189. člena poslovnika razpravlja
               in glasuje o vseh tistih členih skupaj, h katerim niso bili vloženi amandmaji. Želi s
               tem v zvezi kdo besedo? <stage>(Ne želi.)</stage> Ugotovimo prisotnost! <stage>(46 prisotnih.)</stage></p>
               <p>Kdo je za tak predlog? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sprejet.</p>
               <p>Prehajamo na obravnavo členov in amandmajev. Dobili ste jih v pregledu. <title>Proceduralno.</title> Prosim, gospod Mozetič.</p>
            </sp>
            <sp xml:id="SDZ2-Redna-08-1998-03-12.sp102">

               <speaker>MIROSLAV MOZETIČ:</speaker>

               <p>Hvala lepa. Drage kolegice, spoštovani kolegi! Jaz bi rad razčistil tole. Poglejte,
               predlog zakona o policiji, drugo branje, je ta parlament, odbor za notranjo politiko
               začel obravnavati. Potem je bila velika kritika, že na samem odboru, prišlo je potem
               tudi do nekaterih širših razprav in na osnovi tega ali pa brez te osnove, saj je
               vseeno, se je vlada odločila in tisti predlog umaknila, gre za drugo branje, in
               posredovala novega. To do zdaj ni bilo možno. Ko sem jaz poskušal neko majhno stvar
               narediti v prvem branju na isti način, še preden je sploh odbor začel obravnavati, je
               bilo s strani sekretariata za zakonodajo vehementno rečeno, da to ni možno, da je
               možno karkoli spreminjati samo z amandmaji. Torej, zdaj sprašujem, ali je možno v
               drugem branju predlog, ki je že bil v parlamentu, o katerem je že matični odbor celo
               razpravljal, ali ga je možno enostavno umakniti in poslati drug predlog. To je čisto
               postopkovno vprašanje, na katerega opozarja sekretariat, o katerem je tudi odbor pač
               govoril, celo piše, celo piše, da zdaj niti ni bilo praktično nič upoštevano, zato,
               da bo jasno, da je. Če je možno to za takrat, ko to stori vlada, da je možno potem
               tudi za takrat, ko to stori katerikoli drugi predlagatelj, da bo zadeva jasna. Do
               zdaj, ponavljam, po poslovniku to ni bilo možno.</p>
            </sp>
            <sp xml:id="SDZ2-Redna-08-1998-03-12.sp103">

               <speaker>PODPREDSEDNIK ANDREJ GERENČER:</speaker>

               <p>Gospod poslanec, odbor je očitno uvidel, da so pripombe iz prve obravnave upoštevane
               tudi v drugem tekstu, tako imamo potem zdaj ta prvi amandma, ki je tu pred nami.</p>
               <p>Smo pri 1. členu. Prosim.</p>
            </sp>
            <sp xml:id="SDZ2-Redna-08-1998-03-12.sp104">

               <speaker>MIROSLAV MOZETIČ:</speaker>

               <p>Jaz se tudi strinjam, spoštovani gospod podpredsednik, da je nujno, da se zakon
               čimprej sprejme, ne glede, kakšen je, ali je dober ali ni dober. Ampak zdaj gre za
               vprašanje procedure. Jaz sem jasno vprašal, ali je možno - in tu želim imeti odgovor,
               da bo tudi v zapisniku, da bo za naprej jasno tudi za druge, ali je možno - kakšen bo
               pač odgovor, kakšna bo pač odločitev, tako boste pač delali - da lahko predlagatelj v
               drugem branju, potem, ko je že matični odbor obravnaval predlog, umakne predlog in
               prinese nov predlog. Tu gre pa za <title>proceduralno</title> vprašanje, na katerega
               morate dati odgovor. In odvisno od tega, ali bom jaz zadovoljen ali ne, bom potem
               naprej nastopal po poslovniku. Odbor o tem ni nič rekel, odbor je samo začel
               obravnavati nov predlog.</p>
            </sp>
            <sp xml:id="SDZ2-Redna-08-1998-03-12.sp105">

               <speaker>PODPREDSEDNIK ANDREJ GERENČER:</speaker>

               <p>Ja, odbor, ko je sprejel tak sklep, je verjetno ugotovil, da je bila upoštevana prva
               obravnava. Razen, da je možno potem to nadomestiti. Razen, če se vrnemo nazaj in
               opravimo splošno razpravo, če želite. Ampak deset poslancev to mora zahtevati. Možno
               je, odbor je o tem odločal, možno je, da gremo k amandmajem. In predlagam zboru, da
               obravnavamo amandmaje. Gospod Demšar, <title>proceduralno.</title>
               </p>
            </sp>
            <sp xml:id="SDZ2-Redna-08-1998-03-12.sp106">

               <speaker>VINCENCIJ DEMŠAR:</speaker>

               <p>Hvala. Jaz sem tudi član tega odbora. Sedaj je pa moje vprašanje tako: Ali pomeni, če
               bi odbor odklonil obravnavo, da potem stvar ne bi mogla iti naprej v obravnavo tu v
               našem parlamentu? Če odbor začne nekaj obravnavati, pomeni, da stvar gre v proceduro?
               Torej, jaz bi rad zdaj odgovor. Če odbor začne, potem pomeni, stvar bo šla naprej. Če
               ne bi odbor začel, pa pomeni, da je odločitev na parlamentu.</p>
            </sp>
            <sp xml:id="SDZ2-Redna-08-1998-03-12.sp107">

               <speaker>PODPREDSEDNIK ANDREJ GERENČER:</speaker>

               <p>Ko je odbor obravnaval novi tekst, ga je takrat sprejel in je to možno, gospod
               Demšar. <stage>(Glasovi iz dvorane.)</stage> Prosim, gospod Mozetič.</p>
            </sp>
            <sp xml:id="SDZ2-Redna-08-1998-03-12.sp108">

               <speaker>MIROSLAV MOZETIČ:</speaker>

               <p>Torej, čeprav podpredsednik ni dal jasnega odgovora, menim, da je odgovor njegov
               tak,da lahko v drugem branju, tudi če je že odbor ali ne glede na to, ali je odbor
               obravnaval ali ne, predlagatelj lahko umakne predlog in vloži novega. Jaz se s tem ne
               strinjam. In prosim, da date to na glasovanje državnemu zboru.</p>
            </sp>
            <sp xml:id="SDZ2-Redna-08-1998-03-12.sp109">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci! Torej, na glasovanje dajem mojo razlago
               poslovnika, da je v drugi obravnavi možno nadomestiti tekst zakona z novim tekstom.
               Ugotovimo prisotnost! <stage>(46 prisotnih.)</stage></p>
               <p>Kdo je za takšno tolmačenje poslovnika? <stage>(29 poslancev.)</stage> Je kdo proti? <stage>(18
               poslancev.)</stage></p>
               <p>Ugotavljam, da je taka razlaga sprejeta.</p>
               <p>Prehajamo na obravnavo amandmajev.</p>
               <p>K 1. členu imamo dva amandmaja, in sicer odbora in poslanske skupine LDS. Želi kdo o
               tem razpravljati? Prosim, gospod Mežan.</p>
            </sp>
            <sp xml:id="SDZ2-Redna-08-1998-03-12.sp110">

               <speaker>JANEZ MEŽAN:</speaker>

               <p>Hvala lepa. Imam samo eno vprašanje pri prvem amandmaju. Policija je organ v sestavi
               ministrstva za notranje zadeve, ki ga ustanovi država - organ ustanovi država. Država
               je abstrakcija - kdo je tisti, ki ustanovi ta organ? Država ga najbrž ne more, kajne?
               Mora biti konkreten ustanovitelj - zato bi prosil odgovor - vsaj po mojem preprostem
               razmišljanju. Hvala.</p>
            </sp>
            <sp xml:id="SDZ2-Redna-08-1998-03-12.sp111">

               <speaker>PODPREDSEDNIK ANDREJ GERENČER:</speaker>

               <p>Hvala. Prosim, gospod minister.</p>
            </sp>
            <sp xml:id="SDZ2-Redna-08-1998-03-12.sp112">

               <speaker>MIRKO BANDELJ:</speaker>

               <p>Stvar ni tako nejasna. 1. člen podaja samo definicijo, iz samega zakona je pa
               razvidno, kdo je tisti, ki to ustanavlja, ta organ v sestavi. To je parlament, s
               sprejemom zakona o policiji. To je predvideno v naslednjih členih.</p>
            </sp>
            <sp xml:id="SDZ2-Redna-08-1998-03-12.sp113">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo besedo?</p>
               <p>Prehajamo na odločanje. Če bo ta amandma pod številko 1 sprejet, je drugi
               brezpredmeten. Ugotovimo prisotnost! <stage>(40 prisotnih.)</stage> Ponovno bomo ugotovili
               prisotnost. Ugotovimo prisotnost! <stage>(35 prisotnih.)</stage></p>
               <p>Nadaljujemo ob 15.15 uri!</p>
               <stage type="time">(Seja je bila prekinjena ob 15.06 uri in se je nadaljevala ob 15.17 uri.)</stage>
            </sp>
            <sp xml:id="SDZ2-Redna-08-1998-03-12.sp114">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci! Nadaljujemo delo državnega zbora. Prosim
               ugotovimo prisotnost! <stage>(49 poslank in poslancev.)</stage> Zbor je sklepčen in lahko nadaljuje
               delo.</p>
               <p>Na glasovanje dajem amandma k 1. členu pod številko 1. Ugotovimo sklepčnost! Prosim
               za mir v dvorani. Ugotovimo sklepčnost! <stage>(46 prisotnih.)</stage></p>
               <p>Kdo je za amandma pod številko 1? <stage>(34 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je amandma pod številko 1 sprejet.</p>
               <p>Drugi amandma je brezpredmeten. Člen je v celoti spremenjen, zato o njem ne bomo
               glasovali.</p>
               <p>Prehajamo k 2. členu. Tu imamo dva amandmaja. Dajem člen in dva amandmaja v
               razpravo. Želi kdo besedo? <stage>(Ne želi.)</stage> Prehajamo na glasovanje. Če bo prvi amandma
               sprejet, je drugi brezpredmeten. Ugotovimo sklepčnost! <stage>(49 prisotnih.)</stage></p>
               <p>Kdo je za prvi amandma? <stage>(46 poslancev.)</stage> Če bo ta sprejet, je drugi brezpredmeten. Je
               kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 2. člen v celoti. Ugotovimo prisotnost! <stage>(48 prisotnih.)</stage></p>
               <p>Kdo je za 2. člen? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 2. člen sprejet.</p>
               <p>Smo pri 3. členu. Imamo amandma odbora. Želi kdo o njem razpravljati? <stage>(Ne želi.)</stage>
               Zaključujem razpravo. Prehajamo na odločanje. Ugotovimo prisotnost! <stage>(51
               prisotnih.)</stage></p>
               <p>Kdo je za amandma? <stage>(38 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je amandma sprejet.</p>
               <p>Dajem na glasovanje 3. člen. Ugotovimo prisotnost! <stage>(54 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je člen sprejet.</p>
               <p>Smo pri 6. členu. Imamo dva amandmaja. Prvi je poslanske skupine LDS, drugi pa
               Slovenske nacionalne stranke. Se izključujeta. Želi kdo razpravljati? Gospod
               Jelinčič, prosim.</p>
            </sp>
            <sp xml:id="SDZ2-Redna-08-1998-03-12.sp115">

               <speaker>ZMAGO JELINČIČ:</speaker>

               <p>Hvala lepa za besedo. Kolegom poslancem in poslankam bi predlagal, da glasujejo za
               amandma Slovenske nacionalne stranke iz enostavnega razloga, ker je dosti bolj
               podroben in dosti bolj natančno določa vse te zahteve, tako za tipizacijo in
               sistematizacijo in tudi z ostalimi zadevami. Hvala.</p>
            </sp>
            <sp xml:id="SDZ2-Redna-08-1998-03-12.sp116">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo razpravljati? Gospod Jelinčič, sprašujem vas, če bo sprejet prvi
               amandma, to je pod številko 1, potem je prvi del drugega brezpredmeten. Ne? Dobro.
               Lahko pa glasujemo tako, da se v amandmaju doda nova alinea, to je ta vaša alinea, če
               ne bi bilo sprejeto. Ampak počakajmo na izid glasovanja. Ugotovimo prisotnost! <stage>(55
               prisotnih.)</stage></p>
               <p>Kdo je za amandma pod številko 1? <stage>(36 poslancev.)</stage> Je kdo proti? <stage>(8 poslancev.)</stage></p>
               <p>Ugotavljam, da je amandma sprejet.</p>
               <p>S tem je prvi del amandmaja pod številko 2 brezpredmeten. Lahko pa glasujemo o
               drugem delu amandmaja gospoda Jelinčiča oziroma poslanske skupine, da se doda nova
               alinea. Gospod Jelinčič, je tako? Prosim.</p>
            </sp>
            <sp xml:id="SDZ2-Redna-08-1998-03-12.sp117">

               <speaker>ZMAGO JELINČIČ:</speaker>

               <p>Gospod predsedujoči, glasovanje samo o delu amandmaja, prvič, po poslovniku ni
               mogoče, drugič pa ne bi bilo smiselno, kajti smiseln je kompleten amandma, v taki
               obliki, kot je napisan. Jaz bi prosil gospoda ministra, da pojasni in da razloži, da
               je ta amandma Slovenske nacionalne stranke boljši, tudi za policijo, in še posebej za
               ureditev same policije. Hvala lepa.</p>
            </sp>
            <sp xml:id="SDZ2-Redna-08-1998-03-12.sp118">

               <speaker>PODPREDSEDNIK ANDREJ GERENČER:</speaker>

               <p>Gospod Jelinčič, jaz sem vas vprašal, če želite, ker je bilo pač izglasovano pod
               številko 1, če želite, da se preformira - to sem vas mislil samo vprašati. Dobro,
               hvala lepa, ste povedali.</p>
               <p>Gospod Jelinčič, še enkrat vas vprašam, če lahko spremenite vaš amandma v tem drugem
               delu, da bi ga potem lahko še izglasovali? In sicer, da se doda nova alinea, "določa
               sistemizacijo, standardizacijo in tipizacijo materialno- tehničnih sredstev in opreme
               policije". V redu, se strinjate. Je že v redu.</p>
               <p>Dajem na glasovanje ta drugi del amandmaja Slovenske nacionalne stranke, nova
               alinea, ki se glasi: "Določa sistemizacijo, standardizacijo in tipizacijo
               materialno-tehničnih sredstev in opreme policije." V redu, hvala. Ugotovimo
               prisotnost! <stage>(53 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(15 poslancev.)</stage></p>
               <p>Ugotavljam, da je ta drugi del amandmaja pod številko 2 sprejet.</p>
               <p>Na glasovanje dajem 6. člen. Ugotovimo prisotnost! <stage>(52 prisotnih.)</stage></p>
               <p>Kdo je za 6. člen? <stage>(36 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je 6. člen sprejet.</p>
               <p>Smo pri 10. členu. Imamo amandma poslanske skupine LDS. Želi kdo razpravljati? <stage>(Ne
               želi.)</stage> Zaključujem razpravo.</p>
               <p>Prehajamo na odločanje. Ugotovimo prisotnost! <stage>(51 prisotnih.)</stage></p>
               <p>Kdo je za amandma? <stage>(33 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 10. člen. Ugotovimo prisotnost! <stage>(55 prisotnih.)</stage></p>
               <p>Kdo je za 10. člen? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 10. člen sprejet.</p>
               <p>V razpravo dajem amandma za novi 14.a in 14.b člen. Predlaga ga Vlada Republike
               Slovenije. Želi kdo razpravljati? <stage>(Ne želi.)</stage> Zaključujem razpravo.</p>
               <p>Prehajamo na odločanje. Ugotovimo prisotnost! <stage>(53 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Imamo amandma za novi 16.a in 16.b člen. Prav tako ga vlaga vlada Republike
               Slovenije, matično delovno telo ga podpira. Želi kdo razpravljati? <stage>(Ne želi.)</stage>
               Zaključujem razpravo. Prehajamo na odločanje. Ugotavljamo sklepčnost! <stage>(54
               poslancev.)</stage></p>
               <p>Kdo je za amandma? <stage>(36 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Smo pri 24. členu. Imamo amandma LDS. Želi kdo razpravljati? <stage>(Ne želi.)</stage> Zaključujem
               razpravo, prehajamo na odločanje. Ugotavljamo sklepčnost! <stage>(51 poslancev.)</stage></p>
               <p>Kdo je za amandma? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Glasujemo o 24. členu. Ugotavljamo sklepčnost! <stage>(50 poslancev.)</stage></p>
               <p>Kdo je za 24. člen? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 24. člen sprejet.</p>
               <p>Smo pri 39. členu, amandma poslanske skupine Socialdemokratske stranke Slovenije.
               Želi kdo razpravljati? Gospod Jazbec.</p>
            </sp>
            <sp xml:id="SDZ2-Redna-08-1998-03-12.sp119">

               <speaker>FRANC JAZBEC:</speaker>

               <p>Hvala lepa. Spoštovani zbor! Naša poslanska skupina meni, da za osebo, ki ji je bila
               vzeta prostost oziroma je bila pridržana, zadostuje, da je pridržana za 12 ur, da za
               to ni potrebno 24 ur, ker se v 12 urah da razjasniti, ali je potrebno pridržanje ali
               ni potrebno pridržanje. Zato apeliram na kolege, da podprete naš amandma. Hvala
               lepa.</p>
            </sp>
            <sp xml:id="SDZ2-Redna-08-1998-03-12.sp120">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo? Dr. Jože Zagožen.</p>
            </sp>
            <sp xml:id="SDZ2-Redna-08-1998-03-12.sp121">

               <speaker>DR. JOŽE ZAGOŽEN:</speaker>

               <p>Želel sem v bistvu podobno povedati kot moj predgovornik. Namreč, dikcija tega člena
               govori: "ki moti ali ogroža javni red." Kaj je to motenje javnega reda? O tem
               subjektivno odloča minister po tem zakonu. To pomeni, da za vsako stvar, ki ni čisto
               po bontonu, se lahko reče, da moti. Za to gotovo ni potrebno 24 ur. Danes so takšne
               tehnične metode na razpolago, da se lahko tudi v 12 urah stvar razišče in razjasni.
               Tudi če je nekdo vinjen, se bo v 12 urah streznil. Tako je 24 ur v resnici brez
               potrebe.</p>
            </sp>
            <sp xml:id="SDZ2-Redna-08-1998-03-12.sp122">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod minister želi besedo.</p>
            </sp>
            <sp xml:id="SDZ2-Redna-08-1998-03-12.sp123">

               <speaker>MIRKO BANDELJ:</speaker>

               <p>Prosil bi državni zbor, da podpre stališče ministrstva in odbora za notranjo
               politiko in pravosodje. Najprej moram odločno zanikati, da bil minister tisti, ki bi
               ocenjeval, kaj moti ali ogroža javni red. To je urejeno s področno zakonodajo,
               predvsem tudi zakon o prekrških. Policisti so tisti, ki v konkretnih situacijah
               ugotavljajo, kdo kaj moti in ogroža in na kakšen način ogroža.</p>
               <p>Še to bi povedal. V tem členu ni pijancev, ki so bili sedaj, se opravičujem,
               omenjeni. To ni namenjeno njim in rekel bi tudi to, da je podobna ureditev povsod po
               Evropi.</p>
               <p>In še nekaj. Gre za to, da včasih pač v 12 urah ne moreš zbrati vseh potrebnih
               dokazov in opraviti vseh preiskovalnih dejanj, zlasti še, če je to noč, ko tudi
               nekatere institucije ne delajo in tako naprej. Zato predlagam, da ostane tako, kot se
               glasi predlog, se pravi 24 ur. Hvala.</p>
            </sp>
            <sp xml:id="SDZ2-Redna-08-1998-03-12.sp124">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Mozetič.</p>
            </sp>
            <sp xml:id="SDZ2-Redna-08-1998-03-12.sp125">

               <speaker>MIROSLAV MOZETIČ:</speaker>

               <p>Hvala lepa. Mene je zmotil samo en argument, ki ga je sedaj gospod minister povedal.
               Da je eden od razlogov ali pa verjetno bo glavni razlog, da nekoga pridrži, ki moti
               ali ogroža javni red, to, da se zberejo dokazi, da bo potem verjetno nekaj vloženega.
               Poglejte, zakon ne govori tako. Če je to tako, potem je to prikrita oblika pripora
               ali pa neka oblika, ki je potem v nekih drugih členih. Zakon pravi, da policisti
               pridržijo osebo, ki moti ali ogroža javni red, če javnega reda ne morejo drugače
               vzpostaviti oziroma če ogrožanja ne morejo drugače odvrniti. Ne pa, da bodo zbirali
               dokaze zoper tistega človeka. Če je argument, ki ga je minister povedal, lepo da ga
               je povedal, ker je zapisan v stenogramu, se ga bo dalo verjetno v primerih, ko bodo
               pritožbe, tudi upoštevati, je napačen. Če je to to, kar je minister rekel, potem bi
               morali ta člen črtati. Ker to ni člen, ki govori o tem, da se nekoga pripre in kdaj
               se ga pripre, ampak da se onemogoči motenje oziroma ogrožanje javnega reda.</p>
            </sp>
            <sp xml:id="SDZ2-Redna-08-1998-03-12.sp126">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Mozetič. Še kdo želi besedo? Gospod Ribičič.</p>
            </sp>
            <sp xml:id="SDZ2-Redna-08-1998-03-12.sp127">

               <speaker>DR. CIRIL RIBIČIČ:</speaker>

               <p>Spoštovani! Po veljavnih predpisih, če je podan utemeljen sum, da je kaznivo
               dejanje, potem lahko pride do pripora. V 24 urah mora biti izročena odločba in potem
               ta pripor lahko tudi zelo dolgo traja, po tri mesece, lahko celo v izjemnih primerih
               več. Se pravi, da v 12 urah bi bilo treba, če bi bil ta amandma sprejet, samo
               ugotoviti, ali je utemeljen sum, ali ni podan utemeljen sum za to kaznivo dejanje. Od
               takrat naprej tako ali tako traja lahko pripor. Tako da skrajšanje teh ur, ki so
               tukaj predvidene s tem amandmajem, ne bi pomenilo, da je po 12 urah nekoga mogoče
               izpustiti, če se je v tem času ugotovilo, da je podan utemeljen sum. Se pravi, da ne
               vidim nekih hudih posledic tega, če bi se skrajšal ta čas iz 24 ur na 12 ur.</p>
            </sp>
            <sp xml:id="SDZ2-Redna-08-1998-03-12.sp128">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod minister.</p>
            </sp>
            <sp xml:id="SDZ2-Redna-08-1998-03-12.sp129">

               <speaker>MIRKO BANDELJ:</speaker>

               <p>Poglejte, to področje je povsem na novo urejeno s tem zakonom in sem prepričan, da
               bistveno boljše, kot je bilo do zdaj. Zdaj pa nekatere stvari mešamo. Prej smo
               govorili o pijancih, zdaj govorimo o kaznivih dejanjih. Kazniva dejanja in ukrepi, ki
               izhajajo iz tega, seveda se peljejo po zakonu o kazenskem postopku, zlasti tudi z
               novelo, ki bo vsak čas v parlamentu in bo tudi urejala ta vprašanja, kot izhaja iz
               odločbe ustavnega sodišča. Gre za prekrške, gre za masovne kršitve javnega reda in
               miru in gre za realizacijo tistih določb v drugih zakonih, ki pravijo, da je potrebno
               storilca pripeljati k sodniku za prekrške najkasneje v 24-ih urah. Ko ga pripelješ,
               ga moraš pripeljati tudi z obrazloženim predlogom za postopek pred sodnikom za
               prekrške. Za to pa potrebuješ ustrezne dokaze. In še nekaj, če gre za težje in hujše
               masovne kršitve javnega reda in tudi takrat, ko recimo nekatere institucije tudi ne
               delajo, je včasih 12 ur premalo. Da pa so pravice takšne osebe v celoti varovane, to
               je pa tisto, kar sem prej rekel, da urejamo na novo, to je pridržanje na podlagi
               odločbe in tudi možnost pritožbe, ki jo ima taka oseba. Zato še enkrat predlagam, da
               podprete to rešitev. Hvala.</p>
            </sp>
            <sp xml:id="SDZ2-Redna-08-1998-03-12.sp130">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Jazbec.</p>
            </sp>
            <sp xml:id="SDZ2-Redna-08-1998-03-12.sp131">

               <speaker>FRANC JAZBEC:</speaker>

               <p>Hvala lepa. Mislim, da gospod minister namenoma obrača stavke. Poglejte, 39. člen
               govori o pridržanju pri motenju javnega reda in o ničemer drugem. Za motenje javnega
               reda je pa 12 ur pridržanja več kot dovolj. Javni red se ponavadi moti v poznih
               večernih urah in takrat policija to pobira. Do zjutraj so pa ti ljudje "izpravni", da
               jih lahko izpustite. Ni potrebno, da ima policija možnost, da ga pridrži do
               naslednjega dneva, do večera. Hvala.</p>
            </sp>
            <sp xml:id="SDZ2-Redna-08-1998-03-12.sp132">

               <speaker>PODPREDSEDNIK ANDREJ GERENČER:</speaker>

               <p>Hvala. Doktor Ribičič.</p>
            </sp>
            <sp xml:id="SDZ2-Redna-08-1998-03-12.sp133">

               <speaker>DR. CIRIL RIBIČIČ:</speaker>

               <p>Rad bi samo ponovil, kar je rekel minister gospod Bandelj, da se tukaj stvari
               mešajo. Skratka, če bo po 12-ih urah policija ugotovila, da ima nekdo drug naslov za
               nadaljnje pridržanje oziroma za pripor posameznika, ali po veljavnih predpisih za
               prekrške ali po veljavnih predpisih o kazenskem postopku, bo pač uporabila tiste
               predpise. Se pravi 12 ur ima na razpolago za to, da ugotovi, ali je razlog, da
               uporabi kakšne druge predpise. Za samo pridržanje, ki ima vzrok pač v motenju javnega
               reda in miru, ki ga ni mogoče drugače razrešiti kot na takšen način s pridržanjem, je
               pa 12 ur zadosti, to je logika tega amandmaja. Ugovor v tem smislu, da je to premalo,
               ker ni mogoče zbrati ustreznih podatkov itn., bi držal, če ne bi imeli drugih
               predpisov, ki potem omogočajo pripor za to, da se te stvari uredijo. Hvala lepa.</p>
            </sp>
            <sp xml:id="SDZ2-Redna-08-1998-03-12.sp134">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo? Če ne, prehajamo na odločanje. Ugotovimo prisotnost! <stage>(53 prisotnih.)</stage>
               Kdo je za amandma? <stage>(21 poslancev.)</stage> Je kdo proti? <stage>(29 poslancev.)</stage></p>
               <p>Ugotavljam, da amandma ni sprejet.</p>
               <p>Dajem na glasovanje 39. člen. Ugotavljamo sklepčnost! Ponovili bomo glasovanje o
               sklepčnosti. Ugotavljamo sklepčnost! <stage>(51 poslancev.)</stage></p>
               <p>Kdo je za 39. člen? <stage>(33 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je člen sprejet.</p>
               <p>Smo pri 41. členu. Imamo amandma odbora. Želi kdo razpravljati? <stage>(Ne želi.)</stage>
               Zaključujem razpravo, prehajamo k odločanju. Ugotavljamo sklepčnost! <stage>(52
               poslancev.)</stage></p>
               <p>Kdo je za amandma? <stage>(30 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Odločali bomo še o 41. členu. Ugotavljamo sklepčnost! <stage>(50 poslancev.)</stage></p>
               <p>Kdo je za 41. člen? <stage>(38 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 41. člen sprejet.</p>
               <p>Smo pri 45. členu. Imamo dva amandmaja, poslanske skupine LDS in poslanske skupine
               SDS. Želi kdo razpravljati? Prosim, gospod Jazbec.</p>
            </sp>
            <sp xml:id="SDZ2-Redna-08-1998-03-12.sp135">

               <speaker>FRANC JAZBEC:</speaker>

               <p>Hvala lepa. Spoštovani zbor! Sekretariat za zakonodajo in pravne zadeve je na šestih
               straneh med drugim tudi opozoril na 37. člen ustave, v katerem so v omenjenem 45.
               členu zakona o policiji kršene tudi človekove pravice. Opozorjeno je s strani
               sekretariata tudi na to, da bi bilo primerno sočasno sprejemati kazenski zakonik in
               zakon o policiji in tako uskladiti nekatere stvari. Z amandmajem, ki ga je predlagala
               naša poslanska skupina, poskušamo te stvari delno ublažiti. Zato predlagam kolegom,
               da amandma podprete. Hvala.</p>
            </sp>
            <sp xml:id="SDZ2-Redna-08-1998-03-12.sp136">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo? Gospod minister, najprej gospod dr. Jože Zagožen.</p>
            </sp>
            <sp xml:id="SDZ2-Redna-08-1998-03-12.sp137">

               <speaker>DR. JOŽE ZAGOŽEN:</speaker>

               <p>Hvala lepa za besedo. Prosil bi ministra, ki bo govoril za mano, da pojasni zelo
               konkretno tudi naslednje. V tem 45. členu piše: " Če obstajajo razlogi za sum, da je
               oseba izvršila kaznivo dejanje, ga izvršuje ali ga bo izvršila." Se pravi, razlogi za
               sum, da bo izvršila. Potem se pač lahko vseeno opazuje, sledi, tajno policijsko
               deluje, sodeluje, prireja listine in tako naprej. Skratka, zelo velika pooblastila,
               kjer je dana tudi zelo velika možnost zlorab.</p>
               <p>Mene zanima, kaj je to, kaj so razlogi za sum, da bo nekdo nekaj napravil. Ali je to
               kje bolj natančno določeno? Kdo o tem odloča? Kaj to v določenih okoliščinah pomeni?
               Prav tako me zanima, v tretjem odstavku piše, da lahko uporabo teh ukrepov odobri
               generalni direktor policije ali oseba, ki jo on pooblasti. Kdo je to? Tako, kot tu
               piše, je to lahko vsakdo, tudi nekdo, ki ni v policiji.</p>
               <p>Zato sprašujem, ali so ta določila v skladu z evropskimi normami ali od njih
               kakorkoli odstopajo? Hvala lepa.</p>
            </sp>
            <sp xml:id="SDZ2-Redna-08-1998-03-12.sp138">

               <speaker>PODPREDSEDNIK ANDREJ GERENČER:</speaker>

               <p>Hvala, dr. Zagožen. Gospod minister.</p>
            </sp>
            <sp xml:id="SDZ2-Redna-08-1998-03-12.sp139">

               <speaker>MIRKO BANDELJ:</speaker>

               <p>To je zelo resno strokovno vprašanje, ki ga bom zelo težko tudi v celoti pojasnil.</p>
               <p>Najprej bi rekel, iz konvencije o človekovih pravicah izhaja tudi naloga državam,
               oblastem, da preprečujejo kazniva dejanja, skratka, da preprečijo kršitev človekove
               pravice, preden do tega pride. Ravno zaradi tega povsod vsaka policija in vse države
               delujejo tudi preventivno ali, kot nekateri strokovnjaki govorijo, proaktivno, da do
               kaznivega dejanja ne pride. Bom mogoče na konkretnem primeru razložil, kaj bi recimo
               pomenilo, da se pripravlja kaznivo dejanje, ni pa še izvršeno. Nekdo kupi bombo,
               recimo, pa se ve, da je kupil, recimo, vozovnico za Ljubljano, in da se odpravlja v
               parlament, ker je dva, tri dni nazaj v nekem gostilniškem pogovoru pač omenil, da bo,
               ne vem, kaj naredil. Nič od tega, kar je bilo do zdaj narejenega, nima še nobenih
               znakov, da se kaznivo dejanje že izvršuje, lahko pa se pripravlja. Recimo, so tudi
               takšni primeri - in zato je seveda ta oseba varnostno zanimiva in policija kot organ,
               ki mora skrbeti za varnost v državi, mora biti pozorna na take znake.</p>
               <p>Drug tak primer je, recimo, da se ve, da je v neki združbi, ki je posebej
               organizirana za izvrševanje nekega kriminala, pa se mogoče ve, da izvršuje neka druga
               kriminalna dejanja, ampak glede na naravo poslovanja te združbe ali glede na
               preteklost članov te združbe ali kakršnekoli druge povezave, obstojijo zaradi
               njihovega ravnanja določeni elementi, določeni znaki, ki bi kazali, da se pripravlja
               tudi še kakšno drugo kaznivo dejanje. To so pravzaprav, bi rekel, tudi tisti
               elementi, ki omogočajo tiste oblike tajnega delovanja policije, ki je tukaj opisano,
               to se pravi, opazovanje, sledenje. Že zdaj je predvideno, da, recimo, prirejene
               listine izdaja - kot predlagamo tukaj - državni tožilec; če pa gre za druge oblike
               delovanja policije, kot so recimo kakšna prisluškovanja ali tiste oblike, ki jih
               predvideva zakon o kazenskem postopku, pa moram povedati, da imajo takšna določila
               vsi zahodnoevropski zakoni, ki urejajo sodni postopek že stoletje, da je to utečena
               praksa, da imajo podobne norme, kot je tale oziroma natančno takšne. Praksa je točno
               definirala, kaj pomeni utemeljen sum. Tako te stvari niso v ničemer novost, tudi za
               našo državo ne. Ta zakon, bi rekel, samo prinaša dodatne nove varovalke, ki jih
               doslej ni bilo. To se mi zdi ključno poudariti.</p>
               <p>Vse večje ali pa težje posege ali pa sploh, ko gre za posege v človekovo zasebnost,
               v človekove pravice, pa odreja sodnik, na podlagi predloga tožilca. S tem se tudi
               navezujem na to, kar je gospod Jazbec govoril. Tisti, zoper katerega se taki ukrepi
               izvajajo, ima seveda pravice in seveda pride do tega, da je z njimi tudi seznanjen.
               Pride do tega v fazi kazenske obtožbe, skratka sodnega postopka, kjer lahko tudi
               presoja zakonitost in sodišče seveda mora presojati zakonitost dela vseh organov v
               tem postopku, če ti postopki niso peljani tako, kot jih zakon o kazenskem postopku in
               zakon o policiji definirata, potem to seveda pomeni, da se takšen dokaz zoper tega
               obdolženca ne sme uporabiti in se izloči in pomeni seveda to tudi več, pomeni za
               tiste delavce policije, tožilstva ali kogarkoli drugega, ki to dela na protizakonit
               način, pomeni tudi kazensko sankcijo na podlagi kazenskega zakonika. Tam je zaenkrat
               predvidena kazen zapora do dveh let za take stvari, medtem ko ravno s temi oziroma z
               novelo kazenskega zakonika, ki je tudi že v proceduri, se predvideva dvig te
               zagrožene kazni, najvišjega nivoja na 5 let. To so dosti resne sankcije.</p>
               <p>Če se vrnem še k amandmaju poslancev Socialdemokratske stranke k 45. členu, moram
               najprej povedati seveda to, da tega amandmaja ne moremo sprejeti iz več razlogov.
               Prvič, ker to definirata že zdajšnji - če pogledate nekaj strani naprej - amandma,
               51.e in 51.f člen in ker seveda to tudi definira zakon o kazenskem postopku. Seveda
               tajno delovanje pravzaprav tukaj ni mogoče, kot seveda tudi ni mogoče na ta način,
               kot je v tem členu zapisano, zgolj uničevati dokumentacijo, kajti ravno dokazovanje
               neke pravilnosti, zakonitosti dela policije so ravno ustrezne evidence in ustrezni
               arhivi. Ti arhivi so urejeni s tem in evidence so urejene, urejen je tudi vpogled v
               njih in upoštevane so seveda tudi v celoti mednarodne konvencije s področja varstva
               človekovih pravic in tudi naš zakon o varstvu osebnih podatkov, za katerega pa tudi
               mislim da je znano, da je eden boljših v Evropi. Hvala.</p>
            </sp>
            <sp xml:id="SDZ2-Redna-08-1998-03-12.sp140">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod minister. Doktor Zagožen.</p>
            </sp>
            <sp xml:id="SDZ2-Redna-08-1998-03-12.sp141">

               <speaker>DR. JOŽE ZAGOŽEN:</speaker>

               <p>Hvala lepa gospodu ministru za izčrpno pojasnilo, vendar kljub temu mi žal gospod
               minister ni odgovoril na naslednje. V drugem odstavku 45. člena piše: "Uporabo
               ukrepov iz prejšnjega odstavka odobri generalni direktor policije ali oseba, ki jo on
               pooblasti." Se pravi, ne gre za izvajanje ukrepov, ampak za odobritev teh ukrepov.
               Ali torej lahko generalni direktor pooblasti tudi osebo izven policije, da ta oseba
               odobri izvajanje vseh teh ukrepov? To je eno vprašanje.</p>
               <p>In drugo. Gospod minister, v tem zakonu jaz nisem videl nikjer napisano, da pri
               prirejanju listin in identifikacijskih oznak, da bi v tem primeru moralo biti dano
               dovoljenje pristojnega državnega tožilca, pač pa je to v amandmaju Liberalne
               demokracije. Vi ste najbrž ta amandma že šteli kot sestavni del predloga zakona.
               Hvala lepa.</p>
            </sp>
            <sp xml:id="SDZ2-Redna-08-1998-03-12.sp142">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Petan.</p>
            </sp>
            <sp xml:id="SDZ2-Redna-08-1998-03-12.sp143">

               <speaker>RUDOLF PETAN:</speaker>

               <p>Hvala, gospod podpredsednik. Spoštovani! Vesel sem tega, kar je minister prej
               povedal, vendar pa mislim, da se je sam zapletel v določena nasprotja. Najprej, ko je
               utemeljeval takšen zakon, je dejal, da pač potem, če se ne izkaže, da je to
               upravičeno, kaj temu sledi. Ta naš amandma govori o tem, vendar tu je pa minister
               dejal, da pa to ni mogoče, to pa ravno zaradi tega, kar je prej omenil, kar je to za
               in pa, da je to že v drugi zakonodaji. V drugi zakonodaji čisto tako ni, zato smo
               tudi to predlagali.</p>
               <p>Navsezadnje pa tako, kot je predvideno, če tega amandmaja ni, potem to naravnost
               kriči k temu, da se to lahko tudi zlorabi. Jaz ne trdim, da je to, tako kot je
               zapisano, če vse teče normalno, je to v redu. Se strinjam. Vendar vsaka stvar se
               lahko zlorabi, zato morajo biti varovalke vgrajene. Za to gre.</p>
               <p>Navsezadnje ni vseeno, če se kažejo neki indici, da bi nekdo nekaj lahko naredil. To
               se lahko tudi zaigra. Rad bi samo na tem primeru, ki ga je gospod minister navedel,
               pa ne zato, da bi ga držal za besedo, ampak zato, da se bomo lažje razumeli. Če pač
               pride ovadba ali signal, da je nekdo neko bombo kupil, je vprašanje, kako se to
               dokaže. Verjetno ni šel v trgovino, pa je kupil na račun pa še z gotovino plačal, da
               je dobil popust. Tako da verjetno teh dokazov policija ne more dobiti, ker se to da
               dobiti kako drugače, tako da ni nobenih pisnih dokazov. In v tem primeru je to tisti
               način zlorabe, ko se nekdo lahko zmisli in potem policija mirne duše in pa organi, ki
               pri tem sodelujejo, zbirajo podatke o nekom in potem se izkaže, da to ni res. V
               bistvu se ne zgodi nič, če se ti podatki ne uničijo. Vendar lahko pa pride še celo do
               tega, če je nekdo politični nasprotnik. In to je problem, da se to enostavno
               nadaljuje z nekim drugim izmišljenim signalom, da je zopet nekaj nevarno in se lahko
               določena oseba - govorim tu mogoče celo o političnih nasprotnikih - izkorišča do
               "onemoglosti". Če pa bi bil ta amandma sprejet, pa bi verjetno tisti, ki bi te ukrepe
               izvajal, verjetno razmislil, če bi se tudi drugič v to zadevo spustil. Ne rečem, da
               se to enkrat ne more zgoditi. To je človeško razumljivo in pa verjetno v tisti
               preventivni obliki tudi nekje opravičljivo. Vendar pa morajo biti varovalke in o
               varovalkah jaz govorim, nič drugega. Hvala lepa.</p>
            </sp>
            <sp xml:id="SDZ2-Redna-08-1998-03-12.sp144">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Jelinčič.</p>
            </sp>
            <sp xml:id="SDZ2-Redna-08-1998-03-12.sp145">

               <speaker>ZMAGO JELINČIČ:</speaker>

               <p>Hvala lepa. Mene moti samo nekaj, v začetku tega člena, piše: ..."če obstajajo
               razlogi za sum." Jaz bi pričakoval, da bo v zakonu pisalo, če obstaja sum, ali pa
               utemeljen sum ali pa kaj takega podobnega. Razlogi za sum pravzaprav obstajajo vedno
               in povsod. Tukaj smo lahko prepuščeni zelo subjektivni oceni, katerega koli uradnika,
               ki bo rekel, da so razlogi za sum. To se pravi, pojdimo v stvar. In nihče ne bom
               mogel negirati oziroma uradnika poklicati na odgovornost in reči: "Oprosti, nič ni
               bilo zadaj." On bo rekel: "Ja, razlogi za sum so bili. Ne sum, ampak razlogi za sum."</p>
               <p>Prosil bi gospoda ministra, da mi pojasni ali ne gre tukaj mogoče tukaj za eno zelo
               široko področje, ki ga bodo lahko določeni policijski uradniki včasih uporabljali
               tudi v politične namene?</p>
            </sp>
            <sp xml:id="SDZ2-Redna-08-1998-03-12.sp146">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod minister.</p>
            </sp>
            <sp xml:id="SDZ2-Redna-08-1998-03-12.sp147">

               <speaker>MIRKO BANDELJ:</speaker>

               <p>Najprej se opravičujem gospodu Zagožnu, ker sem pozabil pojasniti en del njegovega
               vprašanja.</p>
               <p>Ker gre tukaj za relativno najtežje oblike ali pa tiste oblike policijskega
               delovanja, ki morajo biti bolj ali manj tajne, sicer ne bi bile učinkovite, ravno
               zaradi tega, da se točno ve, kdo je odogovoren, je predvideno, da je to generalni
               direktor policije. Gre pa za imanentno, bi človek rekel, delovanje policije, gre samo
               za tajno opazovanje in tajno sledenje. To so funkcije, ki v ničemer ne posegajo v
               človekove pravice. Takšnega mnenja je bilo recimo tudi ustavno sodišče v tej odločbi,
               ko je obravnavalo zakon o kazenskem postopku. Ne more biti pooblaščen izključno
               generalni direktor policije - bom povedal, zakaj. Zato, ker ga mora pač včasih kdo
               nadomeščati, ker ni vedno prisoten. Včasih ko delamo sploh v povezavi - pač izhajam
               iz obstoječe prakse - s tujimi policijami in ko gre za to, da se recimo nek tovornjak
               s tihotapsko robo... ali pa kakšne druge oblike kaznivega dejanja, ko gre recimo iz
               Šentilja do hrvaške meje, kar v bistvu prevozi v eni uri ali pa še prej, enostavno ni
               časa, da bi lahko reagiral drugače kot delavec, ki je za to pooblaščen; mora imeti
               pooblastila in seveda ne more biti to nihče izven policije - to je eksplicitno jasno.
               Ve se, kdo ima lahko policijska pooblastila, ureja jih ta zakon, in ve se tudi, koga
               oziroma z ustreznimi organizacijskimi akti se tudi uredijo in odredijo tista delovna
               mesta, kjer je to sploh mogoče. To je ta del vprašanja.</p>
               <p>Drugo. Gospod Jelinčič je govoril o razlogih za sum, utemeljen sum in tako naprej.
               Gre - kakorkoli se bo mogoče težko slišalo - za uveljavljeno pravno terminologijo.
               Gre za terminologijo, ki eksplicitno izhaja tudi iz že danes nekajkrat omenjene
               odločbe ustavnega sodišča, ki je govorila o tem oziroma je pač razveljavila ta
               določila zakona o kazenskem postopku in postavila kriterije, kako je treba te ukrepe
               urediti.</p>
               <p>Pa še to bom povedal. Zdajšnji 148. člen zakona o kazenskem postopku, ki ni
               spreminjan in ki ga odločba ustavnega sodišča v bistvu ne zadeva, govori o tem, da če
               so podani razlogi za sum, da je bilo storjeno kaznivo dejanje in tako naprej, mora
               policija reagirati.</p>
               <p>Gre za pravno terminologijo, ki je ne samo uveljavljena stoletje, ampak je tudi v
               praksi povsem jasno in nedvoumno razumljena in uveljavljena skozi konkretne sodne
               odločbe.</p>
               <p>Pa še 45. člen. Ko sem govoril o tem, da prirejanje listin odreja državni tožilec,
               sem seveda mislil na ta amandma, ki ga podpiramo in ki ga je tudi odbor podprl. Jaz
               enostavno štejem tudi te amandmaje - mogoče malo prejudiciram ali pa prehitevam
               amandmaje odbora, vendarle na nek način za vrhunec ali pa zaključek neke strokovne,
               pa tudi dosti resne javne obravnave in zato jih štejem na nek način že kar za
               integralni tekst in seveda upam, da bodo sprejeti.</p>
               <p>Če pa grem zopet k amandmaju poslanske skupine Socialdemokratske stranke, moram še
               enkrat povedati, da vsi ti strahovi, ki jih omenjate, so, bi rekel, mnogo bolj
               utemeljeni ali pa bi bili mnogo bolj utemeljeni, če bi se dokumentacija uničevala. To
               je drugi del tega vašega amandmaja. Prvi del, zdaj pa še enkrat poudarjam, je urejen
               z 51.f členom, kjer piše: "Posameznik ima pravico vpogleda v svoje podatke v
               evidencah." Čisto natančno to že piše. In bom samo še nekaj rekel, če vam povem,
               kakšna je zdajšnja praksa, ampak seveda na podlagi veljavne zakonodaje, danes je
               notranji minister tisti, ki odreja tajno sledenje in tajno sodelovanje, opazovanje in
               te ukrepe in mislim, da tukaj, glede na to, da prenašamo ta pooblastila na osebo, ki
               ni politična, ki se ne menja z menjavo ministra, mislim, da naredimo res velik korak
               v smeri varstva in odpravljanja eventualnih hib, ki bi omogočale zlorabe na tem
               področju. Hvala.</p>
            </sp>
            <sp xml:id="SDZ2-Redna-08-1998-03-12.sp148">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Jazbec.</p>
            </sp>
            <sp xml:id="SDZ2-Redna-08-1998-03-12.sp149">

               <speaker>FRANC JAZBEC:</speaker>

               <p>Hvala lepa. Poglejte, 45. člen govori o ukrepih, ki jih uporabi policija zoper
               osumljenega. Ti ukrepi so tajno uporabljeni. Amandma, ki ga vlaga poslanska skupina
               Socialdemokratov, pa govori o tem, če po koncu izvajanja ukrepov iz tega člena ni
               podana kazenska ovadba zoper opazovano osebo, morajo biti vsi zbrani podatki predani
               opazovani osebi. To se pravi, če za nekoga po sumu ni bilo dokazila, da je nekaj
               zakrivil, ima pravico, ne samo vpogleda v te dokumente, ampak tudi do tega, da se ti
               dokumenti uničijo. Glede na to, da pa že opozarja sekretariat na 37. člen ustave in
               pa odločbo ustavnega sodišča z dne 27. november 1997 in obrazlagi, gospod minister,
               ki jo dajete tukaj, imam občutek, da zopet zagovarjate protiustavni zakon, kar je iz
               gradiva, ki nam je bilo posredovano, jasno razvidno. Pa še to. Navajate 51.f člen, v
               katerem je prvi del našega amandmaja zajet. Možno, ampak ko smo na odboru obravnavali
               amandmaje, ste to isto razlago za 45. člen oziroma za amandma Socialdemokratske
               stranke že pri 45. členu dali to razlago, brez tega, da ste navedli, da bo to
               navedeno v amandmaju k 51.f členu. To se pravi, da ste prehitevali. Hvala lepa.</p>
            </sp>
            <sp xml:id="SDZ2-Redna-08-1998-03-12.sp150">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod minister, še enkrat, prosim. Dobro je, da stvari razčistimo, preden
               gremo na odločanje.</p>
            </sp>
            <sp xml:id="SDZ2-Redna-08-1998-03-12.sp151">

               <speaker>MIRKO BANDELJ:</speaker>

               <p>Ja, še dva stavka. Ker je bilo tudi večkrat omenjeno stališče sekretariata za
               zakonodajo, mislim, da ravno amandma k 45. členu, ki ga tudi odbor podpira, rešuje te
               dileme. Tako smo tudi na odboru v razpravi ugotovili.</p>
               <p>Zdaj bom pa citiral še 51.g člen, kjer je tudi ta tematika, o kateri gospod Jazbec
               govori, urejena, in sicer urejena na primerljiv način, na podlagi evropskih
               konvencij. 51.g člen govori, do kdaj se in kateri podatki hranijo. Ne samo, da ima na
               podlagi 51.f člena posameznik pravico vpogleda, na podlagi 51.g člena tudi jasno
               piše, kdaj se te stvari izbrišejo in uničijo. Hvala.</p>
            </sp>
            <sp xml:id="SDZ2-Redna-08-1998-03-12.sp152">

               <speaker>PODPREDSEDNIK ANDREJ GERENČER:</speaker>

               <p>Hvala.. Če ni več razprave, jo zaključujem.</p>
               <p>Prehajamo na odločanje. Ugotovimo prisotnost! <stage>(53 prisotnih.)</stage></p>
               <p>Kdo je za amandma pod številko 1? <stage>(48 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Ugotovimo prisotnost za amandma pod številko 2! <stage>(52 prisotnih.)</stage></p>
               <p>Kdo je za amandma? <stage>(21 poslancev.)</stage> Je kdo proti? <stage>(25 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 45. člen. Ugotovimo prisotnost! <stage>(43 prisotnih.)</stage> Ponovili bomo
               ugotavljanje prisotnosti. Ugotovimo prisotnost! <stage>(42 prisotnih.)</stage></p>
               <p>Nadaljujemo ob 16.20 uri!</p>
               <stage type="time">(Seja je bila prekinjena ob 16.07 uri in se je nadaljevala ob 16.19 uri.)</stage>
            </sp>
            <sp xml:id="SDZ2-Redna-08-1998-03-12.sp153">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci! Nadaljujemo z delom. Prosim, da ugotovimo
               sklepčnost! Ugotavljamo sklepčnost! <stage>(50 poslancev.)</stage> Zbor je sklepčen in lahko
               nadaljuje z delom. Smo pri glasovanju o 45. členu. Ugotavljamo sklepčnost! <stage>(54
               poslancev.)</stage></p>
               <p>Kdo je za 45. člen? <stage>(31 poslancev.)</stage> Je kdo proti? <stage>(12 poslancev.)</stage></p>
               <p>Ugotavljam, da je člen sprejet.</p>
               <p>Smo pri 48. členu. Imamo amandma poslanske skupine Socialdemokratske stranke. Želi
               kdo razpravljati o njem? <stage>(Ne želi.)</stage> Zaključujem razpravo. Prehajamo na odločanje.
               Ugotavljamo sklepčnost! <stage>(57 poslancev.)</stage></p>
               <p>Kdo je za amandma? <stage>(21 poslancev.)</stage> Je kdo proti? <stage>(26 poslancev.)</stage></p>
               <p>Amandma ni sprejet.</p>
               <p>Na glasovanje dajem 48. člen. Ugotavljamo sklepčnost! <stage>(48 poslancev.)</stage></p>
               <p>Kdo je za 48. člen? <stage>(26 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je 48. člen sprejet.</p>
               <p>Imamo amandma za novi 51. a, b, c, č, d, e, f, g in h člene in amandma na amandma
               vlade za nove a, b, c, č, d, e, f, g in h člene. Želi kdo razpravljati? Ker ne želi,
               zaključujem razpravo in prehajamo na odločanje. Ugotavljamo sklepčnost! <stage>(52
               poslancev.)</stage></p>
               <p>Kdo je za amandma na amandma pod številko ena? <stage>(36 poslancev.)</stage> Je kdo proti?
               <stage>(Nihče.)</stage></p>
               <p>Ugotavljam, da je amandma na amandma sprejet.</p>
               <p>Odločamo za amandmaje pod številko dva. Ugotavljamo sklepčnost! <stage>(52 poslancev.)</stage></p>
               <p>Kdo je za amandma pod številko dva? <stage>(46 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma pod številko 2 sprejet.</p>
               <p>Imamo amandma za nov 56.a člen, ki ga predlaga vlada; matično delovno telo ga
               podpira. Želi kdo razpravljati? <stage>(Ne želi.)</stage> Zaključujem razpravo.</p>
               <p>Prehajamo na odločanje. Ugotovimo prisotnost! <stage>(49 prisotnih.)</stage></p>
               <p>Kdo je za amandma? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Smo pri 58. členu. Imamo amandma vlade. Želi kdo razpravljati? <stage>(Ne želi.)</stage>
               Zaključujem razpravo.</p>
               <p>Prehajamo na odločanje. Ugotovimo prisotnost! <stage>(51 prisotnih.)</stage></p>
               <p>Kdo je za amandma? <stage>(41 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 58. člen. Ugotovimo prisotnost! <stage>(49 prisotnih.)</stage></p>
               <p>Kdo je za 58. člen? <stage>(34 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je 58. člen sprejet.</p>
               <p>Smo pri 67. členu, kjer je predlagan amandma vlade. Želi kdo besedo? <stage>(Ne želi.)</stage>
               Zaključujem razpravo.</p>
               <p>Prehajamo na odločanje. Ugotovimo prisotnost! <stage>(47 prisotnih.)</stage></p>
               <p>Kdo je za amandma? <stage>(44 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 67. člen. Ugotovimo prisotnost! <stage>(50 prisotnih.)</stage></p>
               <p>Kdo je za 67. člen? <stage>(32 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 67. člen sprejet.</p>
               <p>Smo pri 69. členu, kjer imamo amandma vlade, da se člen črta. Želi kdo besedo?
               Gospod dr. Jože Zagožen.</p>
            </sp>
            <sp xml:id="SDZ2-Redna-08-1998-03-12.sp154">

               <speaker>DR. JOŽE ZAGOŽEN:</speaker>

               <p>Spoštovani gospod podpredsednik, ne vem, ali gre tu za pomoto vlade ali za kaj
               hujšega. Namreč, vlada, če sem pravilno prebral, v tem členu predlaga, da se črta, in
               ta člen pravi, da policisti ne smejo biti člani političnih strank, kar je normalno po
               celem svetu, tudi za vojsko. Ne vem, ali se zdaj poskuša s tem členom pridobivati
               policijo, da bi postajali člani vladnih strank? Samo tako lahko razumem predlog, da
               se črta ta člen. To je v temeljnem nasprotju z vsemi evropskimi normami o
               depolitizaciji policije in vojske! To je nezaslišano! Hvala lepa.</p>
            </sp>
            <sp xml:id="SDZ2-Redna-08-1998-03-12.sp155">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod minister.</p>
            </sp>
            <sp xml:id="SDZ2-Redna-08-1998-03-12.sp156">

               <speaker>MIRKO BANDELJ:</speaker>

               <p>Se opravičujem, vendar moram tudi jaz ostro zavrniti takšne namene, ki nam jih gospod
               Zagožen očita.</p>
               <p>Ta člen in ta amandma je popolnoma v skladu z našo ustavo in z vsemi evropskimi
               listinami. Namreč, tudi v uvodu k zakonu sem povedal, da spreminjamo, in zaradi
               varstva človekovih pravic in svoboščin - konec koncev, tudi policisti so ljudje -
               ukinjamo sankcijo, ki bi pomenila, da preneha delovno razmerje policistu, če je član
               politične stranke. Hkrati smo pa zaostrili pogoj na ta način, in amandma je bil
               izglasovan pred petimi minutami k 58. členu, kjer eksplicitno piše, da generalni
               direktor policije odvzame policistu policijska pooblastila - odvzame mu policijski
               status in ni več policist, če je član politične stranke. Ne pomeni pa to avtomatično
               prenehanja delovnega razmerja, kajti v policiji so tudi druga delovna mesta, za
               katere pa najbrž ni potrebno, da bi človeku prepovedovali, da je član politične
               stranke. Hvala.</p>
            </sp>
            <sp xml:id="SDZ2-Redna-08-1998-03-12.sp157">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Demšar.</p>
            </sp>
            <sp xml:id="SDZ2-Redna-08-1998-03-12.sp158">

               <speaker>VINCENCIJ DEMŠAR:</speaker>

               <p>Hvala za besedo. Gospod minister, tole, kar ste zdaj rekli, ne drži. Vi ste rekli, da
               po 58. členu generalni direktor odvzame, če je član politične stranke - izpustili ste
               besedo "lahko" in to je bistvena razlika. Če bi bilo to, kar ste vi rekli, bi bilo
               tisto, kar je rekel gospod Zagožen in s čimer bi se tudi jaz strinjal. Ampak pomeni,
               da policist je lahko član politične stranke. Seveda, v takem celotnem konceptu, kot
               je bilo to zastavljeno, kdo je vse policist, verjamem, da ne bi bilo prav, da bi
               potem velik del naših državljanov ne mogel biti član političnih strank. Medtem ko
               tisto, kar bom kasneje omenil pri 75. členu, pravi policist, tisti, za katere vemo,
               kateri so policisti, ne tisti uradniki, in tako naprej, za tiste pa mislim, da je pa
               prav, da ne bi mogli biti, ker je pač taka služba. Zato bi jaz s tem soglašal. Jaz
               mislim, gospod minister, da boste za tretjo obravnavo tako napisali, kot ste prej
               povedali, in s tem se bomo vsi strinjali - da generalni direktor z odločbo odvzame,
               če je član politične stranke, in boste izpustili besedo "lahko". S tem bom pa povsem
               soglašal.</p>
            </sp>
            <sp xml:id="SDZ2-Redna-08-1998-03-12.sp159">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod minister želi besedo.</p>
            </sp>
            <sp xml:id="SDZ2-Redna-08-1998-03-12.sp160">

               <speaker>MIRKO BANDELJ:</speaker>

               <p>Jaz se seveda strinjam s to razlago in prepričan sem bil, da tako tudi piše. Besedica
               "lahko" je bila tukaj samo zaradi tega, ker je vendarle potem predviden tudi ustrezen
               postopek. Kajti tudi policist, ki so mu odvzeli ta policijska pooblastila, ki ga pač
               potem generalni direktor prerazporedi na drugo delovno mesto, kjer ni več policist.
               Skratka, predviden je nek postopek. Zato je pisala besedica "lahko", ampak če
               mislite, da je treba, lahko tudi sklep sprejmete, če menite, da je to eksplicitno to
               tako treba napisati, da lahko "lahko" besedico izpustimo. Obljubim, da bomo v <title>tretji obravnavi</title> to naredili.</p>
            </sp>
            <sp xml:id="SDZ2-Redna-08-1998-03-12.sp161">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo? Prehajamo na odločanje, zaključujem razpravo. Ugotavljamo sklepčnost!
               <stage>(51 poslancev.)</stage></p>
               <p>Kdo je za amandma? <stage>(30 poslancev.)</stage> Je kdo proti? <stage>(8 poslancev.)</stage></p>
               <p>Ugotavljam, da je amandma sprejet.</p>
               <p>Smo pri 73. členu. Gospod Delak <title>proceduralno?</title> Prosim? Ne, se opravičujem.
               Smo pri 73. členu, imamo amandma poslanske skupine DESuS, dajem ga v razpravo. Gospod
               Delak.</p>
            </sp>
            <sp xml:id="SDZ2-Redna-08-1998-03-12.sp162">

               <speaker>ANTON DELAK:</speaker>

               <p>Hvala lepa, za besedo. Spoštovani državni zbor! Kot ste verjetno opazili, je naša
               poslanska skupina predlagala tri amandmaje. k 73. členu, k 74. členu in 75. členu.
               Verjetno vsi veste, da zadnje čase v Sloveniji na veliko govorimo o pokojninski
               reformi. Ravno zdaj se vršijo sestanki upokojencev, to so tiste letni občni zbori. In
               na vsakem takšnem sestanku se na dolgo in na široko govori o teh zadevah, in če se
               lahko tako izrazim, hvala bogu, letos imamo veliko materiala. Vi veste, da je
               ministrstvo za delo in družino izdalo tako imenovano belo knjigo, v kateri je na
               desetine in desetine različnih tabel, obrazložitev. Skratka, vsak tisti, ki se hoče
               nekaj informirati o pokojninski zakonodaji in o sedanjem stanju, iz te knjige lahko
               dobi, karkoli si hoče. Seveda moram povedati, da so ljudje vedno bolj občutljivi za
               to stvar, to se pravi za pokojnine in kar je v zvezi s tem. Vedno bolj so občutljivi,
               ker se tudi v tem državnem zboru pa na raznih usklajevanjih enih, drugih, tretjih kar
               naprej govori; kako je teh upokojencev preveč, kako imajo v nekem smislu previsoke
               pokojnine, kako zajedajo nadaljnji razvoj države itd.. Seveda, to brez krivde
               upokojencev in ljudje - hočeš, nočeš - potem kažejo na nekatere takšne stvari, ki
               izstopajo iz tega sistema, in čisto zagotovo je, da je odmera starostne pokojnine od
               povprečnega zneska plače, ki jo je dobil v zadnjem koledarskem letu, ena takšna
               stvar. Ker mi vemo, da je po splošnih predpisih treba vzeti 10 let, da se mu izračuna
               pokojnina, v tem konkretnem predlogu se pa predlaga samo zadnje leto.</p>
               <p>Naprej govorimo o tako imenovani odpravnini. Dovolil si bom govoriti o vseh treh
               členih, ker nima smisla, da večkrat hodim gor. Govorimo seveda o odpravnini, enkrat
               gremo od štirih, drugič od petih, ni dolgo tega smo pa tu razpravljati, da so to tri
               povprečne plače na zaposlenega v Republiki Sloveniji. To se pravi, spet predlagamo
               nekaj drugega. In na koncu vseh koncev še 75. člen, govori o neki starosti in
               spominjam se, kakšne kritike so že bile: češ, kako se neki mladi ljudje, mladi ljudje
               spravljajo v pokoj, ko pravzaprav še niti dobro niso začeli delati - tam okoli 40 let
               stari in ne vem še kakšna taka primerna, takšna podobna leta in da je to bila neka
               splošna kritika pri nas. Zaradi tega smo mi te amandmaje vložili.</p>
               <p>Res je, da se dobro zavedamo, da bo to pri tistih, ki naj bi to koristili,
               povzročili nek revolt, neko nezadovoljstvo, ker vsakdo, ki mu v nekem smislu neke
               pravice jemlješ, za katere je že vedel, da mu v naprej pripadajo, je v nekem smislu
               ogorčen, je jezen. Ampak, ne glede na to, mislim, da moramo enkrat v naši državi to
               načelno rešiti. Ne more si zdaj enkrat ena skupina uslužbencev ali pa delavcev
               privoščiti nek poseben tretman, drugič spet neka druga skupina, tretjič spet neka
               tretja skupina. Imam v mislih tudi vojsko, ki ima tudi nekaj posebnosti, pa smo
               zadnjič enkrat obravnavali o tistih, ki čuvajo zapore - o paznikih, pa ne vem, kdo se
               bo še vse pojavil. Zato mislimo, da je to treba enkrat se zmeniti, da bomo s tem
               prerezali in uvedli nek sistem, ki velja od prvega do zadnjega. Zaradi tega smo te
               amandmaje vložili in prosim seveda, da se podprejo, kljub temu da pa vem oziroma
               kljub temu da sem pa doživel, da so pa na odboru propadli. Ampak nič za to, mi seveda
               kljub temu to ponavljamo in obrazlagamo. Hvala lepa.</p>
            </sp>
            <sp xml:id="SDZ2-Redna-08-1998-03-12.sp163">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Delak. Torej v razpravi je 73. člen. Gospod Kebrič. 73. člen in
               amandma k temu členu.</p>
            </sp>
            <sp xml:id="SDZ2-Redna-08-1998-03-12.sp164">

               <speaker>IVAN KEBRIČ:</speaker>

               <p>Hvala za besedo. Spoštovane kolegice in kolegi!</p>
               <p>73. člen je zelo kratek. "Policistu se odmeri pokojnina od povprečnega mesečnega
               zneska plače, ki jo je dobil v zadnjem koledarskem letu pred upokojitvijo, če je to
               zanj ugodneje."</p>
               <p>V naši poslanski skupini in sploh Demokratična stranka upokojencev Slovenije imamo
               svoj moto in govorimo, da smo proti vsem privilegijem. In če smo proti privilegijem,
               potem nečesa takega ne moremo sprejeti in moramo energično nasprotovati. Zato vas
               prosim, da o tem razmislite, da bomo enakopravni državljani, kot piše v ustavi, in da
               bodo zakoni tudi za vse enaki.</p>
               <p>Ne bom dolg. Končal bom s tem, ker se bom oglasil še pri drugih dveh členih, s tem
               da imajo policisti beneficiran staž, da se jim šteje vsako leto za štiri mesece več
               kot normalnim državljanom 12 mesecev, njim pa 16. Nisem proti temu, da se razumemo,
               ravno tako nismo proti temu, da imajo poklici, ki imajo zelo težavna dela, zdravju
               škodljiva in tako naprej - da ne naštevam rudarjev, livarjev in vsega ostalega - to
               jim priznavamo. Ampak zamislite si, kaj bo iz tega nastalo, če bomo v državnem zboru
               takšne privilegije ustoličevali s sprejemanjem takih členov zakona! Hvala lepa.</p>
            </sp>
            <sp xml:id="SDZ2-Redna-08-1998-03-12.sp165">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Kopač.</p>
            </sp>
            <sp xml:id="SDZ2-Redna-08-1998-03-12.sp166">

               <speaker>MAG. JANEZ KOPAČ:</speaker>

               <p>Hvala za besedo. Tudi sam sem želel povedati, da bom, vsaj osebno, podprl amandma
               poslanske skupine DeSUS. Zdi se mi, moram reči, precej ali pa zelo nesprejemljivo, da
               v času, ko uvajamo pokojninsko reformo, uvajamo tudi kategorijo, ki je absolutno
               nekompatibilna z drugim delom prebivalstva. Osebno, pa to ni predmet tega zakona, sem
               proti beneficirani delovni dobi, sem proti predčasnemu upokojevanju in sem proti
               različnim beneficijam, ki jih prejemajo policisti ali katerikoli drugi pripadniki
               kakšnega poklica. Menim pa, da je rizičnost njihovega posla treba ustrezno nagraditi
               s pravo plačo.</p>
               <p>Veste, da so nekoč beneficije v zvezi z upokojevanjem bile - in tudi v teh treh
               členih gre za beneficijo v zvezi z upokojevanjem, beneficirana delovna doba je pač
               četrta stvar, ki ni stvar tega zakona - so bile uvedene, mislim, da v 60. letih, ko
               se je takratna republiška policija želela tudi z materialnim položajem ločiti od
               tedanje JlA in skratka biti nekaj, kar je bolje stimulirano. In navsezadnje je tudi
               bilo bolj učinkovito. Ker so tja enostavno pripravili boljši kadri, kot v bivšo
               JLA.</p>
               <p>Ta sistem se zdaj zasidral, danes skoraj nihče več ne ve, zakaj je to nekoč bilo
               uvedeno. Enostavno je na nek način postalo samo po sebi umevno. Tokrat sprejemamo
               zakon o policiji. Ta pomeni, reorganizacijo tega sistema na novo. Zato je to najbolj
               primeren trenutek. Morda nikoli več ne bo tako primeren, da se tudi s temi rečmi, ki
               res nimajo nobene logike, počisti.</p>
               <p>Zato podpiram amandma DESuS-a k 73. členu, ki pravi, da se črta, kjer gre za
               amandma, ki pravi, da se samo zadnjih dvanajst plač šteje v pokojninsko osnovno.
               Mislim, da v posamičnih primerih prihaja celo do tega, da posamezni policisti imajo
               zaradi tega manj ugodno pokojninsko osnovo. Ampak taki primeri so bolj redki, bolj
               pogosti so tisti, ko prihaja do tega, da ima zaradi tega posamezni policisti bolj
               ugodno pokojninsko osnovo kot drugi državljani, ki se jim šteje za pokojninsko osnovo
               zadnjih deset najugodnejših let.</p>
               <p>Prav tako podpiram amandma DESuS-a, ki govori, da se črta 74. člen - čeprav zdaj
               govorimo o 73. členu - zato, ker smo v januarju mesecu oziroma v decembru in po
               odložilnem vetu... Oprostite, ne v decembru smo mesecu sprejeli zakon, ki pravi, da
               se vsem državnim uslužbencem - in policisti so najbolj običajni državni uslužbenci -
               pri odpravnini izplača največ tri plače. V januarju smo to potem celo popravili s
               spremembami zakona, da tri njihove plače, če je to bolj ugodno kot tri povprečne
               plače. To že zdaj velja tudi za policiste. Ne vem, zakaj zdaj pa na novo uvajati
               štiri zadnje mesečne plače. Skratka, gre za neko nerazumno razlikovanje, ki nas
               ponovno spravlja stran od sistema postopnega poenotenja pogojev zaposlovanja in
               funkcioniranja posameznih državnih uslužbencev.</p>
               <p>No pri 75. členu bom podprl amandma poslanske skupine DESuS, če pa ta ne bo sprejet,
               menim, da imam malo možnost, bom pa podrl tudi amandma odbora za notranjo politiko in
               pravosodje, ker je boljši kot nič. Vsekakor pa opozarjam na to: če bi amandmaja k 73.
               in 74. členu ne bila sprejeta, pa sta zelo razumna, potem ni niti najmanjše možnosti,
               da bi v tretji obravnavi še karkoli kakorkoli zapisali.</p>
               <p>Zato, skratka, ponovno poudarjam, podpiram amandmaje poslanske skupine DESuS. Hvala.
           </p>
            </sp>
            <sp xml:id="SDZ2-Redna-08-1998-03-12.sp167">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Jelinčič.</p>
            </sp>
            <sp xml:id="SDZ2-Redna-08-1998-03-12.sp168">

               <speaker>ZMAGO JELINČIČ:</speaker>

               <p>Hvala lepa. Podprl bom osnovno besedilo zakona, to se pravi, glasoval bom proti
               amandmaju poslanske skupine DeSUS-a. Konec koncev ne smemo pozabiti, kaj pravzaprav
               počno policaji. Če ne drugega, tudi takrat, ko smo mi tukaj notri, pa je zunaj dež,
               sneg, bodo policaji stali na sredi ceste in bodo opravljali svoje delo. Mislim, da
               biti policaj - kolikor nimam ne vem kako velikih afinitet do njih - ampak navkljub
               vsemu je treba ceniti njihovo delo in to delo ni lahko. Zato sodim, da je težko delo
               potrebno pravilno nagraditi.</p>
            </sp>
            <sp xml:id="SDZ2-Redna-08-1998-03-12.sp169">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Potočnik.</p>
            </sp>
            <sp xml:id="SDZ2-Redna-08-1998-03-12.sp170">

               <speaker>FRANC POTOČNIK:</speaker>

               <p>Spoštovane dame in gospodje! Meni se zdi, da so tile trije amandmaji zelo pomembni
               in da bi se lažje odločil, kako bom glasoval, bi prosil predstavnika vlade, da pove,
               kakšno je stališče vlade do teh amandmajev, ker tukaj ni napisano. Prosil bi tudi
               predsednico matičnega odbora, da nam tudi mogoče malo širše razloži, zakaj vseh treh
               amandmajev ne podpira matično delovno telo. Na osnovi teh argumentov bom potem ob
               specifiki, ki za policijski poklic velja, se lahko tudi strokovno odločil. Hvala.</p>
            </sp>
            <sp xml:id="SDZ2-Redna-08-1998-03-12.sp171">

               <speaker>PODPREDSEDNIK ANDREJ GERENČER:</speaker>

               <p>Hvala. Kolegice in kolegi! Predlagam, da govorimo, torej, da govorimo o vseh treh
               členih, ker so povezani, da ne bomo... Besedo ima gospod Tomažič, nato gospod Potrč,
               potem Kebrič. Še kdo? Demšar.</p>
            </sp>
            <sp xml:id="SDZ2-Redna-08-1998-03-12.sp172">

               <speaker>BRANKO TOMAŽIČ:</speaker>

               <p>Hvala za besedo. Spoštovani zbor! Podprl bom predlog DeSUS-a poslanske skupine
               upokojencev, ki je predlagala, da se ukinejo določene benefikacije. Menim, da je
               policija pred leti - 20-imi, 30-imi delala v nenormalnih in težkih pogojih, ko je
               hodila peš, s kolesi, z motorji - ko ni bilo še semaforjev - stala na dežju v
               križiščih. Žal, danes tega ni več in danes so enakovredni drugim poklicem ali celo
               imajo še boljše delovne pogoje za te poklice. Zato predlagam, da se te benefikacije
               ukinejo.</p>
               <p>Predlagam pa tudi, da ministrstvo samo razmišlja, da se bo ljudem, ki želijo pri
               določeni starosti opravljati lažja dela, pustilo ta osebni dohodek, ki ga prejmejo za
               to delo, kot je to v drugih državah, zato se jih pa da za določena dela v pisarnah
               ali zavarovanje in obdržijo isti status do redne upokojitve. Mnogo več ljudi v naši
               ljubi Sloveniji ali delavcev bi zaslužilo beneficiran delovni staž zaradi dela in
               življenjskih pogojev in vsega drugega. Hvala.</p>
            </sp>
            <sp xml:id="SDZ2-Redna-08-1998-03-12.sp173">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Potrč ima besedo.</p>
            </sp>
            <sp xml:id="SDZ2-Redna-08-1998-03-12.sp174">

               <speaker>MIRAN POTRČ:</speaker>

               <p>Hvala lepa. Tudi sam bom vesel, če bo predvsem vlada morda še enkrat pojasnila
               razloge za predlog, kot ga je oblikovala v besedilu zakona. Računam pa s tem, da če
               je v osnovnem besedilu zakona predlog bil oblikovan, da je to takrat vsaj - če že
               danes ne - bilo stališče vlade in da je bila vlada pač mnenja, da glede na posebne
               pogoje dela, ki jih opravljajo zaposleni v policiji - policisti - obstojajo razlogi
               tudi za posebno urejanje na področju pravic iz pokojninskega zavarovanja.</p>
               <p>Drugače sem mnenja, da bi bilo prav in smotrno pokojninsko reformo, pravice iz
               pokojninskega zavarovanja, urejati čim bolj enotno in celovito. Bojim pa se, da je
               kritika, da se to dela v zakonu o policiji na poseben način, najmanj upravičena.
               Zaradi tega, ker doslej so pač posebne pravice bile urejene v posebnih zakonih,
               kolikor so bile urejene. Včasih smo to imeli za gasilce, pa smo imeli v zakonu o
               obrambi, pa smo imeli v zakonu o policiji, pa smo posebne pravice dajali v prehodnih
               določbah zakona o sodniški službi, pa smo posebne pravice dajali - pogojno - vezano
               za poslance, tudi pri sodnikih ustavnega sodišča in podobno. Skratka, takšna je bila
               praksa, da je ta področna ali pa specializirana zakonodaja ta vprašanja obravnavala.
               Tako da mislim, da kritika, zakaj je to tukaj in da mora biti enotno, ni najbolj na
               mestu. Čeprav povem še enkrat, da bi raje videl, da celoto pokojninskega zavarovanja
               posebej vidimo.</p>
               <p>Ali bi se takrat ob celoti lahko odločal za 30 let, za leto več ali manj, je težko
               reči. Mislim pa, da če bo na katerihkoli področjih uvedena kakšna posebna
               beneficirana delovna doba, bo uvedena tudi na področju dela aktivnih policistov, da
               tako rečem. Torej tistih, ki terensko delajo, zaradi pogojev dela, pa po mojem
               prepričanju tudi zaradi drugačne izpostavljenosti in - konec koncev - tudi
               življenjske nevarnosti, kot jo imamo drugi, ki nek drug posel opravljamo. Najbrž je
               težko reči, da bo potem pa zelo fino, če bodo vsi, ki ne bodo več mogli biti
               operativci - da poenostavim; izpostavljeni kriminalu in srečanjem s kriminalci, pa
               tudi v življenjski nevarnosti - v pisarnah in bodo pač eventualno delali statistiko
               ali pa karkoli drugega s tega področja.</p>
               <p>Pa še nekaj. Zelo odkrit bom, pa je mogoče povezano tudi s kakšno mojo drugo
               bolečino. Ne bom rekel, da ne - rekel bi še nekaj. Izrazito, izrazito in še enkrat
               izrazito imam pomisleke, če bo delovanje ali urejanje pokojninskega sistema postala
               tema, ki jo bo urejal DeSUS. Najmanj razlogov za to ima. Zato bi svetoval kolegom
               poslancem, da se tega ne lotevajo, ker bom vedno in povsod javno povedal, da je to
               najbolj zgrešena politika! Najbolj zgrešena politika! Ja, razumem - zavarovanje
               pravic upokojencev. Ampak sicer, graditi sistem pokojninskega zavarovanja s
               prepričanjem, da ga lahko gradi DeSUS, je najslabše! In to se nam kaže že - to pa jaz
               zdaj trdim - v primerih, ki jih imamo ob Kebričevem zakonu. Morda brez posebnih
               razmislekov sprejmite to najbolj dobronamerno kot opozorilo in to je nek dodatni
               razlog, zaradi katerega v tem primeru - moram reči - bolj verjamem vladi, kot pa
               dejstvu, ki ga je postavil De-SUS po popolnoma nesprejemljivem argumentu, da je to
               potem očitek upokojencem. Saj, poslušajte. Tisti, ki malo sistem pozna - in poslanci
               ga malo poznamo - ve, da to ni očitek upokojencem. To lahko nekdo očita tistemu, ki
               je s 30 leti šel v pokoj. Se strinjam! Ampak upokojencem na splošno pa ne. Saj za
               takšne posebne primere država daje poseben denar, na način, kot je urejeno in posebej
               prispeva za te primere tudi v pokojninsko blagajno. In zato drugi upokojenci, ki so
               upokojeni po rednih pogojih, nimajo nič več in nič manj in jih za takšne primere ni
               treba nič posebej skrbeti, kot vse druge državljane in poslance. Hvala lepa.</p>
            </sp>
            <sp xml:id="SDZ2-Redna-08-1998-03-12.sp175">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Kebrič, replika, gospod Delak replika.</p>
            </sp>
            <sp xml:id="SDZ2-Redna-08-1998-03-12.sp176">

               <speaker>ANTON DELAK:</speaker>

               <p>Hvala lepa za besedo. Spoštovani državni zbor!</p>
               <p>Meni je malo neugodno, da je gospod Potrč v nekem smislu celo zadevo spolitiziral.
               Namreč: češ, neka poslanska skupina ali pa neka stranka ima pravico z neko zadevo se
               ukvarjati, druga poslanska skupina pa ne. Vi veste, da imamo mi poseben pogled na
               denacionalizacijo, pa bi rekel, da to je specialiteta Združene liste, drug pa se
               noben s to zadevo ne sme ukvarjati. Ne vem, malo sem presenečen! Tu pa moram javno
               izjaviti, da bo zadeva čista.</p>
               <p>DeSUS si niti malo ne domišluje, da bo tisti, ki bo vodil v Slovenijo pokojninsko
               reformo. Poslanci DeSUS-a smo to zaradi tega, da bi eventualno zaščitili pravice, ki
               jih upokojenci že imajo. Pa še ti se najbrž ne bomo mogli zaščititi. Zaradi tega na
               takšen način politizirati celo stvar, se mi ne zdi primerno. Hvala lepa.</p>
            </sp>
            <sp xml:id="SDZ2-Redna-08-1998-03-12.sp177">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod Potrč.</p>
            </sp>
            <sp xml:id="SDZ2-Redna-08-1998-03-12.sp178">

               <speaker>MIRAN POTRČ:</speaker>

               <p>Gospodu Delaku se zahvaljujem za pojasnilo in ga sprejemam. Veseli me, da je tako in
               da bo tako.</p>
               <p>Bi mu pa svetoval - sam bom pa tudi to naredil - da obadva prebereva obrazložitev,
               ki jo je imel, in da ugotoviva, ali sem tudi jaz zaradi njegovo obrazložitve imel
               kakšen razlog podvomiti, da je mogoče to v posebnem interesu upokojencev. Hvala
               lepa.</p>
            </sp>
            <sp xml:id="SDZ2-Redna-08-1998-03-12.sp179">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Kebrič.</p>
            </sp>
            <sp xml:id="SDZ2-Redna-08-1998-03-12.sp180">

               <speaker>IVAN KEBRIČ:</speaker>

               <p>Hvala za besedo. Spoštovani kolegice in kolegi!</p>
               <p>Ker je bilo izrečeno, da bi o vseh treh členih skupaj razpravljali, sem o prvem
               svojo razpravo končal, o drugih dveh bi pa povedal naslednje.</p>
               <p>Če kdo trdi, da naj bo določena befenicija dana zaradi nečesa, bodimo logični.
               Težavnost dela - prej sem povedal, da se strinjam z benfeciranim stažem - vendar
               težavnost dela je povsod ovrednotena v plači in v tem določenem benefeciranosti
               staža. Ali imajo tudi rudarji pravico, da dobijo po zadnjem letnem povprečju, pa
               imajo tudi beneficiran staž? To vas sprašujem. Ali smo logični za ene tako, za druge
               pa tako, kakor komu ustreza.</p>
               <p>Drugič vas sprašujem, ali je odpravnina drugačna za to zvrst službe, kot za ostale.
               Ali smo zaradi tega sprejeli amandma, da smo črtali besedo "javno". Kajti, če gremo v
               javno porabo, vemo, iz česa se to financira; ali ni tam določena enakopravnost pred
               ustavo in zakoni utemeljena ali hočemo zopet neko posebno. Menim, da bodimo enkrat
               realni in se zavedajmo svoje odgovornosti, ne samo za en del tega prebivalstva ali za
               en del take ali drugačne zaposlitve ampak za vse državljane in za vso državo.</p>
               <p>Zdaj pa še za zadnji člen oziroma za 75. člen naslednje. Tam piše v osnovnem zakonu,
               vložen je amandma. V osnovnem zakonu piše, da se policisti - tu pa zopet opozarjam,
               da je v 52. členu:jasno navedeno, kdo spada zraven, kot sem jaz prebral ta člena: vsa
               administracija in vse ostalo. Če si pogledate ta odstavek 52. člena. Vendar ni moj
               namen o tem govoriti, moj namen je govoriti o tem, da je priznano 16 mesecev za eno
               leto. In če piše tam v osnovnem zakonu: "ko dosežejo trideset službenih let", je to
               teoretično in praktično, pa vam bom navedel, ker predpostavljam, da ste vsi dobili v
               računstvo, to ni višja matematika. Kajti, po osnovni šoli gre v policijsko srednjo
               šolo, to se pravi, ko jo konča, če je vsaj normalno priden, je 19 let star. Trideset
               službenih let po šestnajst mesecev - pa ni trideset let, da bi bil star 49 let, ampak
               je samo 22,5 let. Drage gospe in gospodje, ali imamo pred očmi take računice, da
               čisto praktično - ne teoretično - čisto praktično doseže policist že osnovne pogoje
               za pokojnino pri 41,5 letih. Drage gospe in gospodje! Na drugi strani pa očitke, kako
               mlade upokojence ima ta naša država Slovenija, če pa jih mi sami ustvarjamo s
               sprejemanjem takih in drugačnih zakonov.</p>
               <p>In to še ni vse, gospe in gospodje! Če ste prebrali, je za to delovno dobo trideset
               službenih let predvidena stopnja pokojnine 65%. Ker pa menimo - in je zagotovo
               medicinsko in drugače lahko utemeljiti - da bi vsaj vsak normalno, če ni res posebnih
               pogojev, da je lahko invalidsko upokojen, ali ima druge takšne in drugačne težave, da
               bi vsaj delal do petdesetega leta, pa vam računica pokaže, da bo imel 40 polnih
               službenih let, ko bo star 50 let. In če imamo to pred očmi, sem prepričan, da bomo mi
               za tretje branje vložili tak amandma, ki bo tudi policistom verjetno všeč. Kajti pri
               tridesetih službenih letih bodo pa dobili 85% svoje osnove. In upam, da me ne bodo za
               vsakim vogalom čakali. Hvala lepa.</p>
            </sp>
            <sp xml:id="SDZ2-Redna-08-1998-03-12.sp181">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Demšar.</p>
            </sp>
            <sp xml:id="SDZ2-Redna-08-1998-03-12.sp182">

               <speaker>VINCENCIJ DEMŠAR:</speaker>

               <p>Hvala. Če grem nekako po vrsti, 73. člen. Torej tega člena, to, kar predlaga z
               amandmajem poslanska skupina DeSUS, ne bom podprl.</p>
               <p>Razlog je v tem, da mislim, da policisti, tisti, ki opravljajo delo tam, kjer
               nobeden drug noče iti in tja pošljemo policiste, zato se mi zdi, da nekaj beneficij
               morajo uživati. Mogoče bomo kdaj dobili tudi tisti, bomo še doživeli kakšno analizo
               zadnje vojne, kaj so nekateri rezervisti doživljali takrat v tistih 10-ih dnevih. In
               poglejte, rezervist se je lahko umaknil ali pa po 10-ih dnevih je bila stvar nekako
               končana, medtem ko policisti so ostali v službi. In delo policistov - bi vam
               priporočal, da kdaj tudi ponoči malo kolovratite okoli, pa boste videli, kaj
               policisti morajo vse početi - in zato bi sam tako rigorozno zavrnitev 73. člena ne
               podprl. Seveda, nesreča je pa nastala v tem, ker se je tu pod policiste združilo vse
               delavce, ki nekako delajo v ministrstvu za notranje zadeve. Tu je nastala ta miselna
               napaka in zaradi tega se temu nasprotuje. Glede na to, da sem potem predlagal,
               konkretno pri 75. členu, kjer piše "delavec ministrstva" - vidite, iz tega to izhaja.
               Zato predlagam, da je formulacija "delavec policije" in tudi, kot sem videl, je zdaj
               v amandmaju že tako sprejeto, da ni več "delavec ministrstva". Če pa mi govorimo o
               delavcih ministrstva, potem pa jaz razumem, da nastane nek a front proti temu, da bi
               vsi imeli take bonitete. Zato mislim, ko bomo opredelili in ko bo nam vsem jasno, da
               gre za policiste, potem pa mislim, da ne bo več takih večjih nasprotovanj.</p>
               <p>Zato potem v 75. členu z amandmajem predlagam in upam, da ste to dobili vsi, da
               imate na klopeh - da se zadnji odstavek 75. člena črta prav zaradi tega, ker bi se
               pravice preveč razširile. Potem imam še za gospoda ministra nekaj vprašanj. Pred
               kakšnim dobrim mesecem nazaj je bila v nekem intervjuju omenjena številka, da bi bilo
               okoli 500 ljudi sedaj v ministrstvu zrelih, ki bi lahko po tem zakonu odšli v
               penzijon. Po nekih informacijah, ki sem jih jaz dobil, naj bi bila ta številka okoli
               1.300. Okoli 1.300, ne samo številka 500 in me zanima, ali je ta informacija, ki jo
               imam jaz, prevelika. Prosil bi gospoda ministra, da to pojasni.</p>
               <p>Želel bi pa, da podprete amandma, s katerim se bolj opredeli, kdo je delavec
               policije in da se zadnji, tretji odstavek 75. člena, ki pravi "delavci ministrstva so
               policisti, delavci policije in drugi delavci, zaposleni v ministrstvu". Torej, "drugi
               delavci, zaposleni v ministrstvu", mislim, da ni prav, da so tu zraven prišteti.
               Hvala lepa.</p>
            </sp>
            <sp xml:id="SDZ2-Redna-08-1998-03-12.sp183">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod minister.</p>
            </sp>
            <sp xml:id="SDZ2-Redna-08-1998-03-12.sp184">

               <speaker>MIRKO BANDELJ:</speaker>

               <p>Najprej lažji del posla: amandma gospoda Demšarja seveda podpiramo, tudi tako je bil
               mišljen. Je pa res, da je v kombiniranju in iskanju rešitev prišlo do neke zmede v
               amandmiranem 75. členu. Skratka, podpiram ta amandma tudi v imenu vlade.</p>
               <p>Najprej bi rekel, da moram odločno demantirati to analizo, ki jo je naredil za tem
               pultom gospod poslanec Tomažič. Pogoji za delo policije so bistveno slabši, kot so
               bili pred desetimi ali dvajsetimi leti. Policisti se vozijo, mimogrede, v vozilih, ki
               so starejša od šest let, tudi predlog proračuna, ki ga boste zdaj sprejemali, ne
               izhaja iz predpostavke, da se vozilo menja na vsakih devet let, ampak tega niti ne
               omenjam. Tudi ne bom omenjal, v kakšnih razmerah delajo na mejnih prehodih in kje
               sploh so policijske postaje - mogoče bi lahko gospod Demšar povedal, kako to v Škofji
               Loki izgleda, pa še kdo. Omenil bom tisto, kar se mi zdi pa bistveno. Dejstvo je, da
               iz leta v leto močno narašča število groženj. Ne samo to; tudi fizičnih obračunavanj
               s policisti je iz leta v leto več in, kot veste, tudi padajo - vsaj lani se je to
               zgodilo - tudi žrtve med njimi. Skratka, pogoji za delo so slabši. Da je temu res
               tako, dokazuje tudi dejstvo, da se za delo v policiji odločajo predvsem ljudje iz
               socialno ogroženih družin. To prav gotovo kaže na to, da motivacije za delo v
               policiji ni in da seveda prevladujejo nekateri drugi momenti, povezani s šolanjem.
               Kajti, šolanje za policista je vendarle - če rečem - za starše vsaj do zdaj bilo
               cenejše.</p>
               <p>Drugače bi pa rekel, da se strinjam z gospodom Kebričem. Res je; tistih odporov pri
               takih posegih je veliko. Sam to leto dni približno doživljam, ko poskušam vpeljati -
               in mislim, da tudi relativno uspešno gremo po začrtani poti - ko poskušamo vpeljati
               nek normalen mehanizem teh bonitet znotraj ministrstva. Zato seveda danes ni več niti
               slučajno govor kjerkoli o tem, da bi delavci ministrstva imeli beneficirano delovno
               dobo. Tudi ne drži to, kar je gospod Kebrič prej bral, da ima lahko v policiji tudi
               administracija beneficirano delovno dobo. Ni res. 114. člen eksplicitno govori in
               114. člen govori o beneficirani delovni dobi, govori eksplicitno, da jo imajo samo
               policisti.</p>
               <p>Poleg tega bi rekel, da tudi po nobenem izračunu - spet bom rekel, izhajam iz
               predpostavke, da je zakonski tekst z amandmaji, ki jih je odbor sprejel, bil neka
               zaključena konsistentna celota in vrh nadgraditve vseh razprav, ki so doslej v stroki
               in v javnosti in konec koncev tudi nekajkrat na samem odboru za notranjo politiko in
               pravosodje bile prisotne. Če izhajam iz teh amandmajev, potem je tudi jasno, da se
               tudi izračun, po katerem bi lahko nekdo šel v penzijo pri 40 letih in pol - razen če
               je ženska, da se razumemo, ker edino pri ženski bi se mogoče to izšlo, dokler bo še
               imela to ugodnost predčasnega upokojevanja, bi se lahko izšlo, da bi lahko šla pri 40
               letih. Posebej moramo poudariti, kar sem že enkrat danes povedal; v mojem mandatu, ne
               glede na to, da zakonska določba to še omogoča, ni bilo niti ene same administrativne
               upokojitve. Tako da bi rekel, sklicevati se na dosedanjo prakso, zakaj in koliko
               mladih upokojencev kje obstoji, pač ne more biti kritika na račun tega zakona, ki je
               v proceduri ampak predvsem kritika na račun dozdajšnjih predpisov pa tudi prakse.</p>
               <p>Še enkrat bom rekel; 114. člen, ki ga omenjam, ki govori o beneficirani delovni
               dobi, govori eksplicitno takole: "Do sprejema predpisov, ki bodo urejali štetje
               zavarovalne dobe s povečanjem...", skratka, do tega, do pokojninske reforme, do
               celovite reforme na področju delovno-upravne zakonodaje, naj bi se ta določba
               uporabljala.</p>
               <p>Še enkrat bom rekel, že to, kar doslej delamo - tudi, konec koncev, s spremembo
               zakona o notranjih zadevah, ki je bil sprejet konec lanskega leta, smo - glede na
               dozdajšnjo prakso, dozdajšnje predpise in pravice - naredili precej korakov v krčenje
               teh pravic. Mislim, da tudi ta zakon, ki ga zdaj predlagamo, gre v to smer - gre v
               smer nadaljnjega krčenja pravic, vendar izhaja ali pa nekako računa tudi na realnost,
               na tisto, kar se nam zdi mogoče. Kajti, tako bom rekel. Res je, beneficirane delovne
               dobe skoraj nikjer v Evropi ni, nekaj primerljivega najdemo v Angliji in nekaj
               primerljivega najdemo v Italiji. Vendar je hkrati res, da pa imajo vrsto drugih
               instrumentov, ki bi - recimo, če jih tukaj samo naveden - delovale izredno heretično.
               Tudi za gospoda Kopača še posebej, če - recimo - omenim tisto, ki govori o tem, da
               lahko policisti kupujejo avtomobile brez prometnega davka za svojo uporabo. Da imajo
               države... Se opravičujem, mislim, da gospod Kopač ne bi bil glavni nasprotnik, ampak
               nekateri dogmatiki na področju davčnih predpisov pa se kar zgrozijo, če slišijo za
               kakšne take ideje. Ampak samo nekatere bonitete bi lahko navedel. Najprej bom povedal
               še enkrat tisto. Seveda so vsi pred zakoni enaki, zakoni morajo za vse enako veljati,
               vendar za policiste ne velja enakost, če lahko tako rečem, tudi na tistih pogojih za
               delo, ki jih drugi imajo. Že v uvodu sem povedal.</p>
               <p>Policist ima 16 dodatnih obremenitev, prepovedi omejitev, ki jih drugih delavci
               nikjer nimajo, tudi delavci v javnem sektorju ne. To so posebni pogoji zaposlitve,
               poseben izpit, vsake 3 leta preizkus znanja, odvzem statusa policista - o čemer smo
               danes že govorili, trajen odvzem poklica tako rekoč - trajne premestitve, začasne
               premestitve, začasna razporeditev v drug organ, delo po razporedu, delo v izmenah,
               sobotah, nedeljah, praznikih, popoldansko, nočno, pripravljenost, prepoved članstva v
               političnih strankah, tako rekoč prepoved stavke in še vrsto dodatnih predpisanih
               kršitev delovne discipline. To so prav gotovo nekatere omejitve, ki narekujejo - zdaj
               govorim pa v interesu delodajalca - recimo, da država predstavlja voljo in željo
               davkoplačevalcev, ki terjajo in pričakujejo normalno od države tudi določeno varnost
               in to varnost jim seveda zagotavlja policija. In zato, če naj policija funkcionira in
               ima izvajalce njenih nalog, potem morajo neki motivi za to, da se bodo ljudje
               odločali za poklic, pač obstajati. Ponekod so to 13. in 14. plača, ponekod so
               odpravnine v zneskih, ki gredo tudi do 40 plač. Pri nas pač teh instrumentov zaenkrat
               ni, zato se pač predlaga, da se vendar v omejenem obsegu glede na zdajšnje stanje
               tudi obdržijo nekateri elementi sistema, za katerega sem tudi sam prepričan, da je v
               nekih segmentih tudi anahronično, ampak žal trenutno drugega nimamo. Hvala lepa.</p>
            </sp>
            <sp xml:id="SDZ2-Redna-08-1998-03-12.sp185">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Kebrič, replika.</p>
            </sp>
            <sp xml:id="SDZ2-Redna-08-1998-03-12.sp186">

               <speaker>IVAN KEBRIČ:</speaker>

               <p>Hvala za besedo. Samo dva stavka, naslednja. Zakaj mešavamo pokojninsko reformo, če
               govorimo o zakonu o policiji. Kajti reforma, kakršnakoli bo uzakonjena, ta zakon bo
               veljal in oni zakon bo veljal za navadne smrtnike, za policiste pa bo veljal ta
               zakon. Hvala lepa.</p>
            </sp>
            <sp xml:id="SDZ2-Redna-08-1998-03-12.sp187">

               <speaker>PODPREDSEDNIK ANDREJ GERENČER:</speaker>

               <p>Hvala. Gospa Darja Lavtižar-Bebler. Se opravičujem, replika. Gospod Demšar ima
               repliko.</p>
            </sp>
            <sp xml:id="SDZ2-Redna-08-1998-03-12.sp188">

               <speaker>VINCENCIJ DEMŠAR:</speaker>

               <p>Gospod Kebrič, navadni smrtniki gremo zvečer lahko spat ali pa ne, kakor hočemo;
               policisti pa morajo iti delat.</p>
            </sp>
            <sp xml:id="SDZ2-Redna-08-1998-03-12.sp189">

               <speaker>PODPREDSEDNIK ANDREJ GERENČER:</speaker>

               <p>Hvala. Gospa Darja. Tudi repliko? Dobro, bomo dali dami prednost, pa obljubljam, da
               bo kratka.</p>
            </sp>
            <sp xml:id="SDZ2-Redna-08-1998-03-12.sp190">

               <speaker>DARJA LAVTIŽAR-BEBLER:</speaker>

               <p>Hvala lepa. Samo dva stavka bom povedala. Namreč, tudi v odboru za notranjo politiko
               in pravosodje smo nekateri menili, da v členih 73, 74 in 75 predlagatelj vendar
               predlaga nekoliko pretirane ugodnosti za policiste, ob čemer nismo pozabili poudariti
               tudi dejstva, ki jih je ravnokar navedel minister Bandelj, ki zadevajo zelo težavne
               pogoje za delo policistov in vse omejitve, ki jih je pravkar naštel.</p>
               <p>Zato pa smo predlagali oziroma oblikovali svoj amandma k 75. členu, ki govori o tem,
               da mora delavec policije najprej imeti petnajst let statusa pooblaščene uradne osebe
               in da potem, ko dopolni moški najmanj 45 let oziroma ženska najmanj 40 let, lahko v
               roku šestih mesecev vloži zahtevo pravice do upokojitve. Pri čemer pa tudi nismo bili
               prepričani, da je tako predlagan amandma pravilen. Vendar pa prosim oziroma
               predlagam, da ta amandma podpremo zaradi tega, ker nam je predlagatelj tudi obljubil,
               da bo do tretje obravnave to problematiko proučil. In če bomo zdaj tak amandma
               sprejeli, pomeni, da smo ga "načeli" in da je možno do tretje obravnave pripraviti
               ustreznejše besedilo. Hvala lepa.</p>
            </sp>
            <sp xml:id="SDZ2-Redna-08-1998-03-12.sp191">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Tomažič.</p>
            </sp>
            <sp xml:id="SDZ2-Redna-08-1998-03-12.sp192">

               <speaker>BRANKO TOMAŽIČ:</speaker>

               <p>Hvala za besedo. Gospod minister, se opravičujem, če sem laično pristopil k tej
               razpravi. Poglobil sem se v ta segment, kot sem navedel, v stanje avtomobilov, ko so
               bili pred leti "fičkoti", stoenke, 1100 ali današnji vozni park. Nisem se spuščal v
               stanje kriminalitete in pogledov, kakšno je stanje - težje delo v tem pogledu sedaj
               in pa v preteklosti. Vendar proti temu, da so šli mladi policisti v pokoj, ki niso
               delali na terenu, ki niso delali pod temi pogoji, ki bi lahko s štirideset leti
               starosti. In sem tudi proti temu. No, prav te ljudje bi lahko v tej državi še veliko
               dobrega lahko naredili, morda na enakem ali drugem delavnem mestu. Vendar mi smo jih
               dali v pokoj in danes imajo ti ljudje svoja podjetja in imajo dodatne zaslužke.</p>
               <p>Podpiram DESUS v tej razpravi, ko pravi, da naj imajo policisti za svoje delo dobro
               plačo. Strinjam se s tem in to podpiram. Ponavljam pa še enkrat: poglejmo tudi drugo
               zakonodajo v drugih državah, ko policaj doseže določene starost, se na lastno željo
               ali željo predpostavljenih premesti na lažja delovna mesta in obdrži isti status.
               Mislim, da tudi te ljudi s to starostjo še zmeraj rabimo, ker bi lahko delali. Ne pa,
               da jih damo na pokojninski sklad, ker je to preveliko breme za to državo. Hvala.</p>
            </sp>
            <sp xml:id="SDZ2-Redna-08-1998-03-12.sp193">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Špiletič.</p>
            </sp>
            <sp xml:id="SDZ2-Redna-08-1998-03-12.sp194">

               <speaker>BOGOMIR ŠPILETIČ:</speaker>

               <p>Hvala za besedo. Podpiram vse te tri člene, ki so trenutno v razpravi. In to iz
               preprostega razloga, ker menim, da ni utemeljeno v trenutku, ko govorimo o
               pokojninski reformi, o preveliki obremenitvi proračuna iz naslova upokojevanja - tudi
               nekritičnega - v preteklosti, ponovno uzakoniti ravno tisto, kar je sedaj razlog
               največjega proračunskega primanjkljaja in ki je tudi eden največjih problemov sploh
               javnih financ ta trenutek v Republiki Sloveniji.</p>
               <p>Če je gospod minister omenil, da ima policist kar šestnajst omejitev, menim, da tudi
               že sedaj v sistemu nagrajevanja za teh šestnajst omejitev dobi tudi določeno
               odškodnino. Vendar pa ni predstavil, katero. Tako da bi tu prosil za pojasnilo, ali
               res policist, ki gre ponoči na delo, ne dobi dodatka za nočno delo ali kaj podobnega.
               Tako, da tam gospod iz vlade zelo zamahuje z roko, da nič od tega ne dobi. Ampak,
               vendar bi prosil za pojasnilo. Če pa je res tako, da nič od tega policisti ne dobijo,
               potem ne vem, zakaj niste v zakonu, ki je pred nami, raje predvideli možnost oblike
               nagrajevanja za posebne težje oblike delovnih pogojev, ne pa, da prevaljujete
               odškodnino za težke pogoje dela na pokojninski oziroma zavod za pokojninsko in
               invalidsko zavarovanje.</p>
            </sp>
            <sp xml:id="SDZ2-Redna-08-1998-03-12.sp195">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Petan.</p>
            </sp>
            <sp xml:id="SDZ2-Redna-08-1998-03-12.sp196">

               <speaker>RUDOLF PETAN:</speaker>

               <p>Hvala, gospod podpredsednik, za besedo. Spoštovani.</p>
               <p>Mislim, da je to spet eden od tipičnih primerov, ko se stvari lotujemo na napačnem
               koncu. Pravijo, da je treba pač bika zgrabiti za roge, mi pa ga verjetno želimo za
               rep. Namreč, za kaj gre. Prvo, kar moram povedati, bom podprl te amandmaje DeSUS-a,
               ker mislim, da so upravičeni.</p>
               <p>Gre pa za nekaj drugega. Gospod minister je omenil, da vsaka država pač mora imeti
               dobro plačane policije. Točno to, s tem se strinjam. Vendar, to pomeni plačo, ne pa
               neke beneficije, tiste bodo tako ali tako ostale. Vendar dodatne, to pa verjetno ni
               tisto, kar tudi policiji pričakujejo. Ampak, ko uporabljam besedo policij, mislim na
               operativce. Tako, kot je pripravila vlada in kot je pripravil odbor, kjer piše "z
               pooblastili". Ta pooblastila imajo tudi uradniki v upravi in verjetno bodo tudi ti to
               izkoristili, to pa niti ni namen tega. Pogovarjamo se o policajih.</p>
               <p>Ravno zaradi tega bom podprl te amandmaje. Bom pa podprl tudi vsak amandma, ki ga bo
               pripravila vlada ali pa predlog za spremembo, ki bo dal policijo operativcu tisto
               plačo, ki si jo zasluži. To se pravi, večjo, bom glasoval tudi za tiste amandmaje.
               Ampak v tem primeru pa to, kar pripravi vlada, ne rešuje bistva in zato podpiram
               predlog DeSUS-a. Hvala.</p>
            </sp>
            <sp xml:id="SDZ2-Redna-08-1998-03-12.sp197">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Henigman.</p>
            </sp>
            <sp xml:id="SDZ2-Redna-08-1998-03-12.sp198">

               <speaker>BENJAMIN HENIGMAN:</speaker>

               <p>Hvala za besedo. Spoštovani! Naj za začetek račem, da vsi ki govorite "policiji",
               delate krivico ljudem. To so "policisti" v slovenščini in mislim, da ni lepo govoriti
               "policaj". Sam sem bil nekajkrat že opozorjen in mislim, da je treba vsaj v državnem
               zboru korektno naslavljati ljudi, ki skrbijo za varnost v državi.</p>
               <p>Drugo, kar bi rad rekel, je to, da je dejstvo, da policisti niso preprosti
               državljani oziroma da je poklic policista težak in da kar tako na hitro pri
               sprejemanju zakona o policiji odločati o tem, da se določen člen črta ali se pa ne
               črta, mislim, da je preenostavno.</p>
               <p>Minister nam je sicer tukaj natrosil - sam sicer nisem član odbora za notranjo
               politiko, zato nimam priložnosti take poglobljene razprave - ampak nam je natrosil
               nekaj dejstev, po katerih policisti zagotovo zaslužijo neke beneficije. Če so pa te
               beneficije ravno takšne, kakršne so predvidene sedaj v tem zakonu, mislim, da je pa
               preuranjeno reči oziroma se je težko odločati. Poudarjam: tistim, ki so s to tematiko
               ne ukvarjamo tako podrobno.</p>
               <p>Zato bi h ključnemu 75. členu podprl amandma naše poslanske skupine, pa tudi amandma
               odbora, ki pušča odprta vrata za boljši predlog ali mogoče razumnejši in dodelan
               predlog za tretjo obravnavo. Hkrati pa moram reči, da si je DeSUS dovolil malo prehud
               predlog, da se enostavno črtajo vse pravice, ki izhajajo policistom za njihovo težko
               delo.</p>
               <p>Mislim, da če so imeli policisti ali miličniki v prejšnjem režimu pri bistveno bolj
               enostavnemu delu, določene ugodnosti, je nujno, da če želimo neko varnost v državi,
               zmanjšanje kriminala, da ljudem, ki operativno skrbijo za to področje, omogočimo nek
               boljši status. Pa ne boljši status kar tako, ampak na osnovi dela, ki naj bi ga
               opravljali. Drugače se bomo poslovili od pravne države in od nekega reda v tej
               državi. Hvala lepa.</p>
            </sp>
            <sp xml:id="SDZ2-Redna-08-1998-03-12.sp199">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Kangler, Franc Kangler.</p>
            </sp>
            <sp xml:id="SDZ2-Redna-08-1998-03-12.sp200">

               <speaker>FRANC KANGLER:</speaker>

               <p>Spoštovani podpredsednik, dolgo sem čakal, da se bom lahko oglasil v državnem zboru,
               bom pa čisto kratek glede na to, da ste že več ali manj spregovorili o problematiki
               policije oziroma policistov.</p>
               <p>Sam osebno ne podpiram predloga DeSUS-a. Predvsem se strinjam z mnenjem ministra, ki
               je tu temeljito in dobro podal stanje v policiji. 73., 74. in 75. člen točno
               precizirajo, da gre tu za policista, se pravi, da gre za operativca. To je dejstvo;
               tu ne gre za tajnico, tu ne gre za čistilko, tu ne gre za nekega administrativnega
               delavca v policiji.</p>
               <p>Drugo, kar je, sam osebno predlagam, da k 75. členu podpremo amandma matičnega
               delovnega telesa in na ta način, kot je predsednica odbora dejala, pustimo vrata
               odprta in lahko ta člen amandmiramo.</p>
               <p>Za primerjavo, kaj dela policist, vam bom pa samo povedal statistični podatek
               policista na mejnem prehodu v Šentilju. Strokovnjaki so ugotovili, da policist na
               mejnem prehodu v Šentilju lahko dela samo 6 mesecev. Imamo pa policiste, ki delajo na
               mejnem prehodu že 20 let. Ali se kdo vpraša, kakšna so njegova pljuča ali zdravstveno
               stanje?</p>
               <p>Drugo, kar bi rad tu poudaril, gre za položaj policistov znotraj ministrstva. Prav
               bi bilo, da bi se tudi minister tu oglasil in dejansko na nek način objasnil stanje,
               koliko dobrih, mladih in sposobnih ljudi je v zadnjem času zapustilo policijo.
               Marsikdo se vpraša, zakaj. Meni je odgovor dovolj jasen. Prav pa bi bilo, da bi mi
               tudi minister na to vprašanje odgovoril. Hvala.</p>
            </sp>
            <sp xml:id="SDZ2-Redna-08-1998-03-12.sp201">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod dr. Jože Zagožen. Potem pa počasi zaključimo razpravo, ker je bilo
               dovolj razprav.</p>
            </sp>
            <sp xml:id="SDZ2-Redna-08-1998-03-12.sp202">

               <speaker>DR. JOŽE ZAGOŽEN:</speaker>

               <p>Drage kolegice in kolegi! V celoti se zavedam težkega, napornega in tudi nevarnega
               dela policistov v vseh okoliščinah, ki so jim izpostavljeni. Kljub temu pa bi dal tri
               pripombe.</p>
               <p>Pravzaprav k 74. členu nimam nobene bistvene pripombe, tudi če je tista odpravnina
               nekaj mesecev, ni to nič tako hudega - po mojem.</p>
               <p>Imam pa pomislek k 73. členu. Poglejte, ta člen pravi, da se pokojnina odmeri od
               povprečja zadnjega leta. Toliko let sem bil v podjetju in v raznih podjetjih in vem,
               da se večinokrat zgodi, da se ljudem zadnje leto nekoliko pogleda skozi prste, se jim
               da višja pokojnina ali pa plača. V tem primeru pa bi bila potem pokojnina odvisna od
               zadnjega leta, mogoče za 30, 40 let. Kajti tu so predvidene nekatere zelo mlade
               upokojitve. Menim, da ta stvar ni bila dovolj tehtno premišljena.</p>
               <p>Druga stvar pa je v 75. členu. Poglejte, ta leta - 30 let in 25 let - morda bi bilo
               celo sprejemljivo, vendar so v ta leta vključena tudi leta z beneficiranim stažem. Se
               pravi, da gre tu dejansko za še manj teh let, morda celo za 25, če je 30 napisano.
               Drugo, na kar pa imam resen pomislek, pa piše, da tudi osebe s statusom pooblaščene
               uradne osebe. Spomnimo se tega, če se prav spominjam, da je šele minister Bandelj
               ukinil ali predlagal ukinitev tega statusa več sto pisarniškim delavcem na
               ministrstvu - če se prav spominjam. Torej bi tudi vse te osebe imele te pravice, da
               se predčasno upokojujejo, ne samo tisti policisti, ki so izpostavljeni vsem tegobam
               in nevarnostim na cestah.</p>
               <p>Zato menim, da bi kazalo to stvar še domisliti, ker takšna, kot je v tem trenutku,
               je ne pravična in neenakopravna znotraj same policije, kaj šele zunaj nje. Hvala
               lepa.</p>
            </sp>
            <sp xml:id="SDZ2-Redna-08-1998-03-12.sp203">

               <speaker>PODPREDSEDNIK ANDREJ GERENČER:</speaker>

               <p>Hvala dr. Zagožen. Gospod minister, še vam dam besedo, potem pa preidemo na
               odločanje.</p>
            </sp>
            <sp xml:id="SDZ2-Redna-08-1998-03-12.sp204">

               <speaker>MIRKO BANDELJ:</speaker>

               <p>Samo še nekaj odgovorov bi dal gospodu Špiletiču, ki ga sicer sedaj ni.</p>
               <p>Policist nima - se opravičujem. Policist nima za tiste prepovedi, ki jih ima, v
               zakonu nobenega nadomestila. Oziroma tako bom rekel: zmeraj več ima prepovedi, zmeraj
               več nalog, pa zmeraj manj plačila za delo. Mimogrede povedano: policist za 10 let
               delovne dobe, ki dela dve nedelji v mesecu in dva tedna ponoči, dobi nekje okoli 85
               tisoč neto plače. Nič drugega.</p>
               <p>Pri tem vam moram povedati še to - to je tudi odgovor. Upam, da ste vsi tisti, ki
               ste govorili o tem, kako se boste za plače zavzemali in da je prava rešitev plače -
               tudi sam mislim, da je. Res so plače prava rešitev, mogoče 13. ali 14. ali pa še
               kakšna, kot jo imajo drugje. Vendar do sedaj so šle vse odločitve v tej državi v
               drugo smer. In tudi sredstev za plače je zmeraj manj. Nadur mimogrede - število nadur
               - pa veste, da policija, recimo, ne more delati brez nadur, ker če obravnava kakšen
               primer, ne moreš reči, ob 14.00 uri grem pa domov in kar bo pa bo. Ampak enostavno
               smo zaostrili na nek način tudi z organizacijskimi pristopi tudi v ta segment tako
               posegli, da smo število nadur zmanjšali za skoraj 60% v primerjavi z lanskim
               obdobjem.</p>
               <p>Torej tudi iz tega naslova dobi policist manjšo možnost, da bi sploh kaj zaslužil.
               Dodatnega dela pa tako ne sme opravljati. Hvala.</p>
            </sp>
            <sp xml:id="SDZ2-Redna-08-1998-03-12.sp205">

               <speaker>PODPREDSEDNIK ANDREJ GERENČER:</speaker>

               <p>Hvala. Zaključujem razpravo. Ali še kdo želi besedo? Ne želi. Zaključujem razpravo.
               Prehajamo na odločanje.</p>
               <p>Smo pri 73. členu. Ugotavljamo sklepčnost! <stage>(52 prisotnih.)</stage></p>
               <p>Kdo je za amandma? <stage>(27 poslancev.)</stage> Je kdo proti? <stage>(27 poslancev.)</stage></p>
               <p>Gospod Kopač, proceduralno.</p>
            </sp>
            <sp xml:id="SDZ2-Redna-08-1998-03-12.sp206">

               <speaker>MAG. JANEZ KOPAČ:</speaker>

               <p>Predlagam ponovitev glasovanja oziroma prosim za ponovitev glasovanja. Hvala.</p>
            </sp>
            <sp xml:id="SDZ2-Redna-08-1998-03-12.sp207">

               <speaker>PODPREDSEDNIK ANDREJ GERENČER:</speaker>

               <p>Razlog?</p>
            </sp>
            <sp xml:id="SDZ2-Redna-08-1998-03-12.sp208">

               <speaker>MAG. JANEZ KOPAČ:</speaker>

               <p>Pomota pri glasovanju. ... <stage>(Smeh.)</stage> ...</p>
            </sp>
            <sp xml:id="SDZ2-Redna-08-1998-03-12.sp209">

               <speaker>PODPREDSEDNIK ANDREJ GERENČER:</speaker>

               <p>Dobro. Dajem predlog gospoda Kopača na glasovanje, da ponovimo glasovanje.
               Ugotavljamo sklepčnost! <stage>(56 poslancev.)</stage></p>
               <p>Kdo je za ta predlog? <stage>(37 poslancev.)</stage> Je kdo proti? <stage>(7 poslancev.)</stage></p>
               <p>Ponovili bomo glasovanje o amandmaju k 73. členu. Ugotavljamo sklepčnost! <stage>(53
               poslancev.)</stage></p>
               <p>Kdo je za amandma? <stage>(31 poslancev.)</stage> Je kdo proti? <stage>(23 poslancev.)</stage></p>
               <p>Amandma je sprejet.</p>
               <p>Prehajamo k 74. členu. Ugotavljamo sklepčnost! Razpravo smo opravili za vse tri
               člene. Ugotavljamo sklepčnost! <stage>(55 poslancev.)</stage></p>
               <p>Kdo je za amandma? <stage>(28 poslancev.)</stage> Je kdo proti? <stage>(23 poslancev.)</stage></p>
               <p>Amandma je sprejet.</p>
               <p>Smo pri 75. členu. Gremo po vrsti. Imamo dva v pregledu in na mizo ste dobili še
               amandma poslanske skupine Slovenskih krščanskih demokratov, ki imajo tudi dva
               amandmaja, prvi in drugi del. So se tako dogovorili s skupino, da delimo. Ker smo
               razpravo opravili... Da ne bo kaj narobe, bom amandmaje poslanske skupine takole
               povedal: Prvi del, to je pod številko ena, bomo rekli: "V prvem odstavku naj se
               beseda "delavec" nadomesti z besedo "delavec policije." In drugi amandma: "Zadnji
               tretji odstavek, ki se glasi..."</p>
               <p>Torej, gremo na odločanje. Prvo pod številko ena je predlog, da se člen črta.
               Ugotavljamo sklepčnost! Če bo sprejet, so vsi ostali seveda brezpredmetni.
               Ugotavljamo sklepčnost! <stage>(49 poslancev.)</stage></p>
               <p>Kdo je za ta amandma? <stage>(15 poslancev.)</stage> Je kdo proti? <stage>(37 poslancev.)</stage></p>
               <p>Amandma pod številko ena ni sprejet.</p>
               <p>Amandma pod številko dva. Ugotavljamo sklepčnost! <stage>(55 poslancev.)</stage></p>
               <p>Kdo je za amandma? <stage>(37 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je amandma sprejet. To pomeni, da prvi amandma poslanske skupine SKD
               postaja brezpredmeten. Glasujemo še o drugem amandmaju poslanske skupine SKD. Ga
               preberem, zadnji tretji odstavek se glasi: "Delavci ministrstva so policisti, delavci
               policije in drugi delavci, zaposleni v ministrstvu", naj se črta. Vlada podpira.
               Ugotovimo prisotnost! 55 prisotnih.)</p>
               <p>Kdo je za? <stage>(47 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Dajem na glasovanje 75. člen. Ugotovimo sklepčnost! <stage>(52 prisotnih.)</stage></p>
               <p>Kdo je za 75. člen? <stage>(35 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je člen sprejet.</p>
               <p>Imamo amandma za novi 81.a člen; predlog vlade, matično delovno telo podpira. Želi
               kdo razpravljati? <stage>(Ne želi.)</stage> Zaključujem razpravo. Gremo na odločanje. Ugotovimo
               sklepčnost! <stage>(48 prisotnih.)</stage></p>
               <p>Kdo je za amandma? <stage>(26 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Smo pri 86. členu, imamo amandma poslanske skupine Socialdemokratske stranke. Želi
               kdo razpravljati? Gospod Jazbec.</p>
            </sp>
            <sp xml:id="SDZ2-Redna-08-1998-03-12.sp210">

               <speaker>FRANC JAZBEC:</speaker>

               <p>Hvala lepa. 86. člen zakona govori o kršitvah, ki jih lahko policist naredi ob delu.
               Amandma, ki ga predlaga Socialdemokratska stranka, našteva samo eno kršitev, to je
               tudi kršitev človekovih pravic, zato apeliram na vas, da ga podprete. Hvala.</p>
            </sp>
            <sp xml:id="SDZ2-Redna-08-1998-03-12.sp211">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo želi besedo? <stage>(Ne želi.)</stage> Zaključujem razpravo. Prehajamo na odločanje.
               Ugotovimo prisotnost! <stage>(51 prisotnih.)</stage></p>
               <p>Kdo je za amandma? <stage>(22 poslancev.)</stage> Je kdo proti? <stage>(26 poslancev.)</stage></p>
               <p>Ugotavljam, da amandma ni sprejet.</p>
               <p>Dajem na glasovanje 86. člen v celoti. Ugotovimo sklepčnost! <stage>(46 prisotnih.)</stage></p>
               <p>Kdo je za 86. člen? <stage>(28 poslancev.)</stage> Je kdo proti? <stage>(9 poslancev.)</stage></p>
               <p>Ugotavljam, da je člen sprejet.</p>
               <p>Imamo amandma za novi 98.a člen; predlog vlade, matično delovno telo ga podpira.
               Želi kdo razpravljati? <stage>(Ne želi.)</stage> Zaključujem razpravo. Ugotovimo sklepčnost! <stage>(46
               prisotnih.)</stage></p>
               <p>Kdo je za amandma? <stage>(38 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Smo pri 114. členu. Tu je amandma odbora. Želi kdo razpravljati? <stage>(Ne želi.)</stage></p>
               <p>Prehajamo na odločanje. Ugotovimo sklepčnost! <stage>(45 prisotnih.)</stage> Ugotovimo sklepčnost!
               <stage>(43 prisotnih.)</stage></p>
               <p>Nadaljujemo ob 17.50 uri.</p>
               <stage type="time">(Seja je bila prekinjena ob 17.37 uri in se je nadaljevala ob 17.50 uri.)</stage>
            </sp>
            <sp xml:id="SDZ2-Redna-08-1998-03-12.sp212">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci! Nadaljujemo s sejo. Ugotovili bomo sklepčnost.
               Imamo samo še za pet minut dela in lepo prosim, bodimo strpni, da danes to točko
               končamo. Pet minut imamo dela, nič več. Ugotovimo sklepčnost! <stage>(43 prisotnih.)</stage> Pa nas
               je vendarle več v dvorani! Škoda je. Ampak bomo ponovno ugotavljali prisotnost. Sicer
               pa je tu predsednik KVIAZ-a, pa upam, da bodo tudi lahko ugotovili, kako se danes
               dela. In KVIAZ ima določena pooblastila, da lahko tudi škarje in platno malo uporabi.
               Torej, ponovno ugotovimo sklepčnost! <stage>(48 prisotnih.)</stage></p>
               <p>Smo pri 114. členu. Imamo amandma odbora. Želi kdo razpravljati? Razpravo smo
               končali.</p>
               <p>Prehajamo na odločanje. Ugotovimo sklepčnost! <stage>(44 prisotnih.)</stage> Gospodje poslanci,
               lepo prosim! Ugotovimo sklepčnost! <stage>(48 prisotnih.)</stage></p>
               <p>Kdo je za amandma? <stage>(35 poslancev.)</stage> Je kdo proti? <stage>(3 poslanci.)</stage></p>
               <p>Na glasovanje dajem 114. člen. Ugotovimo sklepčnost! <stage>(46 prisotnih.)</stage></p>
               <p>Kdo je za 114. člen? <stage>(37 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 114. člen sprejet.</p>
               <p>Imamo amandma za novi 114. člen. Predlagatelj je skupina poslancev s prvopodpisanim
               Maksimiljanom Lavrincem. Želi kdo razpravljati? <stage>(Ne želi.)</stage></p>
               <p>Prehajamo na odločanje. Ugotovimo sklepčnost! <stage>(47 prisotnih.)</stage></p>
               <p>Kdo je za amandma? <stage>(37 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Imamo amandma za novi 115. člen oziroma predlog za 115.a člen; predlog vlade. Želi
               kdo razpravljati? <stage>(Ne želi.)</stage> Ugotovimo sklepčnost! <stage>(48 prisotnih.)</stage></p>
               <p>Kdo je za 115.a člen? <stage>(39 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Imamo amandma za nove 117.a, b, c in č člene, prav tako vlade, in to je tudi zadnje,
               kar imamo danes. Želi kdo razpravljati? <stage>(Ne želi.)</stage> Ugotovimo sklepčnost! <stage>(48
               prisotnih.)</stage></p>
               <p>Kdo je za amandmaje? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Prehajamo na obravnavo preostalih členov, h katerim niso bili vloženi amandmaji.
               Želi kdo besedo? <stage>(Ne želi.)</stage> Zaključujem razpravo in prehajamo na odločanje.
               Ugotavljamo sklepčnost! <stage>(43 prisotnih.)</stage> Ugotavljamo sklepčnost! <stage>(49 prisotnih.)</stage></p>
               <p>Kdo je za predlog? <stage>(38 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog sprejet.</p>
               <p>Opravili smo razpravo in glasovanje o posameznih členih. Glasovati moramo še o
               naslovu zakona. Želi kdo razpravljati o naslovu zakona? <stage>(Ne želi.)</stage> Prehajamo na
               glasovanje o naslovu zakona. Ugotavljamo sklepčnost! <stage>(48 prisotnih.)</stage></p>
               <p>Kdo je za naslov zakona? <stage>(47 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je naslov zakona sprejet.</p>
               <p>Imamo samo še predlog sklepa, ki ga imate tudi v poročilu, in sicer predlog zakona
                  za <title>tretjo obravnavo</title> pripravi vlada Republike Slovenije. Ugotavljamo
               sklepčnost! <stage>(46 prisotnih.)</stage></p>
               <p>Kdo je za tak predlog? <stage>(40 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je predlog sklepa sprejet.</p>
               <p>S tem zaključujem točko dnevnega reda. In tudi zaključujem današnjo sejo, jutri
               nadaljujemo ob 10.00 uri z izredno sejo. <stage type="time">(SEJA JE BILA PREKINJENA 12. MARCA 1998
                  OB 17.55 URI.)</stage>
               </p>
            </sp>
         </div>
      </body>
   </text>
</TEI>