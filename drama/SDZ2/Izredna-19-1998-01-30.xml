<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Izredna-19-1998-01-30">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|CEA7556981C3B540C12565A20038B0DE</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=CEA7556981C3B540C12565A20038B0DE</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Izredna-19-1998-01-30.DZ" n="19">
               <name>Izredna</name>
               <date when="1998-01-30"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Izredna-19-1998-01-30.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 19. izredne seje</stage>
            <stage type="date">(30. januar 1998)</stage>
            <stage type="chairman"> Sejo je vodila Eda Okretič-Salmič, podpredsednica državnega zbora.</stage>
            <stage type="time"> Seja se je začela ob 10.14 uri.</stage>


            <sp xml:id="SDZ2-Izredna-19-1998-01-30.sp1">

               <speaker>PODPREDSEDNICA EDA OKRETIČ-SALMIČ:</speaker>

               <p>Spoštovane kolegice poslanke in kolegi poslanci, gospe in gospodje! Še enkrat vsem
               najlepši pozdrav! Pričenjam nadaljevanje 19. izredne seje Državnega zbora Republike
               Slovenije. Obveščena sem, da so zadržani in se današnje seje ne morejo udeležiti
               naslednje poslanke in poslanci: Peter Petrovič, Aleksander Merlo, Aurelio Juri, Roman
               Jakič, Ivan Božič od 12.00 ure dalje, Franc Jazbec, Miroslav Mozetič, Franc Čebulj,
               Franc Kangler, Janez Kramberger, Andrej Fabjan, Jožef Košir, Jožef Zimšek, Bojan
               Kontič, Jože Jerovšek, Feri Horvat, Boris Sovič in Pavel Rupar do 11.00 ure. Prosim,
               da ugotovimo navzočnost v dvorani!</p>
               <p>Ugotavljamo prisotnost! <stage>(61 prisotnih.)</stage> gotavljam, da je zbor sklepčen in lahko
               nadaljujemo z delom.</p>
               <p>Na sejo so bili vabljeni tudi člani Vlade Republike Slovenije, vsi so prav lepo
               pozdravljeni. Na današnjem nadaljevanju 19. izredne seje zbora, bomo opravili 21.
               točko dnevnega reda, to so vprašanja in pobude poslank in poslancev.</p>
               <p>V zvezi z delom zbora, vas želim še obvestiti, da je bil sprejet dogovor z vodij
               poslanskih skupin, da bo zbor 19. izredne seje nadaljeval v torek 3. februarja 1998,
               ob 14.00 uri in v sredo 4. februarja, ob 10.00 uri.</p>
               <p>Prehajamo na <title>21. TOČKO DNEVNEGA REDA - VPRAŠANJA IN POBUDE POSLANK IN
                  POSLANCEV.</title> Prosim, gospod Hvalica ima <title>proceduralno.</title>
               </p>
            </sp>
            <sp xml:id="SDZ2-Izredna-19-1998-01-30.sp2">

               <speaker>IVO HVALICA:</speaker>

               <p>Hvala lepa gospa podpredsednica. Spoštovani kolegi! Ne vem, če bi pozdravil tudi
               ministre, ker ti ministri običajno, ko smo na kakšni prireditvi, poslancev ne
               pozdravljajo, ampak bom vseeno rekel, spoštovani predstavniki vlade.</p>
               <p>Predlagam, da vodstvo državnega zbora preveri, če so izpolnjeni pogoji, da lahko to
               točko dnevnega reda opravimo to v skladu s poslovnikom, pri čemer mislim na 25. člen
               poslovnika, ki se glasi: <q>"Pri obravnavi vprašanj in pobud poslancev morajo biti na
               seji državnega zbora navzoči vsi ministri. Če je minister upravičeno odsoten ali
               zadržan, ga lahko nadomešča državni sekretar,"</q> pika in konec 15. člena
               poslovnika.</p>
               <p>Ministrov je 16, plus 3 brez listnice, jih je 19, plus predsednik in podpredsednik
               vlade - je 21. Recimo, da je to samo ena. Želim, da vodstvo državnega zbora preveri,
               če je tu prisotnih 20 ministrov oziroma njihovih pooblaščenih predstavnikov,
               zastopnikov. Hvala lepa.</p>
            </sp>
            <sp xml:id="SDZ2-Izredna-19-1998-01-30.sp3">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala gospod Hvalica za obvestilo. V nadaljevanju seje boste seznanjeni, kateri
               ministri so se upravičili in kdo jih nadomešča.</p>
            </sp>
            <sp xml:id="SDZ2-Izredna-19-1998-01-30.sp4">

               <speaker>IVO HVALICA:</speaker>

               <p>Se opravičujem, gospa podpredsednika. Vi me niste poslušali. To je predpogoj za
               pričetek te točke, ne v nadaljevanju. Vi morate najprej preveriti, ker sicer sploh
               kršite poslovnik, ne moremo opraviti te točke dnevnega reda. Hudiča, toliko
               poslovnika pa moramo obvladati. Prosim, da se mi tukaj in sedaj odgovori, če
               potrebujete čas. Jaz sem jih preštel in vam povem, da niso vsi. ... <stage>(Smeh v dvorani.)</stage>
               ... Dvakrat sem pogledal, več ali manj vse poznam in začnimo enkrat spoštovati
               poslovnik.</p>
               <p>Torej, lepo vas prosim, vzemite si 5 minut, kot sem si jih jaz vzel pred začetkom,
               in preverite, ali lahko začnemo ali ne začnemo to točko dnevnega reda. V naprej lepa
               hvala.</p>
            </sp>
            <sp xml:id="SDZ2-Izredna-19-1998-01-30.sp5">

               <speaker>PODPREDSEDNICA EDA OKRETIČ-SALMIČ:</speaker>

               <p>Preden bomo začeli z vprašanji in pobudami, boste dobili tudi ta odgovor. Če pa
               lahko nadaljujem s svojim delom, bom tudi o tem poročala.</p>
               <p>V poslovniškem roku enega... Torej še naslednje obvestila.</p>
               <p>Še enkrat ponavljam. Prehajamo na <title>21. TOČKO DNEVNEGA REDA - VPRAŠANJA IN POBUDE
                  POSLANK IN POSLANCEV.</title> V poslovniškem roku enega dne pred sejo oziroma zbora
               smo prejeli pisne prijave poslanskih vprašanj in pobud. Vrstni red postavljenih
               poslanskih vprašanj in pobud smo določili v skladu z zadnjim odstavkom 23. člena
               poslovnika, in sicer tako, da prva tri vprašanja oziroma pobude postavijo poslanci
               opozicije, nato pa po vrsti poslanci iz raznih poslanskih skupin po vrstnem redu
               prijave.</p>
               <p>Poslanke in poslance opozarjam, da mora biti poslansko vprašanje kratko in
               postavljeno tako, da je njegova vsebina jasno razvidna. V nasprotnem primeru bo moral
               poslanec - torej bom poslanca opozorila in ga pozvala, da vprašanje ustno izpopolni.
               Ustno zastavljeno vprašanje oziroma pobuda sme trajati največ tri minute v skladu s
               26. členom poslovnika, v skladu s 27. členom poslovnika pa sme ministrov odgovor
               praviloma trajati največ deset minut, dopolnilno vprašanje poslanca pa lahko traja do
               dve minuti.</p>
               <p>Za današnjo sejo pa so se opravičili: minister za pravosodje, gospod Tomaž Marušič,
               minister za finance, mag. Mitja Gaspari in minister za zdravstvo, gospod Marjan
               Jereb. Namesto njih se bodo seje ali so se seje udeležili sekretarji teh
               ministrov.</p>
               <p>Prvo poslansko vprašanje bo postavil gospod Janez Janša in prosim gospoda Janša, ker
               ima besedo.</p>
            </sp>
            <sp xml:id="SDZ2-Izredna-19-1998-01-30.sp6">

               <speaker>JANEZ JANŠA:</speaker>

               <p>Spoštovana gospa podpredsednica, kolegice in kolegi! Upam, da bo to vprašanje slišal
               tudi tisti, ki mu je namenjeno, se pa bojim, da ne, ker sem ravnokar prišel s
               sestanka predsednikov parlamentarnih strank, kjer je bil navzoč tudi zunanji
               minister. Oba sestanka sta bila sklicana v praktično istem času in glede na temo, ki
               jo mi odpiramo in ki smo jo naprej najavili, tudi na isto temo. Na to sem tudi tam
               opozoril, pa očitno to nikogar ne skrbi.</p>
               <p>Moje vprašanje je pa naslednje. Slovenski zunanji minister, dr. Boris Frlec je 20.
               januarja 1998 v intervjuju za dunajski časopis Die Presse na vprašanje o slovenskih
               zahtevah v zvezi s Slovenci v Avstriji izjavil, <q>"da je avstrijska vlada v bistvenem
               izpolnila pravice, ki jih avstrijska državna pogodba zagotavlja Slovencem na Koroškem
               in Štajerskem,"</q> to je bil citat. V istem intervjuju je v zvezi s priznanjem nemško
               govoreče narodne skupine zagotovil, da sta se z avstrijskim zunanjim ministrom
               sporazumela, citiram: <q>"kot menim, o pravem priznanju"</q>.</p>
               <p>Vlado Republike Slovenije sprašujem, ali deli mnenje slovenskega zunanjega ministra,
               dr. Borisa Frleca, da naj bi bile vse bistvene pravice Slovencev v Avstriji
               izpolnjene, čeprav je splošno znano, da se mora slovenska manjšina v Avstriji, tudi
               več kot 40 let po podpisu avstrijske državne pogodbe, še vedno boriti za nekatere
               svoje osnovne pravice: za uporabo slovenščine v dvojezičnih občinah, za dvojezični
               pouk v otroških vrtcih in osnovnih šolah, za dvojezične napise in tako dalje. Nadalje
               vlado sprašujem, na podlagi katerega sklepa državnega zbora oziroma odbora za
               mednarodne odnose je pooblastilo zunanjega ministra, da se lahko na Dunaju sporazume
               ob priznanju nemško govoreče manjšine v Sloveniji, ko pa še vedno ni dorečeno
               stališče v poročilu komisije zgodovinarjev o ugotovitvah v zvezi s to problematiko.</p>
               <p>Čeprav še ni dogovora o določitvi skupne meje med Slovenijo in Hrvaško, je moral
               slovenski minister za obrambo prejšnji teden pred pristojnim delovnim telesom
               državnega zbora priznati, da je ministrstvo za obrambo že umaknilo tehnično opremo in
               ekipo za elektronsko izvidništvo, ki je bila nameščena na Trdinovem vrhu do lanskega
               leta. Vlado sprašujem, na podlagi katerega sklepa državnega zbora je pooblastila
               ministra, da izvede ta umik s Trdinovega vrha, in prav tako sprašujem, ali obstaja
               morebiti še kakšna obljuba slovenske vlade o popolnem umiku s Trdinovega vrha.</p>
               <p>In še tretjič. Po pisanju medijev sodeč, sta se poslanec Zmago Jelinčič in državni
               sekretar Slavo Debelak v začetku tega tedna mudila na poluradnem obisku v Zvezni
               Republiki Jugoslaviji. Iz njunih izjav je mogoče sklepati, da sta imela za obisk
               uradno pooblastilo vlade. Vlado sprašujem, na kateri seji je imenovala delegacijo v
               sestavi Jelinčič-Debelak in kakšna so bila izhodišča za njune razgovore. Prosim za
               odgovor.</p>
            </sp>
            <sp xml:id="SDZ2-Izredna-19-1998-01-30.sp7">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Janša. Besedo ima predstavnik vlade. Besedo ima državni sekretar, Ivo
               Vajgl.</p>
            </sp>
            <sp xml:id="SDZ2-Izredna-19-1998-01-30.sp8">

               <speaker>IVO VAJGL:</speaker>

               <p>Spoštovana gospa predsedujoča, spoštovane gospe poslanke in gospodi poslanci! Gospod
               Janša je že ugotovil, da je zunanji minister v tem trenutku na sestanku, ki je bil
               sklican ob 10.00 uri, in zaradi tega je mene pooblastil in jaz opravičujem njegovo
               odsotnost, da odgovorim na to vprašanje.</p>
               <p>Ko gre za informacije o obisku in pogovorih ministra Frleca na Dunaju, je bila na
               žalost naša javnost v Sloveniji, žal pa tudi velik del kvalificiranih predstavnikov
               državnega zbora in drugih teles in organov in institucij v Sloveniji, informirana
               predvsem iz interpretacij. Časopisnih interpretacij bodisi iz avstrijskih, manj iz
               slovenskih časopisov, in pa iz enostranskih, delnih in pogosto ne povsem točnih
               intepretacij, ki so jih v pogovoru dajali avstrijski politiki in avstrijski
               partnerji. Avtentična vsebina pogovorov je razvidna iz zapisov o pogovorih, ki so jih
               naredili naši prisotni v pogovorih in ki so, seveda, tudi dostopni državnemu zboru.</p>
               <p>Iz teh zapisov sledi, da informacija, ki jo je objavil list Die Presse, v prirejenem
               pogovoru, ki ga je imel novinar tega avstrijskega časopisa z ministrom dr. Frlecom,
               ni natančno interpretirana vsebina pogovorov, ko gre za slovensko narodnostno
               skupnost v Avstriji in ko gre za izpolnjevanje določb 7. člena avstrijske državne
               pogodbe. V pogovorih je bila s strani slovenskega zunanjega ministra izrecna
               referenca na 7. člen avstrijske državne pogodbe in na neizpolnjena vprašanja, od
               katerih nekatera navaja tudi gospod Janša -upravičeno - v svojem vprašanju.</p>
               <p>S tem v zvezi bi rad povedal sledeče. Kot je običaj, kadar gre za obiske zunanjega
               ministra - tudi drugih slovenskih vodilnih politikov - v sosednjih državah, kjer so
               naše narodostne skupnosti, se je tudi minister Frlec - to pot pred odhodom na Dunaj,
               v Kranjski Gori sestal s predstavniki vseh, z enotno delegacijo slovenske narodnostne
               skupnosti na Koroškem, ki so ga zelo detajlno informirali o konkretnih zahtevah, ki
               jih imajo glede na neizpolnjene člene državne pogodbe, in tudi glede drugih vprašanj,
               ki zadevajo slovensko narodno skupnost na Koroškem.</p>
               <p>Razlog za sklic tega sestanka je bila, natančno, skrb, da dobi to vprašanje v
               pogovorih zadostno težo. Pogovori so bili zelo konkretni in zahteve slovenske
               skupnosti je dr. Frlec zelo konkretno, na dolgo in podrobno pojasnil in prenesel
               avstrijski strani.</p>
               <p>Glede na pisanje Die Presse, na katerega se sklicuje gospod Janša, vas moram
               informirati, da smo takoj na ta intervju reagirali in poslali časopisu Die Presse
               popravek, ki ga je časopis tudi korektno objavil. In v tem popravku, ki ga imam pred
               seboj in je bil objavljen 24.1. na zelo vidnem mestu pod naslovom <q>"Ljubljana
               popravlja navedbe v intervjuju"</q>. V tem popravku piše in list tega ne zavrača, da je
               svoj odgovor, ki ga je natisnil pri intervjuju, vzel iz konteksta enega širšega
               odgovora, in objavlja - ponovno brez komentarja - popravek, ki se glasi tako - samo
               ta del, ki je relevanten, bom citiral: <q>"Pravice Slovencev, ki živijo na Koroškem in
               ki izhajajo iz avstrijske državne pogodbe in ki niso bile doslej v celoti uresničene,
               so in ostajajo stalna tema v pogovorih med Ljubljano in Dunajem in so bile tudi pri
               zadnjem srečanju zunanjih ministrov obeh držav zelo obsežno in obširno na dnevnem
               redu. Iz tega razloga je slovenski zunanji minister na predvečer, dan pred obiskom na
               Dunaju, sprejel predstavnike Slovencev, ki živijo v Avstriji, in dobil natančno
               informacijo o problemih v zvezi z manjšinskimi pravicami in drugimi odprtimi
               vprašanji. Pri čemer izhaja iz stališča, načela, da samo manjšina lahko sodi o tem,
               ali so pravice, ki so ji garantirane, izpolnjene ali niso."</q> Skratka, zunanji minister
               se je tukaj skliceval na načelo, da je manjšina - da mi sprejemamo manjšino kot
               subjekt svojih zahtev in da upoštevamo in nas obvezuje njihovo stališče.</p>
               <p>Kar zadeva vprašanje, kot je postavljeno v poslanskem vprašanju, priznanja nemško
               govoreče manjšine v Sloveniji, moram kategorično reči, da v nobenem pogovoru in v
               nobenem zapisu pogovora ni bilo omenjenih besed: <q>"priznanja nemške manjšine v
               Sloveniji"</q>, in to iz več razlogov. En razlog je ta, ki ga navajate, gospod Janša, v
               vprašanju; namreč, da mi imamo poročilo, dve ločeni poročili zgodovinarjev, ki gotovo
               zahtevajo interpretacijo, verjetno tudi temeljito razpravo v državem zboru, preden se
               pride do ocene, kaj pravzaprav to poročilo govori. Eno je pa brez dvoma v obeh
               poročilih in v obeh interpretacijah poročil; namreč, da posamezni nemško govoreči
               ljudje, ki se kot takšni opredeljujejo, v Sloveniji živijo in da imajo v skladu z
               načeli 61. člena ustave tudi pravico do zaščite in negovanja svojih kulturnih in
               drugih posebnosti. V pogovorih, ki jih je imel z avstrijskim zunanjim ministrom in
               drugimi sobesedniki, dr. Frlec ni šel preko takšne vsebine in takšne interpretacije.
               Mislim, da je to zelo velikokrat tudi imel priložnost v preteklih dneh sam osebno
               pojasniti.</p>
               <p>S tem bi končal odgovor na to prvo zastavljeno vprašanje. Zdaj ne vem, gospa
               predsedujoča, ali naj odgovorim tudi na tretje vprašanje oziroma na to, koliko to
               zadeva zunanje ministrstvo.</p>
            </sp>
            <sp xml:id="SDZ2-Izredna-19-1998-01-30.sp9">

               <speaker>PODPREDSEDNICA EDA OKRETIČ-SALMIČ:</speaker>

               <p>Lahko, seveda. Prosim.</p>
            </sp>
            <sp xml:id="SDZ2-Izredna-19-1998-01-30.sp10">

               <speaker>IVO VAJGL:</speaker>

               <p>Na tretje vprašanje o razgovorih, ki sta jih imela poslanec, gospod Jelinčič, in
               državni sekretar, Debelak, v Beogradu, lahko rečem naslednje. Zunanje ministrstvo je
               bilo obveščeno o poti obeh gospodov v Beograd in je izhajalo iz stališča, da je
               sleherna komunikacija z Beogradom, z relevantnimi politiki - bodisi vladnimi, bodisi
               v tamkajšnjem parlamentu, bodisi v drugih institucijah - koristna in lahko pomaga
               premostiti določene probleme, ki jih danes imamo na vseh področjih zaradi tega, ker
               nimamo rednih diplomatskih odnosov in rednih diplomatskih kanalov. S tem ko je
               zavzelo takšno stališče, se je zunanje ministrstvo pridružilo oceni, ki je bila o tem
               vprašanju in o teh pobudah izrečena tudi na komisiji državnega zbora za mednarodno
               sodelovanje.</p>
               <p>Mi nismo bili mnenja, da gre za delegacijo v klasičnem smislu besede, ampak za
               pobude; za dve vsebinsko ločeni pobudi in dva kvalificirana sobesednika, ki se bosta
               srečala z enako kvalificiranimi sobesedniki na drugi strani. In ocenjujemo, da so
               bili razgovori koristni, da so bili tako interpretirani tudi na drugi strani in da
               poleg iniciativ, ki jih že dolgo časa in kontinuirano vodi zunanje ministrstvo - vi
               veste, da je bila uradna delegacija zunanjega ministrstva spomladi lani v Beogradu in
               začela te pogovore, da imamo redne stike prek veleposlaništva v Budimpešti, da smo
               poskušali ta dialog, tudi o vzpostaviti diplomatskih odnosov, voditi na visoki
               politični ravni, ob raznih priložnostih na multilateralnih konferencah, kjer smo
               imeli možnost sestati se in se pogovarjati s predstavniki Zvezne republike
               Jugoslavije. Vendar; rezultati so znani in tukaj se pač tudi iz znanih razlogov, ki
               so večinoma vezani s problemom kontinuitete in pravnega nasledstva, se tukaj neki
               koraki naprej niso dosegli. Mislimo pa, da je zelo pomembno to, da sproti urejamo in
               rešujemo določena praktična vprašanja, o kakršnih se je pogovarjal državni sekretar
               Debenjak in o kakršnih se je pogovarjal poslanec državnega zbora Jelinčič. Hvala
               lepa.</p>
            </sp>
            <sp xml:id="SDZ2-Izredna-19-1998-01-30.sp11">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa gospodu Vajglu. Prosim, gospod Hvalica, proceduralno. ...<stage>(Poslanec Ivo
               Hvalica iz ozadja: ..., da gospod državni sekretar ni odgovoril nič o Trdinovem
               vrhu,...)</stage>... Torej, še odgovor v zvezi s Trdinovim vrhom, gospod Vajgl.</p>
            </sp>
            <sp xml:id="SDZ2-Izredna-19-1998-01-30.sp12">

               <speaker>IVO VAJGL:</speaker>

               <p>Mislim, da je bilo to vprašanje namenjeno predstavniku ministrstva za obrambo.</p>
            </sp>
            <sp xml:id="SDZ2-Izredna-19-1998-01-30.sp13">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Prosim, gospod Hvalica.</p>
            </sp>
            <sp xml:id="SDZ2-Izredna-19-1998-01-30.sp14">

               <speaker>IVO HVALICA:</speaker>

               <p>Hvala lepa, gospa predsednica. Upam, da ste v tem času tudi preverili mojo zahtevo
               iz prvega proceduralnega vprašanja. Sedaj pa...</p>
            </sp>
            <sp xml:id="SDZ2-Izredna-19-1998-01-30.sp15">

               <speaker>PODPREDSEDNICA EDA OKRETIČ-SALMIČ:</speaker>

               <p>Ali lahko dam kar odgovor?</p>
            </sp>
            <sp xml:id="SDZ2-Izredna-19-1998-01-30.sp16">

               <speaker>IVO HVALICA:</speaker>

               <p>Ne, bom kar to prebral, da me ne boste prekinjali. Hvala lepa v naprej.</p>
               <p>Torej 21. točka dnevnega reda. Zahteva za razpravo o odgovoru vlade na poslansko
               vprašanje poslanca Janeza Janše o zadnjih dogodkih v slovenski zunanji politiki.
               Skupina poslancev je poslala predsedniku državnega zbora to zahtevo in jaz jo sedaj
               tu ponavljam.</p>
               <p>Na podlagi drugega odstavka 29. člena poslovnika, našega seveda, državnega zbora, ki
               se glasi: <q>"Na zahtevo najmanj 10 poslancev ali poslanske skupine se v državnem zboru
               opravi razprava o odgovoru vlade"</q>. Mislim, da mi ni treba brati naprej, ker je tu: da
               se opravi, zahteva in ni nobenih pogojev.</p>
               <p>Torej, na podlagi drugega odstavka 29. člena poslovnika, v imenu skupine poslancev
               zahtevamo, da se pri 21. točki dnevnega reda, to je pri tej točki dnevnega reda,
               današnje izredne seje oziroma nadaljevanja izredne seje - pobude in vprašanja poslank
               in poslancev opravi razprava o odgovoru vlade na poslansko vprašanje poslanca Janeza
               Janše o zadnjih dogodkih v slovenski zunanji politiki. Obrazložitev.</p>
               <p>V zadnjih tednih je prišlo v slovenski zunanji politiki do radikalnih odmikov od
               smernic, ki jih je sprejel državni zbor oziroma odbor za mednarodne odnose državnega
               zbora. Zadnje izjave slovenskega zunanjega ministra, dr. Borisa Frleca, v zvezi z
               avstrijsko državno pogodbo, slovensko manjšino v Avstriji in nemško govorečimi
               državljani v Sloveniji so v nasprotju z dosedanjimi stališči in ugotovitvami
               državnega zbora. To je zelo lahko dokazati, razen, če ne državni zbor zaseda tudi
               tajno, brez naše poslanske skupine. Zaenkrat to izključujem.</p>
               <p>Hkrati vlada v svojem predlogu proračuna za leto 1998 že drugo leto zapored realno
               zmanjšuje sredstva, ki so predvidena za ohranitev slovenske manjšine v Italiji in
               Avstriji. Tudi to je jasno. Pogajanja s Hrvaško o določitvi skupne meje ne
               napredujejo, hkrati pa se v slovenski javnosti širijo informacije, da namerava
               slovenska vlada prepustiti vojaški objekt na Trdinovem vrhu sosednji državi. Danes se
               nam je zgodil tudi miroljubni ultimatum. Nekdo bo moral pojasniti, kaj je s tem. To
               potrjuje tudi umik elektronske opreme in ekipe za izvidovanje, elektronske
               izvidovanje s te lokacije.</p>
               <p>V istem obdobju je prišlo tudi do poluradnega - sedaj slišim tako rekoč, da je to
               skoraj uradni obisk - poslanca Zmaga Jelinčiča in državnega sekretarja v ministrstvu
               za notranje zadeve v ZRJ, ne da bi odbor državnega zbora za mednarodne odnose
               razpravljal ali pooblastil kako delegacijo za razgovore v Zvezni Republiki
               Jugoslaviji.</p>
               <p>Povedati moram, da sem samo nekaj dni nazaj, 15.1. na moje vprašanje odboru za
               mednarodne odnose, dobil odgovor, kot češ, to je privatna stvar. Imel sem občutek
               tudi do nedavnega, pravzaprav do takrat, ko mi je sekretar poslanske skupine
               Slovenske nacionalne stranke rekel, da je šel kot parlamentarec, sem imel občutek, da
               je šel kot predsednik stranke. No, potem so sledile še izjave drugih.</p>
               <p>Torej, "ti zadnji dogodki kažejo na negativne premike v slovenski zunanji politiki.
               Poslanec Janez Janša postavlja slovenski vladi tozadevna vprašanja, zato podpisani
               poslanci -tukaj nas je podpisanih 12 - menimo, da je nujno, da se v državnem zboru
               opravi širša razprava o odgovoru vlade.</p>
               <p>Toliko za sedaj. Mislim, da je glede na določilo, na drugi odstavek 29. člena
               poslovnika, sedaj beseda predlagatelja oziroma postavljalca tega vprašanja. Hvala.
           </p>
            </sp>
            <sp xml:id="SDZ2-Izredna-19-1998-01-30.sp17">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Mislim, da je to moja pristojnost. Na osnovi drugega odstavka 29. člena
               ugotavljam, da vztrajate, da se opravi razprava o odgovoru vlade. Zato prehajamo na
               razpravo o odgovoru vlade na poslansko vprašanje poslanca gospoda Janše v zvezi s
               slovensko zunanjo politiko. Razprava je omejena na predstavnike predlagatelja
               zahteve, predstavnika vlade in predstavnike poslanskih skupin. Prosim, da se tudi
               držimo dogovorjenih rokov za razpravo.</p>
               <p>Besedo dajem predstavniku predlagatelja zahteve, in sicer lahko razpravljate do 15
               minut. Besedo ima gospod Janša.</p>
               <p>Podala bi pa še pojasnilo: predstavnik vlade lahko razpravlja 15 minut in
               predstavniki poslanskih skupin do 5 minut. Hvala.</p>
            </sp>
            <sp xml:id="SDZ2-Izredna-19-1998-01-30.sp18">

               <speaker>JANEZ JANŠA:</speaker>

               <p>Hvala za besedo. V odgovoru predstavnika vlade, ki pa je odgovarjal samo na dva dela
               vprašanja, ne pa tudi na tretjega - in o tem pričakujem odgovor v nadaljevanju - je
               bil citiran tudi popravek, ki naj bi bil objavljen v časniku Die Presse. Ta popravek
               je bil res objavljen, vendar ta popravek samo malo omili tisto formulacijo, da je
               bila avstrijska državna pogodba izpolnjena v celoti. V tem popravku piše, da ni bila
               izpolnjena oziroma da ne še povsem v celoti. Se pravi, skoraj vse, razen kakšne
               malenkosti. Tudi to je v nasprotju s tem, kar stalno ugotavlja slovenska manjšina v
               zamejstvu oziroma v Avstriji. No, pa še to je napisano - rečeno je bilo, da ni
               komentarja, pa komentar je - da je moral zunanji minister očitno ta popravek dati
               zaradi velikih pritiskov s strani slovenske manjšine v Avstriji. K že povedanemu pa
               še naslednje.</p>
               <p>Tako iz vprašanj, ki smo jih postavili, kot tudi deloma iz odgovorov, ki jih je
               vlada dajala doslej v javnosti pa tudi danes za to govornico, izhaja zelo utemeljen
               vtis, da se je v slovenski zunanji politiki v zadnjih mesecih ne samo nadaljevala,
               ampak okrepila neka smer, za katero bi lahko rekli, da boleha za državotvornostjo.
               Vrstijo se stalni zapleti z državno podporo zamejcem v Italiji in Avstriji, kljub
               temu da je državni zbor še v prejšnjem mandatu sprejel resolucijo, v kateri kar jasno
               in odločno ureja odnos matične države do zamejcev in Slovencev po svetu.</p>
               <p>Jasno je, da je v vsaki skupnosti, tudi v slovenski manjšini v Avstriji ali v
               Italiji, prisotna pluralnost, da so politični pogledi različni; da poleg teh
               normalnih političnih razlik tam obstojajo tudi delitve, ki so posledica nerazgrajene
               dediščine nekdanje totalitarnega sistema. Ampak, tudi to je v teh razmerah
               razumljivo. Ni pa razumljivo, da tukaj ni enotnega nastopa in da takega enotnega
               nastopa tudi glede na resolucijo, ki jo je sprejel ta državni zbor, bolj vztrajno ne
               zahteva matična država - se pravi slovenska vlada - ko gre za interese, ki so splošni
               interesi te manjšine. Ne ko gre za politične razlike, ampak ko gre za splošne
               interese te manjšine. Skupni imenovalec naše manjšine v Avstriji in v Italiji pa je
               najbrž vsaj to, da so vsi Slovenci. Skupni imenovalec je, da je najbrž interes vseh -
               pa tudi matične države - da ohranjajo nacionalno identiteto. Tukaj pa ne sme biti
               nobenih razlik, ker to je tisti imenovalec, ki konstituira manjšino samo. In v zvezi
               s tem še vedno tudi v slovenski vladi in v vladajoči koaliciji očitno obstajajo take
               razlike, da se potem vse skupaj rezultira v zmanjšani podpori manjšini.</p>
               <p>Naslednji tak pokazatelj je dogodek, ki smo mu bili priča nedavno, to je otvoritev
               italijanske šole oziroma šole z italijanskim učnim jezikom v Izoli. Odprla sta jo
               italijanski in slovenski predsednik in to je vse v redu. Dobro je, da je tudi
               italijanska manjšina v Sloveniji prišla do te šole in mi to pozdravljamo. Ni pa v
               redu to, da se istočasno ravno na tako visoki ravni ni odprla tudi kakšna slovenska
               šola v zamejstvu, v Italiji, kjer je pripadnikov slovenske skupnosti bistveno
               bistveno več kot pa pripadnikov italijanske manjšine v Sloveniji, čeprav to ni noben
               kriterij. Kriterij pa je, da mora država pri takih potezah gledati na reprociteto.
               Status slovenske manjšine v Italiji bi se bistveno izboljšal, image njihov zahtev bi
               bil bistveno večji, če bi se istočasno, ko se je odpirala ta šola v Izoli, odprla
               tudi šola s slovenskim učnim jezikom v Gorici ali v Trstu. Pa se to ni zgodilo,
               čeprav je taka možnost obstajala. Tudi to kaže na neko servilnost slovenske zunanje
               politike, kar zmanjšuje težo zahtev, ki jih postavlja tudi sama manjšina. Temu je
               treba dodati tudi dokaj ležeren odnos vlade do tistih organizacij, ki v tej državi
               skrbijo za povezavo s Slovenci v zamejstvu in po svetu. Vrstijo se še vedno polemike
               o tem, ali več ali manj sredstev in pri tem so še posebej prizadete tiste
               organizacije oziroma tiste institucije, ki so nastale v času demokratizacije v
               Sloveniji. Tukaj je sicer zaznati nek bolj pozitiven odnos novega vodstva tega
               sekretariata za Slovence po svetu, vendar pa je žalostno to, da tukaj ni enotne
               politike vlade.</p>
               <p>No, in k temu je treba dodati še probleme, na katere stalno opozarjamo, pa ni
               nobenega rezultata. To pa je nek vprašljiv, nedefiniran, nejasen, dostikrat pa
               predvsem ležeren odnos do slovenskih državljanov, ki živijo ob meji; še posebej v
               tistih krajih in ob tistih točkah, kjer meja - mikrolacija meje med Slovenijo in
               Hrvaško - ni natančno določena. Gre prvič: za znane zaselke ob Dragonji, kjer
               slovenski državljani v teh zaselkih niso dobili niti vabila za zadnje volitve; kjer
               se forsirano gradi infrastruktura s strani Hrvaške, čeprav tukaj ni nobenega
               meddržavnega sporazuma, kje točno poteka mejna črta. Hrvaška je aktivna, mi pa smo
               povsem pasivni. Ko gre za podobno točko oziroma ko gre za tisti del meje, ki leži ob
               Hotizi, so ljudje prepuščeni sebi. Dogovorom, ki lahko neformalno stvari nekatere
               rešujejo, tudi tam Hrvaška forsira svojo ureditev in svoj pristop na tistem delu,
               kjer meja še ni natančno določena z meddržavnim dogovorom; izvaja poostreno kontrolo,
               Slovenija pa je pasivna in se ji umika.</p>
               <p>Tretji tak problem so zaselki ob Čabranki v občini Loški potok, kjer otroci s -
               nesporno in tudi nepravšljivo - slovenskega dela ozemlja na tej strani Čabranke
               hodijo v šole v Republiki Hrvaški. In to zato, ker z naše strani, kljub stalnim
               zahtevam, ki se ponavljajo že skoraj desetletje, ni zgrajena niti osnovna
               infrastruktura, ki bi omogočala, da otroci iz slovenskih vasi in zaselkov hodijo v
               slovenske šole. Hrvaška za to, da šola naše otroke, ne zahteva nobenih nadomestil.
               Zelo so zadovoljni, ker hodijo v njihove šole in očitno je nekdo v slovenski vladi
               tudi zelo zadovoljen s tem stanjem. Ampak to seveda dolgoročno pomeni spreminjanje
               oziroma nevarnost za spreminjanje etnične sestave ob meji. Enako je stanje, ko gre za
               znano komunikacijo Osilnica - Kočevska Reka, kjer se je del ceste zgradilo, zdaj pa
               očitno vse stoji in tudi v letošnjem proračunu ni kakšnih obetov, da bi ta
               komunikacija, ki je imela prioriteto vedno v besedah, tudi v praksi to prioriteto
               dobila.</p>
               <p>Na te stvari opozarjamo zaradi tega, ker imamo Slovenci zelo žalostne izkušnje s
               krčenjem slovenskega narodnostnega ozemlja. V zadnjih stoletjih se je praviloma in
               intenzivno zelo krčilo. Leta 1991 smo dobili svojo državo. Bili smo prepričani, da se
               bo ta proces ustavil, da bo prvič trajno in neprizivno zavarovano narodnostno
               ozemlje, ki spada, ki je v mejah te nove države - samostojne države, in da bo to
               dejstvo, da ta država obstaja, pomagalo tudi našim manjšinam v sosednjih državah, da
               se bo proces asimilacije ustavil, da se bo nacionalna zavest dvignila, da se bo
               krepila tudi materialna pomoč Slovencem v zamejstvu in da se bo v celoti ta proces
               krčenja narodnostnega ozemlja ustavil. Vse možnosti in vse pogoje smo leta 1991
               dobili za to. Zdaj pa se, na žalost, zaradi stvari, ki sem jih navedel ali ki jih
               vseh tudi nisem mogel navesti zaradi omejenega časa za razpravo, to ne dogaja. Ne
               samo, da je odnos slovenskih oblasti do naših manjšin v sosednjih državah preveč
               ležeren, nedefiniran, nekako <q>"pišmeuhovski"</q>, z nekaterimi že prej poudarjenimi
               pozitivnimi izjemami tudi v vladni koaliciji; gre tudi za to, da se očitno ne
               obnašamo dovolj odgovorno tudi do tistega dela ozemlja, ki nesporno spada v državne
               meje samostojne Republike Slovenije.</p>
               <p>Več kot presenečeni smo bili pred dnevi, ko smo dobili v državni zbor nek zemljevid,
               na katerem je bilo narisano, da gre državna meja med Slovenijo in Hrvaško na
               Trdinovem vrhu, tako da ne samo ta znani vojaški objekt, ampak tudi sam vrh
               Trdinovega vrha - trigonometer, spada na hrvaško stran, čeprav tega nikoli v
               zgodovini ni bilo. Tudi takrat, ko je bila tam meja med pokrajinami v bivši
               Avstroogrski, med Hrvaško in Kranjsko. Problem je v tem, da imamo na drugi strani
               državo, ki izdaja celo šolske zemljevide, kjer je celotni Piranski zaliv na hrvaški
               strani, na drugi strani pa slovenska država tiska zemljevide, kjer je celotni Trdinov
               vrh na hrvaški strani. Zaradi tega mene osebno ne presenečajo izjave predstavnikov
               hrvaške vlade, ki pravijo, da je samo še vprašanje časa, kdaj se bo to tudi dejansko
               zgodilo. Tisto, kar najbolj zbode v oči na tem omenjenem zemljevidu, je to, da piše v
               slovenščini in očitno s strani neke vladne institucije, da je tam meja usklajena.
               Niti ena od teh štirinajstih spornih točk na meji ne more biti usklajena, dokler niso
               vse usklajene. Ko je pa enkrat celoten dogovor, potem je pa možno uskladiti tudi
               nekatere stvari, kjer bo morda rešitev šla deloma v slovensko škodo. Tako pa je
               očitno na delu neka politika, ki bo odkljukala te probleme enega za drugim in,
               seveda, najprej tam, kjer bo tudi sosednja država na rešitev pristala. To bo pa tam,
               kjer bo šlo v njihovo korist. Na koncu nam bo ostal kot problem samo vprašanje
               prostega izhoda v mednarodne vode - vprašanje slovenskih teritorialnih voda. In tam
               bomo pa šli, izgleda, na arbitražo, kar je povedal tudi hrvaški predsednik v svojem
               nedavnem nastopu pred hrvaškim parlamentom oziroma v saboru in kar so včeraj hrvaški
               provladni časopisi zelo jasno in natančno oblikovali kot nekakšen svojevrsten ultimat
               Sloveniji. V teh pogajanjih se je seveda treba obnašati zrelo. Mene veseli, da je
               zunanje ministrstvo v svojem biltenu <q>"Analize"</q> - ali kako se že imenuje - v zadnji
               številki napisalo, da je faza urejanja odnosov s sosednjo Hrvaško prešla v tako
               imenovano zrelo fazo. Žal pa ne vidim, ne vidim v praksi tistih elementov in tistih
               stvari tistih argumentov, ki bi to potrjevali.</p>
               <p>To, kar se dogaja in kar sem omenil, žal to ne potrjuje. Če pa so kakšne druge bolj
               razveseljive stvari, bi bilo pa dobro, da smo s tem seznanjeni tudi poslanci - vsaj
               člani tistih delovnih teles, ki so neposredno pristojna za zunanjo politiko in deloma
               za obrambo.</p>
               <p>Na koncu bi rekel samo še to, da je doslej opozicija nekajkrat v tem mandatu
               opozorila - tudi z izsiljenimi izrednimi sejami - na določena vprašanja na področju
               zunanje politike, da so se nekatere stvari premaknile šele potem, vendar pa se očitno
               vsi skupaj iz tega nismo nič naučili. Stalno je treba opozarjati, stalno je treba
               gasiti. Ta koordinacija predsednikov parlamentarnih strank se praviloma - ne
               izjemoma, ampak praviloma - sestane samo, kadar je taka zahteva od kakšne opozicijske
               stranke, ne pa takrat, kadar bi morala tudi vlada - prej predno se nekaj zgodi -
               podati nekatere informacije, ko so stvari še v fazi priprav. Da ne govorimo o tem, da
               tudi pristojna delovna telesa v državnem zboru, ki bi morala sokreirati v skladu z
               zakonom o zunanjih zadevah zunanjo politiko, tega ne delajo. Ampak potem člani teh
               delovnih teles ugibamo, ali je eden od naših poslanskih kolegov imel uradna
               pooblastila, da je šel v eno od držav in tako dalje in tako dalje.</p>
               <p>Mislim, da je s tem ta razprava utemeljena. Hvala.</p>
            </sp>
            <sp xml:id="SDZ2-Izredna-19-1998-01-30.sp19">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala gospod Janša. Besedo dajem predstavniku vlade. Prosim. Besedo ima gospod
               Žnidarič.</p>
            </sp>
            <sp xml:id="SDZ2-Izredna-19-1998-01-30.sp20">

               <speaker>MAG. BORIS ŽNIDARIČ:</speaker>

               <p>Hvala lepa za besedo gospa podpredsednica, spoštovane poslanke in poslanci.</p>
               <p>Najprej mi dovolite, da opravičim odsotnega ministra in hkrati mi dovolite, da se
               opravičim, da se nisem že prej priglasil k besedi, ker bi mogoče lahko pojasnil ali
               vsaj poskušal pojasniti in delno odgovoriti na drugo vprašanje, ki ga postavlja
               poslanec gospod Janša.</p>
               <p>Trdinov vrh je Jugoslovanska armada predala slovenski teritorialni obrambi 2. julija
               1991 leta. 24. oktobra istega leta je pričela z delovanjem na tej točki tudi ekipa za
               elektronsko izvidovanje Obveščevalno-varnostne službe oziroma takratnega varnostnega
               organa Ministrstva za obrambo.</p>
               <p>Rad bi povedal, da vprašanje, ki pravi, da se slovenska vojska umaknila s Trdinovega
               vrha, seveda ne drži. Enota za elektronsko izvidovanje je notranja organizacijska
               enota - sektor za obveščevalno dejavnost, Obveščevalno-varnostne službe v Ministrstvu
               za obrambo in ni del slovenske vojske. Za odhod ekipe obveščevalno-varnostne službe s
               te lokacije, seveda obstoja več tehničnih razlogov. Zagotavljam, tehničnih
               razlogov!</p>
               <p>Enota za elektronsko izvidovanje je opravljala svoje naloge s podedovano ali
               prevzeto opremo od Jugoslovanske armade na tej radio-relejni postaji. In ta oprema je
               zadovoljevala naše potrebe in interese tam nekje do 1994., 1995. leta, ko seveda ta
               oprema zaradi svoje tehnološke zastarelosti ni bila več sposobna zadovoljiti vse
               zahteve. Oprema je bila v letih 1993-1994 dopolnjena z nekaterimi elementi - bi rekel
               - povsem radioamaterske opreme. Zadeve so se v leto 1995, 1996 na bojevališču,
               katerega je seveda obveščevalno-varnostna služba spremljala, bistveno spremenile.
               Sistemi so se posodobili ali pa drugače rečeno - vojskojoče se strani so sisteme
               posodobile. To je prisililo tudi ministrstvo za obrambo, da je prišlo v okviru
               temeljnih razvojnih programov - kar ste spremljali in ste bili s tem seznanjeni -
               tudi do posodobitve opreme, ki omogoča delovanje z drugih lokacij. Ministrstvo za
               obrambo je nabavilo nekaj mobilne tehnike in to je bil razlog, da je v lanskem letu
               del ali pa ekipa obveščevalno-varnostne službe zapustila to lokacija. Slovenska
               vojska danes v enakem številu, z enakimi metodami, z enakimi načini varuje vojašnico
               ali pa vojaški objekt na Trdinovem vrhu in odhod enote za elektronsko izvidovanje ne
               prejudicira definiranja hrvaške meje, ker seveda to ni v pristojnosti Ministrstva za
               obrambo in seveda ne pomeni umika Slovenske vojske s te točke. Hvala lepa.</p>
            </sp>
            <sp xml:id="SDZ2-Izredna-19-1998-01-30.sp21">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Ali želi še kdo od predstavnikov vlade besedo? <stage>(Ne želi.)</stage> Besedo dajem
               predstavnikom poslanskih skupin. Gospod Zmago Jelinčič ima besedo.</p>
            </sp>
            <sp xml:id="SDZ2-Izredna-19-1998-01-30.sp22">

               <speaker>ZMAGO JELINČIČ:</speaker>

               <p>Hvala lepa. Prav lep pozdrav! Politično vprašanje, ki ga poskuša slovenska vlada
               reševati v zvezi z mejnimi problemi s sosednjo Hrvaško, nas bo verjetno še kar nekaj
               časa tolklo in teplo. Bojim pa se, da tudi konec ne bo takšen, da bo v korist
               Republike Slovenije. Gre najprej za nekaj napak, ki jih počne slovenska vlada.</p>
               <p>Prva in morda najbolj eklatantna napaka je ta, da se ne upoštevajo zgodovinska
               dejstva, ki nedvomno govorijo v prid Republike Slovenije. To so dejstva, ki govore,
               kje je meja potekala ob času 2. svetovne vojne, ob začetku in tudi do konca 2.
               svetovne vojne. Zavedati se je treba, da so le tiste meje relevatne, ki morajo ostati
               kot izhodišče za dogovore o mejah v sedanjem času. Nedvomno dejstvo je tudi, da so na
               avnojskem zasedanju le dogovorno določili, da meje ostanejo v okviru banovinskih meja
               in da na določenem področju, kjer te meje niso bile - na primer v Istri - gre za
               dogovor. In mednarodnopravno bi morali upoštevati meje, ki so bile pred tem veljavne,
               se pravi - meje razmejitve avstrijskega in ogrskega dela Avstroogrske monarhije. Ta
               meja je v Istri potekala nekje nad Reko in potem gor proti Delnicam. To so
               izhodišča.</p>
               <p>V kasnejšem času je bila v Istri tudi mednarodno priznana meja - južna meja
               svobodnega tržaškega ozemlja, ki je potekala po reki Mirni. Mednarodni dokumenti in
               zemljevidi - tudi zemljevidi Evropske unije - še vedno razmejujejo Hrvaško in
               Slovenijo na reki Mirni. Ameriška komandna ladja, ki je prispela na obisk pred leti v
               Slovenijo, v Koprski zaliv, je najprej pristala v Novem gradu, ker so mislili, da je
               to prvo pristanišče na slovenski strani. Uporabljali so namreč italijanske
               generalštabne karte, ki so, zdaj ne vem, kako je zdaj - ampak takrat še vedno črtale
               mejo na reki Mirni. Slovenska vlada se tega noče zavedati, kakor se tudi noče
               zavedati problematike Trdinovega vrha, ki je bil do konca 2. svetovne vojne približno
               kilometer in pol globoko v slovenskem ozemlju in so nam po 2. svetovni vojni Hrvatje
               s privolitvijo takratne politične garniture - tako v Ljubljani kot v Beogradu -
               enostavno okupirali okoli 3.600 ha kompletno občino Radatoviči.</p>
               <p>Na ta dejstva je bila vlada že nekajkrat opozorjena, zunanje ministrstvo pa še
               posebej, tudi z nekaj mojimi elaborati, ki so zgodovinsko dokazovali to tezo in tudi
               z zemljevidi, ki so bili pobrani - v glavnem tudi iz literature iz tistega časa iz
               Krajevnega leksikona Dravske banovine in podobnih virov. Nedvomno je, da so Hrvatje
               sami, zavedajoč se te problematike, izdali knjigo Hrvatske granice i prijetnje
               amputacijama, kjer so sami zarisali meje tako, kot zdaj jaz govorim. Vendar je bila
               to publikacija, ki je izšla leta 1990, ko so imeli probleme s Srbijo in so se v
               bistvu nekateri naši politiki s Hrvati pogovarjali in dogovarjali o konfederaciji in
               meja s Slovenijo ni bila vprašljiva, kajti izvajala naj bi se po sistemu <q>"saj je tako
               vse naše"</q>.</p>
               <p>Še nekaj je potrebno: potrebno je upoštevati soglasni sklep seje odbora za
               mednarodne odnose in pa odbora za obrambo na nadaljevanju 83. seje v prejšnjem
               mandatu, ko sta oba odbora soglasno sprejela stališče, da mora slovenska vlada
               pripraviti dokumente vseh vrst za morebitno arbitražo. Arbitraža namreč, ki teče na
               tak način, da se izhodišča pristajajo na tista, ki jih ima sosednja država, pomenijo
               popolno izgubo za lastno državo. In še nekaj je potrebno povedati. Slovenska vlada
               mora nujno spremeniti termin: problem Piranskega zaliva in ga nadomestiti s terminom:
               izhod v mednarodne morske vode, kajti že to je eno od izhodišč, ki kaže na to, da
               namerava politika na področju mejne problematike biti resna in v korist lastne
               države. Hvala.</p>
            </sp>
            <sp xml:id="SDZ2-Izredna-19-1998-01-30.sp23">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Besedo ima gospod Pahor.</p>
            </sp>
            <sp xml:id="SDZ2-Izredna-19-1998-01-30.sp24">

               <speaker>BORUT PAHOR:</speaker>

               <p>Hvala lepa. Slovenske parlamentarne stranke rade večkrat poudarjamo, posebej ko gre
               razprava o zunanji in obrambni politiki, da bi bilo za vse koristno, predvsem pa za
               interese države, če bi bili ti politiki usklajeni. Zato moramo danes ob tej
               priložnosti izraziti skrb in bojazen, da glede zunanje politike ni usklajena niti
               vladna koalicija med seboj. To kažejo nekateri dogodki v preteklem tednu. Prav tako
               izkoriščam to priložnost, da ponovim moje trdno prepričanje, da ostaja zunanja
               politika konceptualno napačna, poleg tega pa tudi nedosledna.</p>
               <p>Kaj mislim s konceptualno napačnostojo? Zunanja politika je v zadnjih štirih, petih
               letih v celoti podrejena enemu in izključno enemu samemu cilju; to pa je čimprej, za
               vsako ceno vstopiti v klub držav Evropske unije. Mislim, da bi morali to koncepcijo
               spremeniti, če bi želeli zavarovati naše strateške interese, in to tako, da bi jo
               uskladili z drugim, prav tako pomembnim - in po mojem komplementarnim interesom;
               interesom za naše članstvo v Evropski uniji, to pa je z interesom za zavarovanje vseh
               stebrov slovenske državnosti. Torej, želim izkoristiti to priložnost za to, da
               ponovim konceptualno izhodišče Združene liste socialnih demokratov po slovenski
               zunanji politiki. Njena temeljna pomanjkljivost je ta, da izredno oži cilje, ki jih
               želi dosegati s svojo diplomacijo, in da pri tem zanemarja enega od strateških
               interesov, ki bi jih morala Slovenija kot mlada država zasledovati, to pa je utrditev
               njene državnosti.</p>
               <p>Kaj mislim pri tem? Tudi ko urejujemo odnose z republikama Hrvaško in Avstrijo,
               imamo predvsem pred očmi - tako interpretiram ravnanje slovenske diplomacije in vlade
               - kako urediti ta vprašanja, da ne bi porušila temeljnega cilja; to je čimprejšnjega
               vstopa v Evropsko unijo. Mislim, da to ni dobro izhodišče in da v izhodišču omejuje
               slovenske pogajalce pri urejanju odnosov s sosednjimi državami. To smo storili v
               odnosih z Italijo, sprejeli španski kompromis, pokleknili, sprejeli diskriminatorne
               pogoje, ki niso veljali za nobeno drugo državo, samo zato, da smo nadaljevali
               pogajanja z Evropsko unijo. Isto se nam lahko zgodi pri urejanju odnosov s Hrvaško in
               Avstrijo. Zato je danes prava priložnost, da opozorimo na nadaljevanje politike, ki -
               po mojem mnenju - ne more prinesti dobrih rezultatov za Slovenijo.</p>
               <p>Izkoriščam priložnost, da se omejim na problem avstrijske državne pogodbe in tako
               imenovanih nemško govorečih prebivalcev v Sloveniji. Mislim, da vlada ne ravna prav,
               ko v skladu s svojo možnostjo ne notificira avstrijske državne pogodbe pri ruski
               federaciji kot depozitarju avstrijske državne pogodbe in s tem nedvomno pove tako
               Avstriji kot mednarodni skupnosti, da se šteje za naslednika avstrijske državne
               pogodbe in terja od partnerja, da vsa njena določila striktno izpolnjuje.</p>
               <p>Drugič. Mislim, da bi morala slovenska vlada izrecno reči - glede na različne
               interpretacije izjav zunanjega ministra in predsednika vlade - da glede na ugotovitve
               strokovne komisije na slovenski strani in glede na dejstva, ki so prezentna slovenski
               javnosti, avstrijska stran ne more pričakovati, da bo ne v protokolu, ne v kakšnem
               drugem kulturnem sporazumu ali mednarodni pogodbi tako imenovana skupina nemško
               govorečih prebivalcev dobila nek poseben status kolektivne zaščite njihovih pravic.
               Mislim, da bi bilo vsako drugo obnašanje slovenskih oblasti, ki bi puščalo slovenski
               koroški javnosti ali slovenski avstrijski javnosti vtis, da smo glede tega
               pripravljeni na določene odpustke, zato, da se ne bi zaostrili odnosi z Avstrijo.
               Mislim, da bi bilo to slabo ravnanje in ponavljanje nekaterih napak iz
               preteklosti.</p>
               <p>In glede Hrvaške na koncu, ker se čas počasi izteka. Mislim, da bi bilo koristno
               glede na to, da imamo verjetno vsi interes, da se odnosi s Hrvaško uredijo, da se
               rešijo vprašanja, da slovenska vlada, če drugače ne, prej na koordinaciji
               predsednikov parlamentarnih strank pove, kakšne pogajalske cilje si je zadala letos
               in v prihodnjih letih pri urejanju odnosov s Hrvaško, predvsem glede treh vprašanj:
               izhoda na odprto morje, glede meje v Istri in glede vprašanja Trdinovega vrha. Hvala
               lepa.</p>
            </sp>
            <sp xml:id="SDZ2-Izredna-19-1998-01-30.sp25">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Pahor. Besedo imajo še predstavniki poslanskih skupin. Gospod Hvalica
               kot prvi in gospod Schiffrer potem.</p>
            </sp>
            <sp xml:id="SDZ2-Izredna-19-1998-01-30.sp26">

               <speaker>IVO HVALICA:</speaker>

               <p>Že po poti dol, ko grem,...</p>
            </sp>
            <sp xml:id="SDZ2-Izredna-19-1998-01-30.sp27">

               <speaker>PODPREDSEDNICA EDA OKRETIČ-SALMIČ:</speaker>

               <p>Ne, saj nisem.</p>
            </sp>
            <sp xml:id="SDZ2-Izredna-19-1998-01-30.sp28">

               <speaker>IVO HVALICA:</speaker>

               <p>Startate. Bodimo precizni. Hvala lepa. Tri minute ali oziroma 5 minut je 5 minut, ne
               pa 4 minute in 50 sekund.</p>
               <p>Spoštovani! Najprej bi repliciral gospodu Žnidariču.</p>
               <p>Odgovarjal je na vprašanja, odgovarjal pogojno rečeno, ki niso bila postavljena.
               Tako se v državnem zboru ne da <q>"blefirati."</q> Treba je poslušati vprašanje in nanj
               odgovoriti.</p>
               <p>Sedaj pa bi se vrnil na zadevo v zvezi z obiskom poslanca Jelinčiča v Zvezni
               Republiki Jugoslaviji.</p>
               <p>Ker so bile govorice, da je bil on že prej v Beogradu, sem jaz na odboru za
               mednarodne odnose 15. januarja postavil v zvezi s tem vprašanje. Bilo je veliko
               zvijanja in nobenega pravega odgovora. Ampak na tej seji sem postavil tudi vprašanje
               v zvezi z izjavo gospoda Jelinčiča, da je Hrvaška skupni sovražnik Srbije in
               Slovenije. Uporabil sem priliko in mislim, da bi morala biti za predsednika odbora za
               mednarodne odnose več kot dobrodošla, da bi se odbor za mednarodne odnose distanciral
               od te izjave. Na odboru za mednarodne odnose imamo namreč 1. točko dnevnega reda,
               vprašanje in pobude poslancev, in jaz sem to takrat postavil. Seveda me je gospod
               Jelko Kacin izigral in je rekel, naj to postavim pisno. Ko smo bili tam pri 3. točki
               dnevnega reda, sem jaz s pomočjo mojega <q>"suporta"</q> tudi to pripravil pisno in potem
               dostavil takoj predsedniku. No, ta je manipuliral in zmanipuliral, na koncu je hotel
               to dati pod <q>"razno"</q> in je tudi dal pod <q>"razno"</q>. Takrat pa seveda seja ni bila več
               sklepčna. Tako se ne dela. Torej, moj predlog je bil v pisni obliki. Naj ga preberem:
               <q>"Odbor Državnega zbora Republike Slovenije za mednarodne odnose se distancira od
               izjave člana odbora gospoda Zmaga Jelinčiča, da je Republika Hrvaška skupni sovražnik
               Srbije oziroma ZRJ in Republike Slovenije."</q> Ali mislite, da so Hrvati neumni? Sledijo
               vsaki naši potezi, verjemite mi. Ko je bila takšna prilika, da se tako elegantno
               parlamentarni odbor za mednarodne odnose distancira od tega - ne! S tem sem tudi
               razumel, da je pravzaprav gospod Jelko Kacin, ki je sicer danes tu odsoten, <q>"držal
               štango"</q> poslancu Jelinčiču, kot se temu reče.</p>
               <p>Izjava ministra Frleca na TV Konferenci v torek, 27. januarja je bila čudna,
               postavila je v čudno luč odbor za mednarodne odnose. Tako se ne odgovarja. Zavajal
               je. Omenjal je, da je pač Jelinčič član odbora za mednarodne odnose. In poslušalci,
               masa poslušalcev je mislila, pač, odbor za mednarodne odnose je pooblastil tega
               poslanca. O tem na OMO nismo razpravljali. In o tem ni bilo govora. Nikakršnih
               pooblastil. Kdo se gre tajno diplomacijo? Jaz nisem proti parlamentarni diplomaciji.
               Sam sem uvedel ta termin na OMO in je premalo, ampak zato je treba imeti neko
               stališče, neko platformo.</p>
               <p>Še nekaj, ker imam samo še minuto. Ministarstvo za zunanje zadeve ima tri državne
               sekretarje. Slovenski manjšini v Italijo pošilja enega izmed teh, ki vzbuja v tej
               manjšini nelagodnost. Ne smem več govoriti o tem, ker bi sigurno imel neke pripombe -
               ampak razmislite. Mi vendar pošiljamo državnega sekretarja Slovencem v zamejstvo, ki
               so velikokrat bolj Slovenci, kot mi. In koga pošiljamo? Razmislite. Ne gre za to, da
               so zadovoljni na Gregorčičevi 25. Gre za to, da bi bil z zunanjo politiko zadovoljen
               slovenski narod. Hvala.</p>
            </sp>
            <sp xml:id="SDZ2-Izredna-19-1998-01-30.sp29">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Schiffrer ima še besedo v imenu poslanske skupine.</p>
            </sp>
            <sp xml:id="SDZ2-Izredna-19-1998-01-30.sp30">

               <speaker>MAG. MARIJAN SCHIFFRER:</speaker>

               <p>Spoštovana podpredsednica, spoštovani! Pridružil bi se rad razpravi kolega gospoda
               Janše, in sicer v delu, kjer je govoril o slovenskih zamejcih; jaz bi mogoče dodal še
               o slovenskih izseljencih. Država na tem področju, ne morem reči, da ni naredila
               ničesar. Nekaj se je naredilo, to je predvsem ustanovitev te naše komisije. Potem
               podpira že dolga leta zamejce na Koroškem in na Primorskem. Seveda je popolnoma
               pustila vnemar Beneške Slovence, kanalske Slovence, Slovence na avstrijskem
               Štajerskem, deloma porabske Slovence in mislim, da niti ne ve, da obstajajo tudi
               Slovenci, avtohtoni Slovenci ob meji s Hrvaško. Jaz mislim, da je delo vlade v tem
               oziru nekako, kako bi rekel, ljubiteljsko. <q>"Flika"</q> tukaj, <q>"flika"</q> tam, ni pa nam
               predložila še nikoli nekega nacionalnega programa, kako rešiti problem zamejstva, jaz
               bi dodal še izseljenstva. V zamejstvu recimo daje izjave, vse mogoče izjave na
               Koroškem, kjer sami vemo, da je stvar precej vroča, po nepotrebnem buri duhove,
               namesto da bi ostajala v matici in tjakaj pošiljala v glavnem podporo, pa mogoče take
               ljudi, ki bi pač skušali združevati, ne pa ločevati. K sreči je na Primorskem to
               boljše, ker so se sami, to se pravi obe krovni organizaciji nekako združili in so
               začeli skupno nastopati proti matici, pa proti tudi njihovi državi, to je Italiji. Je
               pa pozabljena Benečija, je pa pozabljena Kanalska dolina itn. Tam, mislim, da bo
               treba še seči v žep in prispevati, ker drugače bodo ti ljudje v kratkem izginili.
               Trenutno se jih pa še da rešiti.</p>
               <p>Mogoče bi tukaj dodal eno misel. V Sloveniji so štiri organizacije, ki se ukvarjajo
               z zamejci in Slovenci po svetu. Od teh je ena sama, ki je bila vsa dolga leta deležna
               široke državne podpore, vse druge so bile pa bolj zanemarjene. Zadnji čas zgleda, da
               se je stvar tudi nekoliko spremenila, čeprav je ena, to je tako imenovana Rafaelova
               družba, še vedno ostala izven državne podpore. Mislim, da bi bilo pravično, glede na
               to, koliko se ta društva ukvarjajo z izseljenci in zamejci, da bi tudi ta društva
               dobila primerno podporo.</p>
               <p>No, končno so potem naši izseljenci, ki jih je pa država - recimo jaz govorim samo o
               izseljencih, recimo v Bosni - popolnoma zapustila. Ne dobijo državljanstva, so brez
               služb, se ne morejo vrniti itn. To so stvari, katere bi pač bilo treba globoko
               pogledati in jih razčistiti. Enako imamo težave, recimo, zadnji čas z volitvami.
               Nekaj se je izboljšalo, ampak malo. Recimo, naša komisija je dobila, ne bom rekel
               tone, ampak kilograme in kilograme pisem, protestnih, iz Nemčije recimo. Ljudje v
               Nemčiji niso mogli, naši Slovenci v Nemčiji niso mogli voliti. To bi bilo treba
               čimprej popraviti, dati recimo volilni komisiji gotove možnosti, da volilni zakon
               naredi nekoliko bolj elastičen, da bodo potem ti naši ljudje tudi lahko prišli do
               volitev. Skratka - saj upam, da bom še lahko o tej stvari govoril - od vlade
               zahtevamo, to je bil tudi sklep državnega zbora, da čimprej predloži zakon za
               nacionalni program odnosov Republike Slovenije do Slovencev izven Slovenije in ga
               predstavi tukaj državnemu zboru. Tako se bo šele lahko začelo sistemsko delati; do
               zdaj je bilo pa, kot sem že v začetku rekel, neko ljubiteljsko delo glede teh naših
               manjšin, izseljencev - kjer je sod najbolj puščal vodo, tam se je hitro postavilo eno
               <q>"fliko"</q>, pa je bilo dobro, medtem je pa na vrhu voda že čez tekla. Hvala lepa.</p>
            </sp>
            <sp xml:id="SDZ2-Izredna-19-1998-01-30.sp31">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Še kakšen predstavnik? Prosim, gospod Gostiša ima besedo v imenu poslanske
               skupine.</p>
            </sp>
            <sp xml:id="SDZ2-Izredna-19-1998-01-30.sp32">

               <speaker>LEON GOSTIŠA:</speaker>

               <p>Hvala lepa za besedo. Poskušal se bom na kratko dotakniti vseh treh vprašanj, ki jih
               je na Vlado Republike Slovenije naslovil gospod Janez Janša.</p>
               <p>Ko sem zvečer po obisku zunanjega ministra, dr. Frleca, v Avstriji poslušal oziroma
               gledal televizijski dnevnik, me je pravzaprav resnično prizadela izjava, ki je bila
               posredovana. Sledila je izjava dr. Drnovška ob obisku na Koroškem, ki se je dotaknil
               tudi vprašanja manjšin, ki je bila precej drugačna. Ob obisku delegacije
               južnotirolske ljudske stranke v slovenskem parlamentu je gospod Marjan Pip izrazil
               svoje začudenje in nelagodje ob izjavah, ki jih je dr. Frlec dal ob svojem obisku v
               Avstriji, in je bil pravzaprav na precej netakten način zavrnjen, da ne ve, kaj je
               rekel dr. Frlec, s strani vodje naše delegacije takrat. Kaj je torej rekel dr. Frlec?</p>
               <p>Danes smo slišali neko kompletno izjavo, ki, lahko rečem, me potolaži na ta način,
               da vidim, da so bile vseeno te izjave nekoliko drugačne, kot smo jih zasledili v
               medijih. Po drugi strani pa ne morem biti zadovoljen, ker to kaže na neko neskladje,
               ki vlada v naši zunanji politiki. Pravzaprav se to neskladje, nepovezanost celotnega
               delovanja, kaže tudi v problemih, ki nastajajo ob meji s Hrvaško - s tem prehajam na
               to drugo vprašanje - kjer je Trdinov vrh del celotnega reševanja problematike na
               meji. Tukaj seveda ne more biti popuščanja - Slovenija lahko popusti samo tam, kjer
               so hrvaški interesi na račun slovenskih, če bomo popuščali parcialno. Zadeve je zato
               potrebno reševati kompleksno, iti od točke do točke, od sporne točke do sporne točke,
               iskati zgodovinska dejstva, ugotavljati katastrske meje in podobno. Vsako drugo
               reševanje problemov z mejo bo seveda povzročilo prav to, kar so nekateri pred mano že
               dejali: zopet bomo izgubljali koščke slovenskega ozemlja.</p>
               <p>Bi pa popravil tudi gospoda Janšo v zvezi z morsko mejo. Ni nerešljiv problem meje v
               Piranskem zalivu in tudi ne dostop do morja; mislim, da mora iti v našo podzavest
               termin <q>"teritorialni pristop do mednarodnih voda"</q>, to pa je in zrak in voda in zemlja
               pod vodo.</p>
               <p>Kar se tiče obiska gospoda Jelinčiča v Beogradu, sem imel občutek, da je to uradni
               obisk predstavnika parlamenta, predstavnika Državnega zbora Republike Slovenije.
               Spraševal sem se, kdaj je gospod Jelinčič dobil ta mandat, na kateri seji odbora za
               mednarodno politiko državnega zbora, in nekako si tega sklepa nisem mogel priklicati
               v spomin. Mislim, da bomo o tem tudi še kakšno rekli. Hvala.</p>
            </sp>
            <sp xml:id="SDZ2-Izredna-19-1998-01-30.sp33">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Še kateri predstavnik poslanske skupine? Ugotavljam, da ne želi nihče več
               razpravljati in s tem tudi zaključujem razpravo. Prosim, gospod Špiletič. <title>Proceduralno</title>
               </p>
            </sp>
            <sp xml:id="SDZ2-Izredna-19-1998-01-30.sp34">

               <speaker>BOGOMIR ŠPILETIČ:</speaker>

               <p>Hvala za besedo. Spoštovani! Razprava je pokazala, da na številna, številna
               vprašanja, ki se nanašajo na slovensko zunanjo politiko in varovanje interesov
               Slovenije, da na ta vprašanja ni pravih odgovorov, da na ta vprašanja ne želijo
               odgovarjati ljudje, ki to politiko vodijo, da na ta vprašanja odgovarjajo ljudje, ki
               niso ali poučeni ali pa se spretno izmikajo odgovorom tako, da veliko govorijo,
               povedo pa nič. Vendar kakorkoli, možno pa je zaključiti, da slovenska zunanja
               politika ne gre v smer zaščite slovenskih nacionalnih interesov. Ravno zato pa
               menimo, da je potrebno, da se do te politike opredeli tudi državni zbor, da zavzame
               jasna stališča do tega vprašanja, ki ga sedaj obravnavamo. Da bi pa ta stališča lahko
               pripravili, pa, gospa predsedujoča, predlagam, da na podlagi drugega odstavka 71.
               člena poslovnika odredite polurni odmor, da bi vsaj v naši poslanski skupini
               pripravili tista stališča, za katera menimo, da bi se do njih moral opredeliti
               državni zbor.</p>
            </sp>
            <sp xml:id="SDZ2-Izredna-19-1998-01-30.sp35">

               <speaker>PODPREDSEDNICA EDA OKRETIČ-SALMIČ:</speaker>

               <p>Jaz bi vas opozorila, gospod Špiletič, da stališč ne morete pripraviti, lahko pa
               pripravite, pa bi vas tudi pozvala, da v skladu z drugim odstavkom 270. člena
               pripravite sklep, o katerem bi v bistvu zbor glasoval.</p>
            </sp>
            <sp xml:id="SDZ2-Izredna-19-1998-01-30.sp36">

               <speaker>BOGOMIR ŠPILETIČ:</speaker>

               <p>Gospa predsedujoča, če dovolite, bom prebral drugi odstavek 71. člena: <q>"Če je na
               podlagi razprave treba pripraviti predloge odločitev ali stališč, se razprava prekine
               in se nadaljuje po predložitvi teh predlogov."</q> Sprašujem, ali lahko predlagamo
               predloge stališč ali ne, glede na to, kar sem prebral in kar je zapisano v drugem
               odstavku 71. člena poslovnika!</p>
            </sp>
            <sp xml:id="SDZ2-Izredna-19-1998-01-30.sp37">

               <speaker>PODPREDSEDNICA EDA OKRETIČ-SALMIČ:</speaker>

               <p>Jaz bi predlagala, da pripravite ta sklep v skladu... Torej, nikoli ni bilo, da bi
               se karkoli prekinjalo in pripravljalo sklepe in stališča. Zato predlagam, če lahko
               pripravite ta sklep oziroma sklep, ki ga bo državni zbor izglasoval.</p>
            </sp>
            <sp xml:id="SDZ2-Izredna-19-1998-01-30.sp38">

               <speaker>BOGOMIR ŠPILETIČ:</speaker>

               <p>Gospa predsedujoča, jasno vas sprašujem dvoje. Ali v poslanski skupini
               Socialdemokratske stranke lahko na podlagi drugega odstavka 71. člena, ki pravi: <q>"Če
               je na podlagi razprave treba pripraviti predloge odločitev ali stališč, se razprava
               prekine in se nadaljuje po predložitvi teh predlogov"</q>, ali torej v poslanski skupini
               lahko pripravimo predloge sklepov in stališč? In prosim, da odredite v skladu s tem
               določilom, ki sem vam ga sedaj dvakrat prebral, polurni odmor, da bomo to lahko
               kvalitetno storili.</p>
            </sp>
            <sp xml:id="SDZ2-Izredna-19-1998-01-30.sp39">

               <speaker>PODPREDSEDNICA EDA OKRETIČ-SALMIČ:</speaker>

               <p>Kolikor sem seznanjena, tega zdaj ne morete narediti s polurnim odmorom, lahko pa
               samo v skladu z 270. členom predlagate sklep državnega zbora, ki ga bomo tu sedaj
               izglasovali. Stališč nimamo v tem smislu pri vprašanjih in pobudah. To niso tiste
               razprave standardne...</p>
            </sp>
            <sp xml:id="SDZ2-Izredna-19-1998-01-30.sp40">

               <speaker>BOGOMIR ŠPILETIČ:</speaker>

               <p>Gospa predsedujoča! V drugem odstavku 71. člena...</p>
            </sp>
            <sp xml:id="SDZ2-Izredna-19-1998-01-30.sp41">

               <speaker>PODPREDSEDNICA EDA OKRETIČ-SALMIČ:</speaker>

               <p>Pri vprašanjih in pobudah. To niso tiste razprave, ki jih imamo.</p>
            </sp>
            <sp xml:id="SDZ2-Izredna-19-1998-01-30.sp42">

               <speaker>BOGOMIR ŠPILETIČ:</speaker>

               <p>Gospa.</p>
            </sp>
            <sp xml:id="SDZ2-Izredna-19-1998-01-30.sp43">

               <speaker>PODPREDSEDNICA EDA OKRETIČ-SALMIČ:</speaker>

               <p>Standardne, razprave ki jih imamo.</p>
            </sp>
            <sp xml:id="SDZ2-Izredna-19-1998-01-30.sp44">

               <speaker>BOGOMIR ŠPILETIČ:</speaker>

               <p>Gospa predsedujoča, v drugem odstavku 71. člena poslovnika državnega zbora piše.
               Tretjič preberem: <q>"Če je na podlagi razprave treba pripraviti predloge odločitev ali
               stališč, se razprava prekine in se nadaljuje po predložitvi teh predlogov."</q> Ali torej
               lahko upoštevamo to določilo poslovnika in pripravimo ustrezne predloge odločitev in
               stališč ali ne? Ali poslovnik velja ali ne? Gospa predsedujoča, prosim, da to
               pojasnite sedaj tu, ker sicer ne vemo, kaj delati oziroma ali sploh še lahko kaj
               počnemo od tistega, kar piše v poslovniku, in ali bomo od sedaj naprej poslušali vas,
               ki boste postali zakon v tem državnem zboru!</p>
            </sp>
            <sp xml:id="SDZ2-Izredna-19-1998-01-30.sp45">

               <speaker>PODPREDSEDNICA EDA OKRETIČ-SALMIČ:</speaker>

               <p>Jaz bi še enkrat poudarila. Ni razprave o stališčih, to ni samostojna točka tega
               dnevnega reda in zato predlagam, da v skladu z 270. členom predlagate ta sklep.</p>
            </sp>
            <sp xml:id="SDZ2-Izredna-19-1998-01-30.sp46">

               <speaker>BOGOMIR ŠPILETIČ:</speaker>

               <p>Gospa predsedujoča. Dovolite, na strani 162 imate še poročilo poslovniške komisije,
               ki pravi, da se po končani razpravi odloča o sklepih, ki so jih poslanci predlagali v
               razpravi. Državni zbor lahko sklene, da naj do sklepov, do predlogov sklepov ali
               stališč da mnenje pristojno delovno telo: lahko sprejme sklepe tudi v skladu z 71. in
               73. členom poslovnika. Prosim, povejte, ali lahko pripravimo predloge sklepov ali
               stališč ali kaj tretjega!</p>
            </sp>
            <sp xml:id="SDZ2-Izredna-19-1998-01-30.sp47">

               <speaker>PODPREDSEDNICA EDA OKRETIČ-SALMIČ:</speaker>

               <p>Ali lahko dam še eno pojasnilo. To velja za prvi odstavek 29. člena. Ne, za drugi,
               torej za drugi odstavek 29. člena.</p>
            </sp>
            <sp xml:id="SDZ2-Izredna-19-1998-01-30.sp48">

               <speaker>BOGOMIR ŠPILETIČ:</speaker>

               <p>Gospa predsedujoča! Ali potrebujete pavzo za razmislek? Ali imamo mi pravice iz
               poslovnika ali nimamo? Če potrebujete odmor, da se posvetujete, prosim v delovnem
               predsedstvu državnega zbora sta dva, če potrebujete še nekoga, ga pokličite!</p>
            </sp>
            <sp xml:id="SDZ2-Izredna-19-1998-01-30.sp49">

               <speaker>PODPREDSEDNICA EDA OKRETIČ-SALMIČ:</speaker>

               <p>Ne.</p>
            </sp>
            <sp xml:id="SDZ2-Izredna-19-1998-01-30.sp50">

               <speaker>BOGOMIR ŠPILETIČ:</speaker>

               <p>Vendar, prosim, upoštevajmo določila poslovnika.</p>
            </sp>
            <sp xml:id="SDZ2-Izredna-19-1998-01-30.sp51">

               <speaker>PODPREDSEDNICA EDA OKRETIČ-SALMIČ:</speaker>

               <p>Resnično ne rabimo nikogar. O stališčih se ne bo razpravljalo in sedaj vam čisto
               tako odkrito povem, da prvi odstavek, ki ga vi zagovarjate, to kar ste vi hoteli, jaz
               pa dajem po drugem odstavku 29. člena in navezujem na 270. člen.</p>
            </sp>
            <sp xml:id="SDZ2-Izredna-19-1998-01-30.sp52">

               <speaker>BOGOMIR ŠPILETIČ:</speaker>

               <p>Gospa predsedujoča.</p>
            </sp>
            <sp xml:id="SDZ2-Izredna-19-1998-01-30.sp53">

               <speaker>PODPREDSEDNICA EDA OKRETIČ-SALMIČ:</speaker>

               <p>Lahko vam pa dam 15 minut odmora, da pripravite ta sklep. O stališčih pa ne bo zbor
               razpravljal niti sklepal.</p>
            </sp>
            <sp xml:id="SDZ2-Izredna-19-1998-01-30.sp54">

               <speaker>BOGOMIR ŠPILETIČ:</speaker>

               <p>Gospa predsedujoča. Jaz sem prosil za pol ure, ker bi radi pripravili kvalitetno.
               Ali je lahko teh 15 30 minut.</p>
            </sp>
            <sp xml:id="SDZ2-Izredna-19-1998-01-30.sp55">

               <speaker>PODPREDSEDNICA EDA OKRETIČ-SALMIČ:</speaker>

               <p>... <stage>(Smeh.)</stage> ... Dobro. Do 12.00 ure. ... <stage>(Aplavz.)</stage> ...</p>
               <stage type="time">(Seja je bila prekinjena ob 11.37 uri in se je nadaljevala ob 12.08 uri.)</stage>
            </sp>
            <sp xml:id="SDZ2-Izredna-19-1998-01-30.sp56">

               <speaker>PODPREDSEDNICA EDA OKRETIČ-SALMIČ:</speaker>

               <p>Prosim kolegice poslanke in kolege poslance, da nadaljujemo sejo!</p>
               <p>Ugotavljamo prisotnost v dvorani! Ugotavljamo prisotnost v dvorani! <stage>(49 prisotnih.)</stage>
               Zbor je sklepčen in lahko nadaljuje delo.</p>
               <p>Prosim predstavnika poslanske skupine SDS, ki je želela pavzo, če poda
               pojasnilo.</p>
            </sp>
            <sp xml:id="SDZ2-Izredna-19-1998-01-30.sp57">

               <speaker>JANEZ JANŠA:</speaker>

               <p>Skupina poslancev na podlagi drugega odstavka 270. člena poslovnika državnega zbora
               predlaga predlog sklepa k razpravi o odgovoru Vlade Republike Slovenije na poslansko
               vprašanje, ki je bilo postavljeno in o katerem je bila opravljena razprava:</p>
               <p>A) Vlada Republike Slovenije naj v roku 30 dni pripravi poročilo Državnemu zboru
               Republike Slovenije o ukrepih za zagotavljanje državne suverenosti na in ob vseh
               tistih ozemljih, ki so slovenska, vendar pa ob njih mikrolokacija meje med Republiko
               Slovenijo in Republiko Hrvaško še ni natančno določena z meddržavnim sporazumom.</p>
               <p>B) Vlada Republike Slovenije naj v roku 30 dni pripravi poročilo državnemu zboru o
               ukrepih za izvajanje resolucije o položaju avtohtonih slovenskih manjšin v sosednjih
               državah in s temi povezanimi nalogami državnih in drugih dejavnikov Republike
               Slovenije in v okviru tega še posebej o uresničevanju tretjega odstavka 1. točke
               drugega poglavja te resolucije, ki govori o podpori naporom za zajamčeno zastopstvo
               predstavnikov avtohtonih slovenskih manjšin v zakonodajnih in drugih političnih ter
               upravnih telesih ter o prizadevanju manjšinskih političnih organizacij v sosednjih
               državah za demokratično izvoljeno skupno zastopstvo.</p>
               <p>C) Vlada Republike Slovenije naj v desetih dneh pripravi pismeni odgovor državnemu
               zboru na vprašanje, kakšna je bila uradna podlaga obiska državnega sekretarja v MNZ
               Slavka Debelaka in poslanca državnega zbora Zmaga Jelinčiča v Zvezni Republiki
               Jugoslaviji, kakšna so bila izhodišča za njune razgovore ter na kateri seji je Vlada
               Republike Slovenije v skladu z zakonom o zunanjih zadevah sprejela sklep o
               oblikovanju delegacije in izhodiščih za razgovore. Prosim, da odločimo o tem
               sklepu.</p>
            </sp>
            <sp xml:id="SDZ2-Izredna-19-1998-01-30.sp58">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Torej, poslanska skupina je predlagala zboru, da sprejme sklep, kot ga je
               prebral gospod Janša. Želi v zvezi s sklepom kdo razpravljati? Prosim, gospod
               Anderlič.</p>
            </sp>
            <sp xml:id="SDZ2-Izredna-19-1998-01-30.sp59">

               <speaker>ANTON ANDERLIČ:</speaker>

               <p>Običajno je, da se sklepi dostavijo pisno. Glede na to, da so vendarle precej
               zahtevni, pričakujem, da boste to omogočili. Sicer pa v imenu skupine predlagam 15
               minut odmora.</p>
            </sp>
            <sp xml:id="SDZ2-Izredna-19-1998-01-30.sp60">

               <speaker>PODPREDSEDNICA EDA OKRETIČ-SALMIČ:</speaker>

               <p>Na predlog poslanske skupine oziroma gospoda Anderliča odrejam 15 minut odmora.</p>
               <stage type="time">(Seja je bila prekinjena ob 12.13 uri in se je nadaljevala ob 12.31 uri.)</stage>
            </sp>
            <sp xml:id="SDZ2-Izredna-19-1998-01-30.sp61">

               <speaker>PODPREDSEDNICA EDA OKRETIČ-SALMIČ:</speaker>

               <p>Prosim kolegice poslanke in kolege poslance, da zasedejo svoja mesta in ugotovimo
               prisotnost v dvorani. Ugotovimo prisotnost! Prisotnih je 50 poslank in poslancev.
               Zbor je sklepčen in lahko nadaljuje delo.</p>
               <p>Ali želi predstavnik poslanske skupine podati pojasnilo zaradi prekinitve? Gospod
               Anderlič ima besedo.</p>
            </sp>
            <sp xml:id="SDZ2-Izredna-19-1998-01-30.sp62">

               <speaker>ANTON ANDERLIČ:</speaker>

               <p>Po posvetovanju smo ugotovili, da je mogoče podpreti predloge sklepov, kajti nanašajo
               se na poročila in na odgovore, ki jih imajo poslanci pravico dobiti. Zato predlagamo,
               da se tudi potrdijo. Hvala.</p>
            </sp>
            <sp xml:id="SDZ2-Izredna-19-1998-01-30.sp63">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Želi še kdo razpravljati v zvezi s slepom? Gospod minister, dr. Frlec, želi
               besedo.</p>
            </sp>
            <sp xml:id="SDZ2-Izredna-19-1998-01-30.sp64">

               <speaker>DR. BORIS FRLEC:</speaker>

               <p>Spoštovana gospa predsedujoča, spoštovane poslanke in poslanci! Na nek način bi se
               vam rad zahvalil za danes opravljeno razpravo v slovenskem državnem zboru, ker sodim,
               da tehtno prispeva k oblikovanju kvalificirane podpore pogajalskih pozicij slovenske
               vlade in s tem tudi zunanjega ministrstva. Ob tem bi rad poudaril, da se bo o odprtih
               vprašanjih odločalo v slovenskem parlamentu. Tu bo padla odločitev in tu se bodo
               sprejemali sklepi. Naša naloga je, da pripravimo osnove za tako sklepanje.</p>
               <p>Danes je bilo slišati tudi precej kritičnih pripomb na delovanje slovenske zunanje
               politike in očitkov; nikakor ne morem sprejeti tistega očitka, ki se nanaša na
               domnevno pomanjkanje zaščite državotvornosti slovenske zunanje politike. Minister za
               zunanje zadeve, vlada izhaja s stališč, ki so bila sprejeta v tem državnem zboru in
               opredeljujejo glavne strateške cilje Republike Slovenije. To je polnopravno članstvo
               v Evropski uniji in Natu, ureditev odnosov s sosedi in skrb za Slovence izven meja
               Republike Slovenije. Diplomacija je pogajalsko angažirana in, kot sem že rekel,
               pripravlja osnove za politične odločitve. V teh pogajalskih pozicijah ima toliko
               prostora, kolikor ji ga dajejo sklepi državnega zbora.</p>
               <p>Kar zadeva pozornost do Slovencev izven meja Republike Slovenije, se ta izvaja ves
               čas, ne le skozi materialno in siceršnjo podporo urada za Slovence v zamejstvu, ampak
               v vseh naših bilateralnih in multiratelarnih razgovorih, ki jih vodimo v tujini.
               Poslanec gospod Schiffrer je odprl celo plejado zelo pomembnih vprašanj. Ne gre samo
               za materialno podporo našim zamejcem, izseljencem in drugim, ampak za številna
               vprašanja, ki bodo nedvomno terjala nadaljnjo razpravo v državnem zboru. To so
               vprašanja o državljanstvu, o dvojnih državljanstvih, volilni pravici, o državljanskih
               dolžnostih in pravicah ljudi, ki so Slovenci.</p>
               <p>Več vprašanj je bilo tudi postavljenih danes med razpravo, ki pa imajo zelo tehtno
               politično razsežnost. Ena od takih zadeva avstrijsko državno pogodbo. Za nas je, za
               Slovenijo je nesporno nasledstvo avstrijske državne pogodbe, vendar razprava o tem,
               ali ga bomo uveljavili ali ne, ne more biti v tem hipu javna. Terja politični konsenz
               vseh političnih strank slovenskega parlamenta in jo bomo, kot se da slutiti, opravili
               v prihodnjih dneh ali tednih.</p>
               <p>Kar zadeva problem meje, je ta določitev meje predmet razgovorov in pogajanj.
               Pogajalska izhodišča izhajajo iz sklepov državnega zbora. Eden od teh je ustavni
               zakon in stanje 25.6.1991. Vsaka rešitev mora biti sporazum dveh. Mi osnove za tak
               sporazum pripravljamo, in kot že rečeno, končno pa sporazum lahko potrdi samo
               politična odločitev in sklep v državnem zboru. Hvala lepa.</p>
            </sp>
            <sp xml:id="SDZ2-Izredna-19-1998-01-30.sp65">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Jelinčič želi še razpravljati o sklepu. Torej razpravljamo o sklepu,
               ki nam je bil posredovan.</p>
            </sp>
            <sp xml:id="SDZ2-Izredna-19-1998-01-30.sp66">

               <speaker>ZMAGO JELINČIČ:</speaker>

               <p>Hvala lepa. Podpiram te sklepe, ki so pred nami. Vendar mi nekaj ni jasno. Od kod
               kolegom iz socialne demokracije tako veliko nepoznavanje parlamentarne demokracije,
               da od vlade zahtevajo, da poroča o delu parlamentarca. Mislim, da kaj takega ni
               mogoče niti zahtevati niti vlada ne more dajati takega poročila o poslancu.
               Hvala.</p>
            </sp>
            <sp xml:id="SDZ2-Izredna-19-1998-01-30.sp67">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Ugotavljam, da ni več razpravljalcev, zato dajem predlagani sklep na
               glasovanje. Najprej ugotovimo sklepčnost! <stage>(52 prisotnih.)</stage></p>
               <p>Kdo je za predlagani sklep? Torej, vse tri sklepe smo dali na glasovanje. <stage>(46
               poslancev.)</stage> Je kdo proti? <stage>(Nihče.)</stage></p>
               <p>Ugotavljam, da so predlagani sklepi sprejeti.</p>
               <p>Naslednji, ki želi postaviti poslansko vprašanje, je gospod Zmago Jelinčič, ampak
               daje besedo gospodu Ribičiču, v kolikor sem seznanjena. Gospod Ribičič ima
               besedo.</p>
            </sp>
            <sp xml:id="SDZ2-Izredna-19-1998-01-30.sp68">

               <speaker>DR. CIRIL RIBIČIČ:</speaker>

               <p>Če prav razumem, mi gospod Jelinčič ne daje besede, ampak ima neko obveznost in bi
               rad postavil svoje vprašanje pozneje. Jaz bi rad za iztočnico svojega vprašanja, ki
               se nanaša na cene v javnih vrtcih, uporabil kritične besede, ki jih je nedavno
               izrekel slovenski metropolit, dr. Franc Rode, ko je dejal, da slovenskih politikov ne
               zanima vizija prihodnosti slovenskega naroda, ki naj bi zaradi splavov štel čez pol
               stoletja le še milijon ljudi. Ne štejem se med politike, ki jim ne bi bilo mar
               prihodnosti slovenskega naroda in vseh prebivalcev Slovenije, toda zame pri tem
               vprašanju ni ključna ustavna določba o splavu, ampak sta ključni določbi o socialni
               državi v 2. členu ustave in tista določba 55. člena, ki jo tako usodno spregledujemo
               in ki govori o tem, naj citiram, da država zagotavlja možnosti za uresničevanje
               svobodnega odločanja o rojstvu otrok in ustvarja razmere, ki omogočajo staršem, da se
               odločajo za rojstvo otrok. Če bi to določbo, ki jo napadi na 55. člen spregledujejo,
               resneje jemali, bi morda danes, 7 let po osamosvojitvi, Slovenija že imela 2 milijona
               prebivalcev in 4 milijone delovnih rok, kot smo radi govorili v času osamosvajanja.
               Sestavni del takšne skrbi so tudi vrtci. V znani Beli knjigi o vzgoji in
               izobraževanju je zapisano, da je naš cilj, citiram: <q>"zagotoviti mrežo kakovostnih
               javnih vrtcev, ki bodo dostopni vsem otrokom in bodo omogočili izboljšanje kakovosti
               življenja otrok."</q> Zakon je glede tega že nekoliko previdnejši, a še vedno ambiciozen,
               ko pravi, da gre za pomoč staršem pri celoviti skrbi za otroke, izboljšanje kvalitete
               življenja družin in otrok ter ustvarjanje pogojev za razvoj otrokovih telesnih in
               duševnih sposobnosti. Ti cilji so po moji sodbi dobro zastavljeni, vendar se dosledno
               ne uresničujejo.</p>
               <p>Neposreden povod za moje vprašanje sta dve povečanji cen vrtcev v zadnjih mesecih.
               Cene v javnih vrtcih, po moji sodbi, presegajo zmogljivosti vse večjega števila
               družin, ki se soočajo s pomanjkanjem in revščino. Cene vrtcev onemogočajo njihovo
               dostopnost otrokom iz revnejših družin, kar negativno vpliva na odločanje staršev za
               rojstvo novih otrok in poglablja socialne razlike. Če bi prebrali tem družinam
               visokoletečo formulacijo Bele knjige o dostopnosti javnih vrtcev vsem otrokom, bi se
               lahko le grenko nasmehnili. Vprašanji sta naslednji:</p>
               <p>Kaj lahko in je pripravljena vlada storiti za zaokret na tem področju in za
               doslednejšo uveljavitev splošno sprejetih ciljev Bele knjige in zakona o vrtcih, za
               to, da bodo imeli vsi otroci dostop do vrtcev in dostojnejše in srečnejše otroštvo,
               starši pa boljše možnosti, da se odločajo za rojstvo otrok?</p>
               <p>Drugo, podvprašanje: Kako je mogoče, da mladi starši odhajajo vsak mesec v Avstrijo
               po plenice, ker se plenice istega proizvajalca, celo istega prodajalca, tam ceneje
               kupujejo kot v Sloveniji?</p>
               <p>Samo še pripomba na koncu. Zdi se mi, da je to vprašanje zlasti za socialdemokratsko
               usmerjene poslance iz moje poslanske skupine in še katere druge enako pomembno kot
               tista vprašanja, zaradi katerih smo izgubili prve tri ure, namenjene poslanskim
               vprašanjem. Hvala lepa.</p>
            </sp>
            <sp xml:id="SDZ2-Izredna-19-1998-01-30.sp69">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Ribičič. Odgovor bo dal gospod Vrčko. Prosim.</p>
            </sp>
            <sp xml:id="SDZ2-Izredna-19-1998-01-30.sp70">

               <speaker>MATEVŽ VRČKO:</speaker>

               <p>Dober dan! Hvala lepa. Jaz bi najprej opravičil državno sekretarko, gospo Tejo
               Valenčičevo, ki pokriva to področje. Je pa pripravila pisni odgovor na to poslansko
               vprašanje, ki ga bom kar prebral. V njem je obrazložitev, kako se določa cena v
               vrtcih in delež, ki ga plačujejo starši v vrtcih.</p>
               <p>Vlada v skladu z veljavnim zakonom o vrtcih, ki je bil sprejet v državnem zboru
               14.2.1996, nima pristojnosti za določanje cen programov v vrtcih. Edina pristojnost v
               zvezi s tem je posredna, in sicer tako, da ko minister določi normative in standarde,
               v skladu s katerimi se izvajajo programi za predšolske otroke v vrtcih. Pri tem je
               potrebno opozoriti, da so normativi in standardi zgolj izvedbeni predpis zakonskih
               rešitev, ki že natančno določajo strokovno izobrazbo vzgojiteljic in pomočnic
               vzgojiteljic, največje število otrok v oddelkih ter trajanje sočasne prisotnosti
               vzgojiteljice in njene pomočnice v oddelku. Cena programa tako obsega sredstva za
               plače in prejemke ter davke in prispevke za zaposlene v vrtcih, kot tudi vse
               materialne stroške v skladu z normativi in standardi. Cena vključuje torej vse tiste
               stroške, ki nastanejo ob delovanju vrtca, razen sredstev za investicije in
               investicijsko vzdrževanje. Potrebno pa je opozoriti na določbo zakona, ki določa, da
               je osnova za plačilo staršev prav cena programa. Skladno z zakonom pa se določi potem
               plačilo staršev na podlagi lestvice, ki starše razvršča v plačilne razrede, ob tem,
               da se upošteva njihov dohodek na družinskega člana v primerjavi s povprečno plačo na
               zaposlenega v Republiki Sloveniji in upošteva premoženje družine.</p>
               <p>Lestvico in prejemke, ki se vštevajo v dohodek na družinskega člana, način njihovega
               ugotavljanja ter način in postopek uveljavljanja znižanega plačila je minister
               določil na podlagi 33. člena zakona o vrtcih s pravilnikom o plačilih staršev za
               programe v vrtcih. Ta je bil sprejet avgusta 1996. leta, v začetku letošnjega leta pa
               že prvič noveliran.</p>
               <p>Socialni vidik družin je v dobršni meri že upoštevan v samem zakonu, saj so starši,
               ki prejemajo denarni dodatek po predpisih o socialnem varstvu, plačila v celoti
               oproščeni.Ta vidik pa je ministrstvo za šolstvo in šport s posebno pozornostjo
               upoštevalo tudi pri pripravi novele pravilnika. Tako je sedaj spremenjen sistem
               osnove, na kateri temelji ugotavljanje dohodkov družine iz neto v bruto sistem, ter
               dohodkovni del lestvice. Prehod na bruto sistem dohodkov ima sam po sebi za
               posledico, da se družine z nižjimi dohodki, ki so na spodnji meji med dvema
               plačilnima razredoma, sedaj razvrščajo v nižji plačilni razred, družine z izrazito
               visokimi dohodki pa se na zgornji meji razvrščajo v višji plačilni razred.</p>
               <p>Sprememba dohodkovnega dela lestvice prinaša v primerjavi z do sedaj veljavno
               lestvico določitev nižjih plačilnih razredov vsem tistim družinam, ki so imele v
               preteklem koledarskem letu na družinskega člana dohodek v višini 45%-nih točk
               povprečne bruto plače v Sloveniji. To je do 58 tisoč 106 tolarjev. Praviloma se bodo
               te družine uvrstile en plačilni razred nižje kot do sedaj. Pred spremembo pravilnika
               so se razvrščale od 1. do 4. plačilnega razreda, sedaj pa od 1. do 3. plačilnega
               razreda; ti bodo plačali od 15% do največ 30% cene programa.</p>
               <p>Oblikovanje lestvice oziroma odločitev razponov znotraj posameznih plačilnih
               razredov temelji na cilju, ki je bil opredeljen že ob sprejemanju zakona, to je, da
               se sredstva za financiranje vrtcev zagotavljajo na ravni globala v razmerju 30% od
               prispevkov staršev in 70% iz javnih sredstev. To razmerje lahko v praksi tudi
               variira, glede na ekonomsko moč posameznih okolij oziroma regij in s tem povezanih
               dohodkov družin.</p>
               <p>Plačilo, ki je določeno na podlagi lestvice, lahko pristojni organ še zniža, če
               ugotovi na podlagi mnenja socialne službe, da družina živi v težkih socialnih
               razmerah. Ne nazadnje je občinam s spremembo tega pravilnika v večji meri dana
               možnost vodenja lastne socialne politike, saj lahko staršem znižajo plačilo, če jim
               to omogočajo njihovi lastni prihodki izven naslova zagotovljene porabe.</p>
               <p>To na prvo vprašanje. Za drugo vprašanje, glede cene plenic, pa ni pristojno
               ministrstvo za šolstvo. Hvala lepa.</p>
            </sp>
            <sp xml:id="SDZ2-Izredna-19-1998-01-30.sp71">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Ribičič, dodatno vprašanje ali dopolnilno?</p>
            </sp>
            <sp xml:id="SDZ2-Izredna-19-1998-01-30.sp72">

               <speaker>DR. CIRIL RIBIČIČ:</speaker>

               <p>Spoštovani predstavniki vlade! Naj povem, da z odgovorom nisem zadovoljen. Ne
               vsebinsko ne z načinom, kako mi je bil podan. Jaz se gospodu Vrčku zahvaljujem za
               trud, da je prebral vnaprej pripravljen odgovor državne sekretarke, ki se je
               opravičila. Tudi njej se zahvaljujem za njen trud, ampak ni slišala vprašanja.</p>
               <p>Ni slišala vprašanja, ni slišala, s čim se povezuje ta problem cen vrtcev. Ste
               videli,da sem to poskušal vendarle povezati z neko oceno, ali se uresničuje pri nas
               Bela knjiga in zakon o vrtcih v veliko širšem smislu, kot je pa tukaj v odgovoru samo
               vprašanje teh cen. Ni bilo odgovora na posebno dodatno vprašanje, kako to, da so
               proizvodi, ki so nujno potrebni mladim družinam, pri nas dražji celo v tistih
               primerih, kadar je isti proizvajalec in isti prodajalec, kot je v primeru plenic
               tukaj ali pa v Avstriji.</p>
               <p>In še ena pripomba. Če smo socialna država, kar piše v 2. členu - zdaj me gospod
               Vrčko nesrečno gleda, to ni pripomba nanj, to je pripomba vladi, vprašanje je bilo
               postavljeno vladi - če smo socialna država, potem bi bilo prav, da na to vprašanje
               odgovori, bom čisto direktno povedal, to resno mislim, predsednik vlade. Če on ne
               more - v redu, potem pač minister, če ne moreta predsednik in podpredsednik vlade. Da
               pa tukaj dobimo opravičilo, da državnega sekretarja ni, ker je moral iti na nujno
               pot, in je prebrano nekaj, s tem se pač ne morem strinjati. Zato bom zelo vesel, če
               bom od vlade dobil pisni odgovor na vprašanje, kot je bilo zastavljeno. Bi rekel, da
               prisotnost poslancev in pozornost javnih medijev in vlade v državi, ki pravi, da je
               socialna država, nista niti približno takšni, kot bi morali biti, v primerjavi s tem,
               kar se je dogajalo pri prvem poslanskem vprašanju, za katerega smo porabili tri
               ure.</p>
            </sp>
            <sp xml:id="SDZ2-Izredna-19-1998-01-30.sp73">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Naslednje vprašanje bo postavil gospod Delak.</p>
            </sp>
            <sp xml:id="SDZ2-Izredna-19-1998-01-30.sp74">

               <speaker>ANTON DELAK:</speaker>

               <p>Hvala za besedo. Spoštovani državni zbor! Vprašanje naslavljam ministru za promet in
               zveze. Lansko leto je bil zgrajen del avtoceste Arja vas-Vransko, seveda v veliko
               zadovoljstvo domačinov in ostalih državljanov. Avtocesta naj bi prevzela mednarodni,
               medregijski in ostali promet; zadnje čase se pa dogaja naslednje. Nekateri izstopajo,
               če gredo iz smeri Maribor, že v Šempetru ali pa v Trnjavi, nasprotno iz smeri
               Ljubljana pa vstopajo na avtocesto tudi v Trnjavi ali pa v Šempetru. Na ta način
               seveda nastajata dva problema. Prvi je, da se v nekem smislu izognejo plačilu
               cestnine. Drugi problem je pa v tem, da se povečuje ponovno promet na stari cesti. V
               začetku so to počenjali domači prevozniki, ker poznajo teren, zadnje čase se pa opaža
               vedno več tujcev, ki seveda na ta način namesto po avtocesti vozijo po stari cesti.
               Prosim ministra, če bi mi lahko odgovoril, kakšne ukrepe bo storil v tej smeri.
               Hvala.</p>
            </sp>
            <sp xml:id="SDZ2-Izredna-19-1998-01-30.sp75">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Odgovor bo dal gospod minister. Ne, gospod državni sekretar, Žare
               Pregelj.</p>
            </sp>
            <sp xml:id="SDZ2-Izredna-19-1998-01-30.sp76">

               <speaker>ŽARKO PREGELJ:</speaker>

               <p>Spoštovani! Dovolite, da vas lepo pozdravim v imenu ministrstva. Ministrstvo za
               promet in zveze glede opozorjenega problema pripravlja rešitev. Ta rešitev bo posebna
               uredba, ki bo določala omejitve težkega tovornega prometa po vzporednem državnem
               omrežju, kjer so že zgrajene avtoceste, in bo predvidela, da se ta promet, ki je
               predvsem tranzitne narave, odvija izključno po avtocestnih koridorjih. Tako da bomo s
               to uredbo dejansko prepovedali ta tranzitni moteči promet, ki zdaj zapušča avtocesto
               iz čisto špekulativnih razlogov in bo praktično moral iti skozi cestninsko postajo.
               Dolgoročno to pomeni jasno določitev, da so tranzitni koridorji izključno na
               avtocestnem omrežju in ne na paralelnem omrežju državnih cest. Bolj podroben odgovor
               bomo pa dostavili pisno. Hvala lepa.</p>
            </sp>
            <sp xml:id="SDZ2-Izredna-19-1998-01-30.sp77">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Naslednji bi moral postaviti vprašanje gospod Lavrinc, pa ga bomo preskočili.
               Besedo dajem gospodu Tomažiču, da postavi vprašanje.</p>
            </sp>
            <sp xml:id="SDZ2-Izredna-19-1998-01-30.sp78">

               <speaker>BRANKO TOMAŽIČ:</speaker>

               <p>Hvala za besedo. Spoštovani zbor! Name so se obrnili predstavniki agrarne skupnosti
               Koštabona-Puče iz Kopra s prošnjo, da vložim poslansko vprašanje glede prodaje
               njihovega zemljišča tujemu državljanu.</p>
               <p>Hrib Brič se nahaja južno od reke Dragonje, to je med Dragonjo in mejo s Hrvaško.
               Celotna površina tega hriba je bila skozi stoletja last avtohtonih prebivalcev,
               kmetov in vasi Koštabona in Puče, k.o. Koštabona, občina Koper. Agrarna skupnost
               Koštabone-Puče je v davni preteklosti posedovala 282 hektarjev zemlje. Posamezne
               parcele te agrarne skupnosti se nahajajo v različnih predelih k.o. Koštabona,
               največji del te zemlje se nahaja na vrhu hriba Brič in nosi isto ime Brič. Južna meja
               te površine je z Republiko Hrvaško. Večji del zemlje agrarne skupnosti so si
               lastniki, naši predniki, med seboj razdelili. Po ustnem izročilu je bila ta delitev
               izvršena leta 1881. V skupni lasti je ostalo 92 hektarjev zemlje. Z ukinitvijo
               agrarnih skupnosti leta 1964 jim je bilo odvzeto celotno premoženje nekdanje agrarne
               skupnosti, torej tudi tisto, ki je bilo že zdavnaj razdeljeno; med te parcele, ki so
               jih posedovali posamezniki, spada tudi vrh Briča. Po nacionalizaciji je vrh Briča
               večkrat menjal uporabnika, lastnika. Zadnje družbeno podjetje, ki je razpolagalo s to
               zemljo, je bilo podjetje Vina Koper. V času, ko je ta kompleks imelo v uporabi, v
               najemu, podjetje Vina Koper, je bil vinograd, ki je pokrival celotno površino te
               zemlje, uničen in zemlja je bila opustošena. V letu 1991, ko je bilo podjetje Vina
               Koper v postopku likvidacije, je likvidacijski upravitelj Florjan Pribac sklenil
               prodajno pogodbo, s katero je prodal Brič Neviu Triparju za ceno milijon nemških
               mark. Ker kupec kupnine ni plačal, so sledile tožbe, toda kljub prodaji ni bila
               realizirana. Po sprejetju zakona, ki omogoča obnovo agrarnih skupnosti, so
               razlaščenci in njihovi dediči obnovili agrarno skupnost Koštabona - Puče. Dne
               17.2.1997 so na upravni enoti v Kopru vložili zahtevek za vračilo celotnega odvzetega
               premoženja agrarne skupnosti, tudi kompleksa Brič. Dne 19.3.1997 je v pisarni Starman
               v Kopru, ki ga je zastopal direktor Neviom Pucer, - in Neviom Triparjem, s katerim
               sta stranki rešili medsebojni spor. Istočasno je bila sklenjena nova pogodba o
               prodaji Briča za isto ceno 1 milijon nemških mark, s katero je Brič kupil hrvaški
               državljan Enver Moralić. Kmalu za tem je novi kupec zemljišče prevzel in sedaj izvaja
               poseg v ta prostor.</p>
               <p>Vse te navedbe navajam po njihovem dopisu. Razlaščenci agrarne skupnosti pa še vedno
               ne smejo prevzeti svoje zemlje glede na sprejem zakonodaje v letu 1997, ki omogoča
               vrnitev zemljišča v upravljanje. Še en stavek, če dovolite, gospa predsednica. Zanima
               me, ali sme nekdo prodati zemljo agrarne skupnosti, ki je v postopku vračanja. Prav
               tako me zanima, po katerem zakonu se sme slovenska zemlja ob meji s Hrvaško prodati
               hrvaškemu državljanu. Menim, da je Brič tudi pomembna strateška točka v smislu
               obrambe Slovenije in slovenskih meja.</p>
            </sp>
            <sp xml:id="SDZ2-Izredna-19-1998-01-30.sp79">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Prosim predstavnika vlade, če da odgovor. Gospod minister Smrkolj bo dal
               odgovor.</p>
            </sp>
            <sp xml:id="SDZ2-Izredna-19-1998-01-30.sp80">

               <speaker>CIRIL SMRKOLJ:</speaker>

               <p>Gospe poslanke, gospodje poslanci, lep dober dan! Jaz bi v temu primeru rad povedal
               samo dve stvari. Vsa zadeva je v pristojnosti upravne enote. Naše ministrstvo je s
               tem primerom seznanjeno, tudi smo posredovali gospodu poslancu že v tem času pismeni
               odgovor, tudi sekretariatu državnega zbora. Upam, da boste vsi zadovoljni. Bom pa
               primeru sledil in seveda tudi ustrezno opozoril upravno enoto na nekatere napake, ki
               so bile v postopkih.</p>
            </sp>
            <sp xml:id="SDZ2-Izredna-19-1998-01-30.sp81">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Naslednji, ki bo postavil vprašanje, je gospod Božič. Ga ni. Prosim gospoda
               Hvalico, ker gospoda Božiča ni, če postavi vprašanje.</p>
            </sp>
            <sp xml:id="SDZ2-Izredna-19-1998-01-30.sp82">

               <speaker>IVO HVALICA:</speaker>

               <p>Hvala lepa. Spoštovani poslanci, predstavniki vlade! Ne vidim tistega, ki mu
               namenjam vprašanje. Vprašanjem sem namreč pred pol ure spremenil. Pred eno uro je
               zakrožila po hodnikih državnega zbora vest, da je dokument, podpis sporazuma, ki sta
               ga podpisali slovenska in izraelska obveščevalna služba, izginil iz ministrstva za
               obrambo. Vest je posredoval predstavnik obveščevalne službe. Torej, ne vem, kaj je
               to. Ne vem, če je res, vsekakor je pa kot nalašč mesto, danes tu, da se to razčisti.
               Torej, sprašujem predstavnika vlade, predsednika vlade ali podpredsednika vlade
               oziroma predstavnika ministrstva za obrambo, da mi odgovori, kaj je na tem. Vprašanje
               se glasi: Ali je res, da je ta dokument, gre za sporazum med Izraelom oziroma med
               izraelsko varnostno-obveščevalno službo in slovensko obveščevalno službo, ki ga je po
               mojih informacijah takratni direktor OVS Marijan Miklavčič podpisal 31. januarja
               1995, v prostorih izraelske varnostno-obveščevalne službe? Prosim za odgovor tukaj in
               sedaj. Hvala.</p>
            </sp>
            <sp xml:id="SDZ2-Izredna-19-1998-01-30.sp83">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Hvalica. Prosim predstavnika iz ministrstva ali vlade, če da odgovor.
               Predstavnik? <stage>(Nihče.)</stage> Imate 2 minuti dopolnilno vprašanje.</p>
            </sp>
            <sp xml:id="SDZ2-Izredna-19-1998-01-30.sp84">

               <speaker>IVO HVALICA:</speaker>

               <p>Hvala lepa. Sprejemam sugestijo predsednika državnega zbora. Jaz mislim, da je v tem
               trenutku treba sejo zapreti za javnost in odgovor na vprašanje posredovati tako, kot
               sem ga postavil. Hvala lepa. Torej predlagam, gospa predsedujoča, da zapremo sejo za
               javnost in da dobim ta odgovor. Hvala.</p>
            </sp>
            <sp xml:id="SDZ2-Izredna-19-1998-01-30.sp85">

               <speaker>PODPREDSEDNICA EDA OKRETIČ-SALMIČ:</speaker>

               <p>Ali je tu predstavnik vlade oziroma minister, ki bi lahko dal odgovor na zastavljeno
               vprašanje? Ugotavljam, da predstavnika, ki bi dal odgovor, ni. Gospod Gantar, vi
               dajete odgovor?</p>
            </sp>
            <sp xml:id="SDZ2-Izredna-19-1998-01-30.sp86">

               <speaker>DR. PAVEL GANTAR:</speaker>

               <p>Seveda. Vlada bo posredovala odgovor in predlagam, da se seja za javnost zapre,
               takrat ko bo ta odgovor mogoče podati. Hvala lepa.</p>
            </sp>
            <sp xml:id="SDZ2-Izredna-19-1998-01-30.sp87">

               <speaker>PODPREDSEDNICA EDA OKRETIČ-SALMIČ:</speaker>

               <p>Ali je to <title>proceduralno,</title> gospod Hvalica?</p>
            </sp>
            <sp xml:id="SDZ2-Izredna-19-1998-01-30.sp88">

               <speaker>IVO HVALICA:</speaker>

               <p>Hvala lepa, gospa predsedujoča. Tudi zaradi logistike morate vprašati, kdaj, ob
               kateri uri, da bo - veste, to je prihodnji čas, po arabsko se reče jutri in pomeni
               jutri, pojutrišnjem in nikdar. V slovenščini pa imamo to določeno. V petek dne tega
               in tega ob tej in tej uri in toliko minut. Lepo prosim, da se to točno pove. Torej
               minister Gantar, sem zelo vesel, da ste se okorajžili in prišli za to govornico.
               Samo, povejte tudi, ob kateri uri se bo to zgodilo. In takrat, jasno, bomo zaprli
               sejo za javnost. Hvala lepa.</p>
            </sp>
            <sp xml:id="SDZ2-Izredna-19-1998-01-30.sp89">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Še enkrat pozivam gospoda ministra Gantarja, če poda pojasnilo, kdaj bo to
               predstavljeno! Gospod Gantar je odšel. Jaz bi predlagala, da nadaljujemo. <title>Proceduralno,</title> gospod Hvalica.</p>
            </sp>
            <sp xml:id="SDZ2-Izredna-19-1998-01-30.sp90">

               <speaker>IVO HVALICA:</speaker>

               <p>Hvala lepa, gospa predsedujoča! Spomnili se boste 25. člena poslovnika, ki sem ga
               prej tudi citiral. Pravzaprav jaz še zdaj ne vem, če so izpolnjeni pogoji za to. Zdaj
               smo videli, da pravzaprav niso izpolnjeni pogoji za obravnavanje te točke dnevnega
               reda, ker predsednika oziroma podpredsednika oziroma njegovega namestnika,
               pooblaščenca, ni tu.</p>
               <p>Torej kakorkoli, glede na nastalo situacijo in tudi zaradi tega, ker bi rad pomagal
               vladi v tem zapletu - rad bi bil maksimalno konstruktiven - predlagam pol ure odmora,
               da uredite stvari in potem zadevo nadaljujemo. V imenu poslanske skupine, bom kar
               tako rekel, ker je bolj poslovniško, zahtevam pol ure odmora. Hvala.</p>
            </sp>
            <sp xml:id="SDZ2-Izredna-19-1998-01-30.sp91">

               <speaker>PODPREDSEDNICA EDA OKRETIČ-SALMIČ:</speaker>

               <p>Ali lahko še pojasnite, zaradi česa? Zaradi... ?</p>
            </sp>
            <sp xml:id="SDZ2-Izredna-19-1998-01-30.sp92">

               <speaker>IVO HVALICA:</speaker>

               <p>Gospa podpredsednica, jaz nisem vprašal, po čem je krompir na tržnici, ampak sem
               vprašal, ali je res izginil nek zelo pomemben dokument. In jaz mislim, da imam vse
               razloge za to, da tudi... Lepo prosim, ne me prekinjati! Da imam vse razloge, saj
               takšno vprašanje se ne postavlja vsak dan, pa tudi takšen odgovor se ne dobi vsak
               dan. Lepo vas prosim! Vi ste prej rekli, da govorite odkrito - jaz stalno govorim
               odkrito, zakrito niti ne vem, kaj pomeni. Zato vas odkrito pozivam k temu, da mi
               daste oziroma poslanski skupini pol ure odmora. Hvala.</p>
            </sp>
            <sp xml:id="SDZ2-Izredna-19-1998-01-30.sp93">

               <speaker>PODPREDSEDNICA EDA OKRETIČ-SALMIČ:</speaker>

               <p>Po 72. členu poslovnika, ki govori, da se lahko prekine seja državnega zbora zaradi
               posvetovanja v skupini. Jaz sem vas samo vprašala, ali želite posvet v skupini.</p>
            </sp>
            <sp xml:id="SDZ2-Izredna-19-1998-01-30.sp94">

               <speaker>IVO HVALICA:</speaker>

               <p>...<stage>(Govori iz klopi)</stage>...</p>
            </sp>
            <sp xml:id="SDZ2-Izredna-19-1998-01-30.sp95">

               <speaker>PODPREDSEDNICA EDA OKRETIČ-SALMIČ:</speaker>

               <p>O čem se boste posvetovali? Ker sprašujete - eno vprašanje ste postavili, gospod
               Hvalica, želite odgovor.</p>
            </sp>
            <sp xml:id="SDZ2-Izredna-19-1998-01-30.sp96">

               <speaker>IVO HVALICA:</speaker>

               <p>Posvetovali se bomo, gospa predsedujoča, o tem, kaj se je zgodilo, da si nihče izmed
               prisotnih - ena, dva, tri, štiri, pet, šest, sedem, osem, devet, deset, enajst,
               dvanajst, trinajst, štirinajst, petnajst, šestnajst, sedemnajst, osemnajst -
               predstavnikov vlade ne upa odgovoriti, kdaj bomo dobili odgovor na to vprašanje. Saj
               to je vendar abnormalna situacija - se lahko posvetujemo o tem! Hvala.</p>
            </sp>
            <sp xml:id="SDZ2-Izredna-19-1998-01-30.sp97">

               <speaker>PODPREDSEDNICA EDA OKRETIČ-SALMIČ:</speaker>

               <p>Ampak to ni razlog za prekinitev oziroma da prosite za odmor.</p>
            </sp>
            <sp xml:id="SDZ2-Izredna-19-1998-01-30.sp98">

               <speaker>IVO HVALICA:</speaker>

               <p>Glejte, to je moj razlog. Kakšen je vaš, da to preprečujete, ne vem. Moj razlog je
               ta. Hvala lepa.</p>
            </sp>
            <sp xml:id="SDZ2-Izredna-19-1998-01-30.sp99">

               <speaker>PODPREDSEDNICA EDA OKRETIČ-SALMIČ:</speaker>

               <p>Odmora ne odrejam in nadaljujemo s poslanskimi vprašanji. <title>Proceduralno,</title> gospod Špiletič.</p>
            </sp>
            <sp xml:id="SDZ2-Izredna-19-1998-01-30.sp100">

               <speaker>BOGOMIR ŠPILETIČ:</speaker>

               <p>Gospa predsedujoča, prvi proceduralni predlog: prosim, da ugotovite sklepčnost,
               preden nadaljujemo!</p>
            </sp>
            <sp xml:id="SDZ2-Izredna-19-1998-01-30.sp101">

               <speaker>PODPREDSEDNICA EDA OKRETIČ-SALMIČ:</speaker>

               <p>Ugotovljamo sklepčnost v dvorani - torej, ugotavljamo prisotnost v dvorani. Ugotovimo
               prisotnost v dvorani! <stage>(32 prisotnih.)</stage> Še enkrat ugotovimo prisotnost! <stage>(32 prisotnih.)</stage></p>
               <p>Nadaljujemo čez 10 minut.</p>
               <stage type="time">(Seja je bila prekinjena ob 13.09 uri in se je nadaljevala ob 13.20 uri.)</stage>
            </sp>
            <sp xml:id="SDZ2-Izredna-19-1998-01-30.sp102">

               <speaker>PODPREDSEDNICA EDA OKRETIČ-SALMIČ:</speaker>

               <p>Prosim, če nadaljujemo sejo in ugotovimo prisotnost v dvorani. <stage>(47 prisotnih.)</stage> Zbor
               je sklepčen in lahko nadaljujemo delo. Obveščeni smo, da bo vlada podala odgovor na
               poslansko vprašanje gospoda Hvalice. In ker gre za zaupne odgovore, zapiramo torej
               sejo, seja bo zaprtega tipa za javnost.</p>
               <p>Obenem prosim predstavnika vlade, da sporoči, kdo bo podal odgovor na zastavljeno
               vprašanje in kdo od predstavnikov vlade je lahko prisoten na tej zaprti seji. Sejo
               prekinjam za 5 minut. <stage type="time">(SEJA JE BILA PREKINJENA 30. JANUARJA 1998 OB 13.24 URI.)</stage>
               </p>
            </sp>
         </div>
      </body>
   </text>
</TEI>