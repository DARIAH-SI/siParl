<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ2-Izredna-28-1998-10-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|04006A0CC67955BCC12566B1004811C5</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=04006A0CC67955BCC12566B1004811C5</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Izredna-28-1998-10-29.DZ" n="28">
               <name>Izredna</name>
               <date when="1998-10-29"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Izredna-28-1998-10-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 28. izredne seje</stage>
            <stage type="date">(29. oktober 1998)</stage>
            <stage type="chairman"> Sejo je vodil Miroslav Luci, podpredsednik državnega zbora.</stage>
            <stage type="time"> Seja se je začela ob 10.10 uri.</stage>


            <sp xml:id="SDZ2-Izredna-28-1998-10-29.sp1">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam
               nadaljevanje 28. izredne seje državnega zbora Republike Slovenije. Spoštovani
               poslanci, zbor je pričel z zasedanjem. Zavzemite svoja mesta. Kolegi in kolegice,
               poslanci in poslanke! Mir v dvorani, zavzemite svoja mesta. Pričenjamo z
               zasedanjem.</p>
               <p>Pričenjam nadaljevanje 28. izredne seje državnega zbora Republike Slovenije. Obveščen
               sem, da so zadržani in se današnje seje ne morejo udeležiti naslednje poslanke in
               poslanci: Rudolf Moge, Štefan Klinc, Peter Petrovič, Peter Hrastelj, dr. Franc
               Zagožen za popoldanski del seje, Rudolf Petan do 11.00 ure, Ivan Kebrič, Jurij
               Malovrh za pričetek seje, dr. Jože Zagožen do 11.00 ure, Boris Sovič. Prosim, da
               ugotovimo prisotnost v dvorani. Ugotovimo prisotnost! <stage>(56 prisotnih.)</stage> Zbor je
               sklepčen in lahko odloča.</p>
               <p>Na sejo sem povabil predsednika vlade Republike Slovenije dr. Janeza Drnovška,
               podpredsednika vlade gospoda Marjana Podobnika ter ostale člane vlade, predstavnike
               urada predsednika Republike Slovenije, predstavnika državnega sveta Republike
               Slovenije, predstavnika ustavnega sodišča Republike Slovenije, predstavnika
               računskega sodišča, predstavnika varuha človekovih pravic, guvernerja Banke Slovenije
               dr. Franceta Arharja, generalnega direktorja zavoda za pokojninsko in invalidsko
               zavarovanje Janeza Prijatelja, ki ga nadomešča gospod Stane Gregorič, in pa
               generalnega direktorja zavoda za zdravstveno zavarovanje Slovenije gospoda Franca
               Koširja. Vse prav prisrčno pozdravljam.</p>
               <p>Danes bomo 28. izredno sejo nadaljevali z obravnavo <title>PREKINJENE 2. TOČKE DNEVNEGA
                  REDA - PREDLOG PRORAČUNA REPUBLIKE SLOVENIJE ZA LETO 1999</title>. Smo pri
               predstavitvi mnenj poslanskih skupin. Včeraj je želela besedo poslanska skupina
               Socialdemokratske stranke. Besedo ima predstavnik te stranke gospod Špiletič.
               Izvolite.</p>
            </sp>
            <sp xml:id="SDZ2-Izredna-28-1998-10-29.sp2">

               <speaker>BOGOMIR ŠPILETIČ:</speaker>

               <p>Hvala za besedo, gospod predsedujoči. Poslanska skupina Socialdemokratske stranke je
               proučila predlog proračuna za leto 1999, ki ga je v razpravo državnemu zboru in v
               sprejem predložila vlada Republike Slovenije da 1.10.1998, tako kot to določa
               poslovnik. Seveda pa tudi letos ni bilo vse tako, kot določa zakon o izvrševanju
               proračuna, kajti 1.10.1998 vlada ni, tako kot določa zakon, državnemu zboru
               predložila finančnih načrtov skladov in agencij, ki so v lasti države, temveč smo to
               poslanci dobili šele včeraj. Te stvari je bilo v tej časovni stiski izredno težko
               temeljito proučiti.</p>
               <p>Kakorkoli že, iz predloga proračuna je razvidno, da prihodki oziroma tudi odhodki
               proračuna v letu 1999 naraščajo z indeksom 111, kar pomeni, da delež javne porabe v
               letu 1999 realno narašča. Prav tako je iz predloga proračuna razvidno, da je
               predviden proračunski primanjkljaj v višini 27 milijard slovenskih tolarjev ali 0,8%
               bruto domačega proizvoda. Vlada torej vztraja pri tem, da tudi v letu 1999 zahteva
               financiranje na račun javnega dolga in se pri tem sploh ne zmeni za opozorila Banke
               Slovenije. Naj citiram samo del izjave za javnost Banke Slovenije:</p>
               <p>"Z namenom, da se proces stabilizacije in uvajanja potrebnih strukturnih reform
               uspešno nadaljuje, svet Banke Slovenije pričakuje od vlade in državnega zbora, da bo
               javno- finančni račun za prihodnje leto izravnan in da se relativna velikost
               javnofinančnih izdatkov ne bo večala. To bi bilo skladno s strategijo vključevanja
               Slovenije v EU, ki jo je državni zbor sprejel februarja letos, hkrati pa bi se na ta
               način krepila mednarodna konkurenčnost slovenskega gospodarstva."</p>
               <p>Opozorila so tu, vendar ne glede na to, vlada Republike Slovenije vztraja pri tem, da
               tudi v letu 1999 troši več, kot pa to zahtevajo uravnotežene javne finance.</p>
               <p>Drugo, kar je razvidno iz predloga proračuna, je dejstvo, da je vlada naredila
               pomemben zasuk v politiki deleža javne porabe v bruto domačem proizvodu. Ob
               predstavitvi predloga proračuna je dr. Drnovšek dejal naslednje: "Po sedaj naši
               korigirani metodologiji, ki je usklajena z mednarodno, je delež javno finančnih
               prihodkov v družbenem proizvodu 43%." Tudi gospod Cvikl je na enem od delovnih teles
               dejal <stage>(citiram)</stage>: "Ugotavljamo, da je tudi nova metodologija omogočila ustreznejši
               prikaz konsolidirane bilance, ki nekoliko znižuje delež javne porabe v bruto domačem
               proizvodu." Moram reči, da takšne izjave, tako predsednika vlade kot tudi
               predstavnika ministrstva za finance, čudijo. Namreč, v preteklih letih smo vedno, ko
               smo dobili predlog proračuna v državni zbor, lahko prebrali v obrazložitvi, da je
               delež javne porabe v bruto domačem proizvodu previsok in da si bo vlada v naslednjih
               letih prizadevala za znižanje tega deleža. Ta delež, kot veste, se je v preteklih
               letih gibal okrog 45, 46% ali tudi več; v letošnjem letu oziroma v predlogu proračuna
               za leto 1999 pa kar naenkrat spremenimo metodologijo in dobimo idealen, skorajda 43%
               delež javne porabe v bruto domačem proizvodu. Tu se utemeljeno zastavlja vprašanje,
               ali vlada res ni vedela, da metodologija izračuna deleža javne porabe v bruto domačem
               proizvodu ni skladen z mednarodnimi standardi tega izračuna. Na to namreč v preteklih
               letih ni opozorila. Letos pa kar naenkrat spoznanje, da metodologija ni ustrezna in
               seveda vlada se je odločila za metodologijo, ki da lepši izračun in zopet odmik od
               reševanja problema z nekim medotološkim preračunom, ki da želeni podatek, namesto
               realnega. Odtod seveda tudi pomemben zasuk od zmanjševanja deleža javne porabe v
               bruto domačem proizvodu, kar je bil cilj politike vse do letos, v nepovečanje deleža
               javne porabe v bruto domačem proizvodu.</p>
               <p>Tretje, na kar je potrebno opozoriti v zvezi s predlogom proračuna za leto 1999 je,
               da vlada opozarja na to, da je proračun čedalje manj fleksibilen oziroma da je
               čedalje več proračunskih izdatkov fiksnih in da ti izdatki izhajajo, bodisi iz
               zakonov, sprejetih v preteklem obdobju, bodisi iz sprejetih nacionalnih programov. To
               je sicer res, vendar je pa največja stranka, tudi sedaj stranka v vladajoči
               koaliciji, v vladi že vsaj 6 let in realno bi bilo pričakovati, da bo stranka ob
               spoznanju, ki sem ga omenil, začela nemudoma tudi reforme, kajti tudi če so bili v
               preteklosti sprejeti zakoni ali nacionalni programi, iz katerih izhajajo določene
               pravice oziroma obveznosti države, pa jih država glede na realne možnosti ne more več
               financirati, je vsekakor vlada tista, ki je dolžna narediti rebalans teh nacionalnih
               programov in ponovno preučiti zakone, pripraviti spremembe in dopolnitve in jih
               predlagati državnemu zboru v sprejem. Namreč nerealno in nesprejemljivo je, da je
               lahko javna poraba realno enaka oziroma izhaja iz že sprejetih zakonov, čeprav realne
               podlage za financiranje teh obveznosti ni. Naj omenim samo nekaj teh fiksnih
               obveznosti, ki se izredno povečujejo v zadnjih letih in ki izredno bremenijo
               proračunske odhodke. Gotovo je potrebno omeniti transfere v zavod za pokojninsko in
               invalidsko zavarovanje. Ti znašajo oziroma bodo znašali v letu 1999 kar 149 milijard.
               Plače v državni upravi in seveda zadolževanje. To zadolževanje bo stalo slovensko
               državo v letu 1999 preko 50 milijard slovenskih tolarjev, indeks oziroma porast pa je
               kar za 44% v primerjavi z letošnjim letom. Namesto reform, ki bi jih nujno bilo
               potrebno pripraviti, da bi se nekako ukrotili ti negativni trendi in zagotovila
               uravnoteženost javnih financ, je prišla vlada že v preteklih letih s svojstveno
               inovacijo in je v zakonu o izvrševanju proračuna zapisala, da se pač posamezni
               nacionalni programi oziroma posamezne pravice, ki izhajajo iz že sprejetih zakonov,
               financirajo le do višine, ki je določena v proračunu. Na ta način se v bistvu omogoča
               tudi manipuliranje, da vladajoča koalicija pravzaprav nameni posameznim programom,
               posameznim zakonom večjo težo, posameznim manj, pač tudi na osnovi subjektivne ali,
               če hočete, politične presoje, namesto na podlagi nove določitve prioritet, ki so
               skladne z realno možnostjo financiranja javne porabe.</p>
               <p>Prav tako velja opozoriti na dejstvo, da so predlagatelji predloga proračuna za leto
               1999 zapisali, da je ena temeljnih podlag za izdelavo tega predloga proračuna tudi
               strategija Republike Slovenije za vključevanje v Evropsko unijo. Ta temelji na
               pravočasni in časovno usklajeni izvedbi ključnih reform, kar bi se moralo odraziti
               tudi v proračunu za leto 1999. Naj omenim samo nekaj teh ključnih reform.</p>
               <p>To je reforma davčnega sistema, reforma pokojninskega sistema, reforma finančnega
               sektorja, reforma javnih gospodarskih služb, liberalizacija cen, reforma
               podjetniškega sektorja. Še enkrat poudarjam. V strategiji je zapisana nujnost časovno
               usklajene izvedbe teh reform, da ne bi prišlo do večjih motenj v sistemu. Kolikor je
               nam znano, vlada kljub temu, da ta časovni načrt v strategiji za vključitev Slovenije
               v Evropsko unijo ni več primeren, kajti vse reforme, ki sem jih omenil, močno
               zamujajo, razen morda z izjemo ene, to je reforma davčnega sistema, in ta
               neusklajenost je podlaga za izdelavo proračuna za leto 1999. To ne pomeni nič drugega
               kot da je tudi proračun oziroma proračunske politike, ki so vsebovane v predlogu
               proračuna za leto 1999, sam po sebi neusklajen, nekonsistenten in ni evropsko
               naravnan. Tudi svojevrstno kupčkanje, ki smo mu priča v letošnjem oziroma v
               prihodnjem proračunskem letu, je potrebno omeniti.</p>
               <p>Vsi se še spomnite razprave o sprejemu zakona o zavarovanju za primer brezposelnosti,
               ko se je kar naenkrat določena obveznost iz ministrstva za delo prenesla na zavod za
               zdravstveno zavarovanje. Tudi tu se lahko vprašamo, kje so reforme. Vendar reform ni.
               Namesto tega udarimo po tisti blagajni, ki je danes še kolikor toliko stabilna. Kako
               se bo reševala pa v prihodnjih letih, ta hip še nihče ne da odgovora. Vendar to ni
               nič drugega, kot bežanje od problemov, odlašanje reševanja teh problemov, da bodo čez
               leto ali dve še bolj pereči.</p>
               <p>Opozoril bi še na pomembno dejstvo. Lansko leto ob sprejemu zakona o izvrševanju
               proračuna je vlada v imenu fleksibilnosti javnega financiranja predlagala zelo široka
               pooblastila vladi, da ta lahko, ne glede na to, ali je parlament odločil drugače,
               prerazporeja sredstva med posameznimi nameni proračunske porabe. Kaj to v praksi
               pomeni, smo lahko prebrali v informaciji o prerazporeditvah sredstev v obdobju od
               januarja do junija 1998, o kateri vlada Republike Slovenije poroča državnemu zboru
               Republike Slovenije.</p>
               <p>Ko preberemo to informacijo lahko ugotovimo, da bomo veliko časa poslanci porabili za
               to, za kateri namen bomo določili določen obseg sredstev. Vendar to ni dokončna
               odločitev o porabi teh sredstev, kajti vlada ima tako široka pooblastila, da znotraj
               posameznih postavk prosto razporeja in na ta način voljo, ki jo poslanci ob sprejemu
               proračuna izrazimo, izniči. Menim oziroma ocenjujemo, da so takšna pooblastila, ki
               jih opravičuje vladna stran s potrebo po elastičnosti izvajanja proračuna, zgolj
               manever, kako zaobiti potreben rebalans v teh primerih in na ta način v bistvu
               izločitev državnega zbora iz odločanja o namenih v proračunu oziroma o namenih javnih
               financ.</p>
               <p>Že lansko leto smo opozorili na neenotnost izkazovanja prihodkov in odhodkov
               proračuna in prosili predstavnike vlade za pojasnilo. Tega pojasnila nismo prejeli.
               Posledica tega neprejetega pojasnila je bilo še veliko drugih nesoglasij ob
               sprejemanju številnih zakonov v celem lanskem letu. Upam in pričakujem in prosim
               vladno stran, da res letos v tej splošni obravnavi natančno pojasni metodologijo
               oblikovanja oziroma vključevanja tako prihodkov kot odhodkov v proračun, ki nam ga je
               predložila v obravnavo in sprejem.</p>
               <p>V celotnem letošnjem letu je bila tudi izredno bogata, če lahko rečem, razprava o
               tem, kolikšen je resnični proračunski primanjkljaj. Številke so bile različne: od
               vladne enačice 1%, pa do 6% v določenih sredstvih javnega obveščanja, tudi tujih.
               Minister za finance je dejal, da je res samo tisto, kar je govorila vlada in zanikal
               resničnost pisanja, predvsem tujega tiska o višjem deležu proračunskega
               primanjkljaja. Vendar raziskovalni sektor državnega zbora je tudi opravil eno študijo
               oziroma nalogo na to temo. Iz te študije lahko razberemo, da so pristopi k izračunu
               proračunskega primanjkljaja lahko različni. Različni pristopi pa lahko dajo tudi
               različne odstotke. Sektor za raziskave državnega zbora omenja, da bi samo vključitev
               obveznosti za najete kredite Darsa v letu 1998 v izračun javnofinančnega
               primanjkljaja pomenila porast tega primanjkljaja z 1% na 2,8%. Zato pričakujemo in
               prosimo tudi v tem primeru predstavnike vlade, da natančno pojasnijo, po kateri
               metodologiji je proračunski primanjkljaj izračunan in zakaj odločitev za takšen
               izračun. Namreč, že uvodoma sem opozoril, da se da metodološko izračunati, da je
               delež javne porabe v celotnem bruto domačem proizvodu kar naenkrat padel s 46 na 43;
               očitno se tudi v tem primeru lahko s takšno ali drugačno metodologijo priti do lepše
               številke oziroma do takšne, kot jo pač vlada želi in jo zagovarja kot edino
               zveličavno in kot edino pravilno.</p>
               <p>Nenazadnje je treba nekaj reči tudi o novi tehniki izdelave letošnjega proračuna.
               Vlada tej novi tehniki, temu novemu pristopu, namenja izreden pomen. Na vseh odborih
               smo lahko uvodoma poslušali, da je to začetek nečesa strašno novega, zelo
               učinkovitega, kvalitetnega in tako naprej. Res, da ta proces ni končan, da je to pač
               prva faza in napoveduje se druga faza. Jaz ne trdim, da morda ne bo pripeljala tudi
               do določenih pozitivnih premikov v smeri sistemske ureditve javnih financ. Vendar
               učinki, kot jih lahko vidimo doslej, žal niso dali tistih učinkov, ki so nam jih
               predstavniki vlade vehementno obljubljali in to kar nekaj časa. Kar naenkrat smo
               poslanci v letošnjem letu dobili prek 3.000 strani gradiva, ogromno številk, bili smo
               v situaciji, da zaradi dreves nismo več videli gozda. Nesprejemljivo je, da proračuna
               za leto 1999 ni mogoče sprejeti na magnetnem mediju, da bi lahko s pomočjo
               računalnika izračunali tako trende, ki so skozi daljše časovno obdobje prisotni v
               javnih financah, in bi to bila zelo dobra podlaga za ocenjevanje, kaj se dogaja v
               strukturi javne porabe. Namesto tega smo letos po teh 3.000 straneh morali listati na
               roke in, žal, kljub prošnji, izraženi tako na kolegiju predsednika državnega zbora
               kot tudi prošnji predsedstva državnega zbora, tega do danes v tej državi ni mogoče
               dobiti. Na to smo opozorili že lansko leto, opozarjam tudi letos in upam, da bo to
               uspelo do drugega leta. Da se pa tega ne da, kot je zapisano v računalniški mreži
               Lotus Notes, oprostite, to je smešno. Tega nočete storiti, ker je na ta način veliko
               lažje ugotoviti, kje je proračun nekonsistenten, kje manjkajo indeksi, ki ste jih, ne
               vem, očitno pozabili zapisati tam, kjer bi bili najbolj potrebni, pa še marsikaj.</p>
               <p>Skratka, v poslanski skupini menimo, da proračuna, ki bi moral biti v tem trenutku
               naravnan proevropsko, ki bi moral odgovoriti tudi na dogajanje širšega okolja, ki bi
               moral odgovoriti tudi na dogajanje procesov globalizacije in internacionalizacije, ni
               mogoče oceniti za primernega, kajti teh ključnih odgovorov ne daje. Ta proračun je
               vlada predložila tudi v nasprotju z ugotovitvami in priporočilom Banke Slovenije, ki
               je svoje priporočilo oprla tudi na negativne trende, ki smo jim priča na svetovnim
               borzam in nekako najavljajo obdobje recesije. Ta proračun je naravnan ravno nasprotno
               od tega. Menim, da je prepotraten in zaradi tega naša poslanska skupina ocenjuje, da
               kot tak in zaradi razlogov, ki sem jih navedel, ni primerna podlaga za nadaljnjo
               obravnavo. Hvala lepa.</p>
            </sp>
            <sp xml:id="SDZ2-Izredna-28-1998-10-29.sp3">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Špiletiču. Mislim, da ste izkoristili možnost predstavniki vseh
               poslanskih skupin. Tako lahko dam besedo poslankam in poslancem. Pisno prijavljenih
               je 10 poslank in poslancev. Razpravo ostalih poslancev, ki se niso prijavili,
               omejujem na 5 minut. Kot prvi razpravlja gospod Borut Pahor v svojem imenu.</p>
            </sp>
            <sp xml:id="SDZ2-Izredna-28-1998-10-29.sp4">

               <speaker>BORUT PAHOR:</speaker>

               <p>Hvala lepa. Moji poslanski kolegi, predvsem Feri Horvat, ki je nastopal v imenu
               poslanske skupine, bodo veliko bolj kvalificirano od mene spregovorili o proračunu in
               posamičnih afektih. Jaz bi se pa v svojem kratkem nastopu, spoštovane kolegice in
               kolegi, dotaknil samo enega vprašanja.</p>
               <p>To so učinki varčevanja, kar je slovenska vlada tako pompozno najavila ob začetku
               svojega novega mandata. Tukaj sedi skromno število predstavnikov vlade. Ali lahko
               vprašam, ali so tudi rezultati varčevalnih ukrepov kaj več, kot samo zelo skromni?
               Ali lahko kdo od predstavnikov vlade, ki so tukaj navzoči, stopi pred državni zbor in
               po 2 letih varčevanja pove, da so v 2 letih "prišparali" za 3 vrtce, 2 osnovni šoli
               in morda kakšno majhno bolnišnico? Ne slišim, da bi slovenska vlada hitela pred
               govornico in presenetila slovensko javnost s številkami, ki bi dokazovale, da je
               slovenska vlada ugotovila, da upravlja s predrago državo, s predragim aparatom in da
               ga je treba poceniti, ker bo drugače pojedel vso akumulacijo, ki jo ljudje
               ustvarjajo. Kje so prihranki? Sprašujem in ker vem, da danes ne bom dobil odgovora,
               bodisi, ker bi bilo nekemu poštenemu človeku nerodno spregovoriti tukaj, bodisi zato,
               ker nima pred seboj papirjev, predlagam, da jih dobimo, spoštovane kolegice in
               kolegi, pred končnim odločanjem v parlamentu. Da državni zbor sprejme sklep, da pred
               sprejemanjem državnega proračuna obravnavamo tudi poročilo vlade o učinkih
               varčevalnih ukrepov v zadnjih 2 letih. To je moj formalni predlog.</p>
               <p>Vsi ugotavljamo, da je država predraga. Tukaj ni nikogar, ki bi menil, da bi za
               uspešno modernizacijo Slovenije potrebovali še dražjo državo. Tukaj se vsi strinjamo
               s tem, da bo slovenska modernizacija toliko bolj uspešna, kolikor bolj učinkovito,
               bolj racionalno in tudi cenejšo državo bomo imeli. Pazite! Cenejša država se ne
               povezuje z neprofesionalno državo. Povezuje se z nekim dovolj majhnim, racionalnim,
               visoko profesionalnim, motiviranim, strokovnim aparatom, ki je sposoben servisirati
               vlado, zato da upravlja z javnimi zadevami.</p>
               <p>Moj nastop bo zelo kratek, sem rekel, in držal se bom te obljube. Vsekakor se bom te
               obljube držal bolj kot vlada, ki je pompozno najavila velike prihranke v državi. Od
               vas, podpredsednik, pričakujem, da boste pri glasovanju ta moj predlog upoštevali in
               da boste državni zbor pozvali, da vladi naloži pred končnim odločanjem o proračunu za
               leto 1999 poročilo vlade o uspešnosti varčevalnih ukrepov v obdobju 1997-1998.
               Predlagam, da je to poročilo zelo transparentno, da ni zelo učeno, da vsak laik lahko
               razbere, kako uspešna in kje je bila uspešna vlada v zadnjih dveh letih. Da bodo
               imeli slovenski ljudje občutek, da znamo varčevati. Ker tako kot v družini, tako
               verjetno tudi v državi velja, da če želiš nekam investirati, moraš nekaj prihraniti.
               Zanima me, koliko je prihranila v teh dveh letih slovenska vlada, ki je, kot rečeno,
               tako pompozno najavila ta velik projekt. Hvala lepa.</p>
            </sp>
            <sp xml:id="SDZ2-Izredna-28-1998-10-29.sp5">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Pahor. Če sem prav razumel, predlagate sklep, da se pred
               sprejetjem državnega proračuna za leto 1999 pridobi poročilo vlade o učinkih
               varčevalnih ukrepov, in to transparentno, pregledno, tako da bo tudi razumljivo vsem
               državljanom. Vlada vsekakor sledi temu, kar se dogaja v parlamentu, zato jaz
               verjamem, da bo pred sprejetjem proračuna to tudi na naših klopeh. Zavezati, da vlada
               to opravi, pa je seveda možno le z zakonom. Naslednji razpravljavec o proračunu v
               svojem imenu je gospod Benjamin Henigman. Izvoli, kolega. Pripravi pa naj se gospod
               Feri Horvat.</p>
            </sp>
            <sp xml:id="SDZ2-Izredna-28-1998-10-29.sp6">

               <speaker>BENJAMIN HENIGMAN:</speaker>

               <p>Spoštovani! Proračun je nedvomno najpomembnejša tema največjega podjetja države. Imam
               občutek, da pa gre za leto 1999 mimo nas kot običajna točka dnevnega reda, kjer
               odločamo o nekaj tolarjih, pa o nekaj pravicah ali pa o obveznostih. Mislim, da je
               tako dolgo najavljeni in iz medijev izhajajoči rezultat pogajanja v vladi oziroma med
               ministrstvi, žalostna slika gospodarski politiki, ki jo kaže naša slovenska vlada.
               Nekje sem zapisal, da se je tresla gora, rodila pa se je miš, ob tem, ko smo lahko
               opozicijski poslanci spremljali predvsem preko medijev, predvsem preko tiska
               pogajanja med ministrstvi za čim večjo proračunsko malho posameznega ministra.</p>
               <p>Poslušajte, gospodje v vladi, saj tukaj vas veliko ne sedi, žal, nekaj državnih
               sekretarjev, pa nekaj svetovalcev, žal ni tukaj predsednika vlade, finančnega
               ministra in tudi podpredsednika vlade, zaračunali ste si v začetku 1.158 milijard
               težak proračun. Kako morete priti pred slovensko javnost s tako številko, ki
               odskakuje od normalnih zmožnosti tega gospodarstva in teh davkoplačevalcev za 300
               milijard tolarjev. Res je, da je bila mogoče to šele pogajalska pozicija, vendar
               proračun z 958 milijardami porabe na drugi strani in 928 milijardami prihodkov na eni
               strani, tudi ni tisto, kar bi si Slovenci za trden stabilen gospodarski razvoj in
               bivanje v tej državi zaslužili.</p>
               <p>Mimogrede, to kar je prej spraševal gospod Pahor, je čisto prav. Od tako opevanega
               varčevalnega paketa ste odstopili za celih 17%. Se pravi, da je letošnji proračun,
               tak kot ste nam ga predlagali, za 17% večji od tistega, kar ste najavljali za
               letošnje leto in letošnji proračun. To je vsaj 5% realno več, kot je bila že tako
               velika javna poraba in predvsem proračunska poraba v lanskem letu. Ne smemo pa
               pozabiti, da je bil proračun za leto 1998 8% realno večji, v letu 1997 pa 6% realno
               večji. Se pravi, da se nam potrošnja v državi v zadnjih treh letih drastično
               povečuje.</p>
               <p>Na drugi strani pa ugotavljamo, da so prihodki države čedalje bolj vprašljivi. Nekaj
               zaradi objektivnih razlogov, zmanjševanja dajatev, predvsem iz carin in drugih virov,
               ki jih izgubljamo na osnovi evropske zakonodaje in Evrope, kateri se približujemo.
               Vprašanje pa je tudi izterljivost prispevkov in davkov, predvsem DURS-a. Menim, da je
               državna uprava na tem področju zelo šibka in da se predvsem bohoti na račun novih
               ljudi, pravega izplena iz tega pa ni. Se pravi, če rezimiram to osnovno ugotovitev.
               Za tako veliko potrošnjo, ki ste si jo zastavili, boste potrebovali nove davčne vire,
               ne da bi izkoristili sedanje, se pravi, da boste na novo, z novimi davščinami in
               prispevki obremenjevali slovensko gospodarstvo in vsakega občana ali pa državljana
               posebej.</p>
               <p>100 milijard tolarjev je tista cena letošnjega državnega proračuna, ki je večja od
               lanske. 100 milijard slovenskih tolarjev. Kaj bi se dalo naredili s 100 milijardami
               slovenskih tolarjev na drugačen način, ne pa s potrošnjo naravnanostjo? Ne bi imel
               nič proti, če bi bil ta proračun, tak kot ste si ga zamislili v vladi, izravnan, če
               bi omogočal gospodarski razvoj in če bi podjetja v tem proračunu videla svojo možnost
               večjih konkurenčnih možnosti za izvoz v Evropsko unijo in za druge namene, nenazadnje
               tudi za nekoliko večje plače tistih najšibkejših kategorij v državi, se pravi
               delavcev, ki životarijo na 40.000, 50.000 tolarjih. Od teh plač ali pa od nekoliko
               večjih plač pa plačujejo državi tudi poseben davek. Nič ne bi imel proti, če bi bil
               proračun uravnan na 928 milijard tolarjev brez primanjkljaja. Se pravi, da bi uprava
               doumela, predvsem pa vlada kot vrh te državne uprave, da nam ponudijo proračun, ki je
               uravnotežen in da poiščejo rezerve pri svojem notranjem poslovanju, tako pri plačah
               kot pri materialnih stroških in pri vseh drugih neracionalnostih, ki se bohotijo v
               državni upravi iz leta v leto. Pridružil se nam je gospod minister Školč, ki ga lepo
               pozdravljam. Mislim, da ste edini minister, ki prisostvuje razpravi poslancev pri
               najpomembnejši točki dnevnega reda, celotni finančni problematiki v tekočem letu.
               Seveda pa govorimo tudi o bodočnosti državljanov Slovenije za nekaj naslednjih let,
               ni vprašanje samo letošnjega proračuna.</p>
               <p>Če nadaljujem, 30 milijard primanjkljaja je 0,8% bruto družbenega produkta, proračun
               je pa za 0,7% bruto družbenega produkta večji, kot je bil lansko leto. Kot je bilo že
               večkrat ponovljeno in moram tudi sam omeniti, pa ni nobenih sprememb ali pa reform
               tako v socialni blagajni kot v pokojninski blagajni, pa tudi, kot sem že omenil, na
               davčnem področju stvari zamujajo. 1.7., ko naj bi uvedli nov davek na dodano vrednost
               in še celo vrsto drugih ukrepov, se mi zdi, da se tako hitro bliža, pa ne samo zdi,
               vsak dan je več utemeljenih argumentov, da država tega na normalen način ne bo
               sposobna izpeljati. Na drugi strani pa na vrat na nos vlada klečeplazi pred
               evropskimi pogajalci za stvari, za katere se nam sploh ne mudi. Med drugim je bilo že
               omenjeno na odborih vprašanje prostocarinskih prodajaln in drugih zadev v zvezi z
               obremenitvami, od katerih Slovenija ne bo imela ničesar, od tega pa bodo imeli samo
               zunanji dejavniki, ki bodo veselo prišli v Slovenijo še v času, ko nam tega ni treba,
               in pobirali smetano namesto naših domačih podjetij.</p>
               <p>Če bi bil proračun naravnan dinamično, bi pričakovali, da bo vlada, glede na svetovne
               trende, predvsem pa na finančno krizo, ki se nam čedalje bolj približuje in ki je
               realnost v nam ne tako oddaljeni Rusiji, s katero imamo tudi veliko medsebojnih
               gospodarskih stikov, tudi tako naravnala letošnji proračun. Se pravi, če se govori o
               4% gospodarski rasti in se ob tej rasti predvideva deficit, tak kot je, in praktično
               nezmožnost novega zaposlovanja v gospodarstvu, potem bi se morali zamisliti in te
               makroekonomske elemente prilagoditi tudi na bodoče, verjetno slabše pogoje
               gospodarjenja, da ne rečem, recesiji, na teh trgih. O tem smo lahko poslušali tudi v
               uvodnih razpravah ministra Gasparija, ki pa pri tem pravi, da ni niti optimist niti
               pesimist - jaz se sprašujem, kaj potem je kot finančni minister. Še posebej pa o
               napovedih guvernerja Banke Slovenije, ki nas je opozoril na vprašanje, kako bo država
               gospodarila, če se nam vprašanje cen, recimo energetike, dvigne na nivo, kot smo ga
               imeli pred leti. Se pravi, da se nam nafta podraži in da se vključimo v Evropsko
               unijo z nezmožnostjo oziroma s tem, ko izgubimo možnost monetarne politike. Se pravi,
               da sami odločamo o tečaju tolarja in o prilagajanju na druge evropske valute. Sedaj
               imamo možnost, da vsaj s tem monetarnim instrumentom vplivamo na inflacijo in na
               pogoje, zunanje pogoje, kasneje pa, če ne bo gospodarstvo na to pripravljeno, nimamo
               praktično ničesar več, s čimer lahko znotraj države vplivamo na mednarodna
               gospodarska gibanja in na pogoje, ki iz tega izhajajo. Od vlade bi pričakoval, da bo
               pri teh reformah, tudi v zdravstveni blagajni, ki je v tem trenutku še vedno
               pozitivna, napravila določene premike. Se pravi, naše zdravstvo je nivoju politike,
               pač v praksi se to kaže, kot je bila pred leti v takoimenovanem socialističnem
               okolju. Ne vem, koliko časa bo zavod za zdravstveno zavarovanje zdržal vse pritiske,
               da bo imel uravnoteženo bilanco in da ne bo začel biti plat zvona, tako kot je v
               pokojninski blagajni, ko bo potrebno zaradi statičnosti ali pa nedelavnosti vlade na
               tem področju, verjetno ob tej filozofiji vlade, kot je sedaj, začeti polniti tudi to
               blagajno. Bojim se, da se nam bo to lahko zgodilo zelo kmalu in potem bomo imeli še
               en problem več ob že tako velikih finančnih problemih gospodarjenja v državi.
               Pokojninska blagajna seveda s 150 milijardami tolarjev primanjkljaja ali pa izgube je
               vprašanje, ob katerega se skoraj nihče resno ne spotakne, kar mislim seveda v primeru
               vlade kot celote, ker če bi se, potem bi reforme na tem področju bile že daleč naprej
               od samega predloga, ki smo ga dobili v državni zbor, reforme bi morale biti že
               realizirane. To pa seveda ne pomeni, da bi bil vložek vsakoletnega kritja izgube iz
               državnega proračuna ali pa iz žepov ljudi davkoplačevalcev v pokojninsko blagajno v
               naslednjih nekaj letih manjši, vendar to pomeni, da bo ta vložek samo še večji, še
               nekaj naslednjih let, in da vlada nima strategije, s katero bi to čimprej omejila in
               uskladila. V lanskem letu sem opozarjal oziroma v letošnjem letu ob sprejemanju
               proračuna, da 10 milijard tolarjev je umetno prikazana izguba v pokojninski blagajni.
               Ob letošnjem proračunu in razpravah se je jasno pokazalo, da je ta izguba večja in
               sedaj seveda, ko je temu tako, vlada to dejstvo sprejema. Ko smo pa opozarjali v
               parlamentu na ta problem, so bile trditve ravno obratne, da izguba ne bo večja.
               Hkrati tudi ni pokrita izguba iz leta 1997, kar skupaj pomeni, da primanjkljaj, če bo
               proračun sprejet tak, kot je sedaj predviden, in če ne bo vladna koalicija, kar pa
               dvomim, zmanjševala postavk pri posameznih ministrstvih, bo deficit v našem proračunu
               ne samo 30 milijard tolarjev, ampak bo vsaj 2-krat večji. To so pa že številke, ki so
               zaskrbljujoče za tako majhno ekonomijo, kot je Slovenija. Ne morem se strinjati z
               ugotovitvijo ministra Gasparija, da je v Evropski uniji povprečen deficit oziroma
               primanjkljaj v velikih ekonomijah 3%. Lahko je, vendar Slovenija ne prihaja v Evropo
               čez ne vem koliko let - sedaj vsi govorijo leta 2006 - s primerljivo veliko
               ekonomijo, s primerljivo velikim gospodarstvom, s toliko in toliko delovnimi mesti, s
               toliko in toliko multinacionalkami. Ampak prihaja kot zelo majhna država, z majhnim
               in ranljivim gospodarstvom.</p>
               <p>Primerjavo 3% primanjkljaja delati za Slovenijo je iz ust finančnega ministra, ki ga
               imam izmed vseh teh, ki sedaj kreirajo makroekonomsko politiko v vladi, od ministrov
               še zmeraj, za najbolj kompetentnega in resnega, pa vendar ta primerjava ne more
               zdržati. Mislim, da primanjkljaja absolutno ne bi smeli imeti. To je sicer fraza, ki
               se ponavlja že leta in leta, vendar kaj več kot toliko kot poslanec v parlamentu ne
               morem zahtevati. Razen seveda, da ne bom podprl predloga, kakršen je sedaj predlagan,
               ko bomo glasovali o ustreznosti predloga proračuna v tej prvi fazi razprave v
               parlamentu.</p>
               <p>Gospod Drnovšek, predsednik vlade, je v svojem govoru, katerega nam žal ni dal v
               pisni obliki, verjetno že ve, zakaj ne, verjetno si ne upa določenih stvari številčno
               ovrednotiti kot predsednik vlade, ki jo vodi že 6 let z, v narekovajih, "velikim
               uspehom". Se pravi, gospod Drnovšek nas je pozval, da naj poslanci poskušajo
               izboljšati vsebino dokumenta. Kaj naj k temu rečem? Uravnotežimo proračun! Če
               pričakujete od poslancev opozicije, da bomo predlagali postavke, ki naj se črtajo in
               ki naj se zmanjšajo na odhodkovni strani, in postavke, ki naj se povečujejo na
               prihodkovni strani, jaz lahko to osebno tudi storim. Vendar upam, da ne bo tisti, ki
               bo kaj predlagal, deležen kritike, da se ne razume v javne finance, da nima pojma,
               kakšni so dogovori med ministrstvi, kakšno zakonodajo naj bi še sprejeli na osnovi
               tega proračuna, da nismo kompetentni za strokovna vprašanja. Pričakujem, da bodo to
               storili namesto nas ministri v vladi in mogoče tudi poslanci v koaliciji, ki imajo
               več informacij in več podatkov in ki so se več mesecev pogajali in izpogajali za tako
               potraten proračun.</p>
               <p>V poslanski skupini SKD - pa mislim, da je bilo včeraj že najavljeno - bomo vseeno
               vložili generalni amandma, ki bo poskušal oziroma ki bo predlagal uravnotežen
               proračun. Odgovornost večine, predvsem pa vladnih strank, pa je, da se bo do tega
               amandmaja dejansko opredelila. Seveda bi človek pričakoval, da bodo sedaj v razpravi
               sodelovali tudi ministri z vsemi tistimi vprašanji, ki se jim zdijo bistvena, odprta
               in za katera menijo, da se morajo realizirati na eni strani, za katera menijo, da bi
               jih lahko odložili na kasnejši čas. Če je razprava taka, kot je bila do sedaj vodena,
               s tem da niti gospod Gaspari, ki se nam je zdaj pridružil in ga lepo pozdravljam, ni
               imel, potem ko so odbori državnega zbora obravnavali proračunske postavke, namena
               komentirati vsaj dela poslancev po posameznih odborih, potem jaz take reakcije ne
               sprejemam. Jo pa jemljem na znanje, kar pomeni, da je za nekatere verjetno ta
               razprava v državnem zboru samo nujno zlo in zapravljanje časa ter želja, da se
               procedura čimprej izpelje, potem bo pa že, kakor bo.</p>
               <p>Ne bom se spuščal na posamezna področja resornih ministrstev, ker bi to vzelo preveč
               časa, pa mislim, da bi potrebovali tudi najprej komentarje, kot sem že rekel,
               ministrstev s posameznih področij. Iz samih poročil, če ne gremo globlje v ta, po
               svoje zelo pregleden proračun, ki ima skoraj 10 kilogramov gradiva, na drugi strani
               pa zaradi obsežnosti tudi nepregleden, pa bi opozoril samo na to, da so tudi odbori,
               v katerih sodelujejo vsi poslanci, tako koalicija kot opozicija, opozorili na
               neusklajenost posameznih nacionalnih programov, tam kjer so, z ovrednotenimi
               številkami v proračunu, na drugi strani pa na nesistematičnost - omenim samo področje
               lokalne samouprave - kjer je pri tako pomembni statusni spremembi, kot je nastanek
               približno 45 novih občin, sistemskost oziroma zagotavljanje virov financiranja
               lokalnih skupnosti nepregledno in verjetno tudi neustrezno, se pravi premajhno. Treba
               je tudi opozoriti, da če bomo izgubljali besede pri vprašanju financiranja občin s
               težo 30 milijard tolarjev, moramo imeti na drugi strani v glavi tudi delež 30
               milijard proti deležu 950, 920 ali ne vem, koliko milijard tolarjev, kolikor bo na
               drugi strani sprejeto. Se pravi, da je vprašanje financiranja razvoja podeželja in
               možnosti decentralizacije države s 30 milijardami tolarjev neprimerno tistemu, kar od
               nas zahteva evropska listina o lokalni samoupravi, pa nenazadnje tudi zakon o
               regionalnem razvoju, ki bi moral biti že zdavnaj sprejet, pa ga ni. To je zame samo
               transfer, prerazporeditev sredstev. V bistvu gre za to, ali se ljudem omogoči
               nekoliko več finančnega vira oziroma zmožnosti odločanja na nižjih ravneh ali pa se
               vse skupaj prenese samo v vlado in v odločanje na ministrstvih.</p>
               <p>Naj zaključim z željo, da nam ministri, pa ne samo gospod Gaspari, pojasnijo, kako
               vidijo razvoj države, predvsem pa gospodarsko učinkovitost na osnovi tako potrošnega
               proračuna kot je ta. Naj pojasnijo, kakšne ukrepe mislijo sprejeti, da bo naša
               ekonomija primerljiva z evropsko, da bomo razbremenili gospodarstvo, ki je edini
               generator temu, kar se reče tudi javna potrošnja in kako boste zagotovili, da bo
               proračun uravnotežen in kako boste zagotovili 928 milijard tolarjev na prihodkovni
               strani, če je v lanskem letu prihodkovna stran bila tudi nižja od tiste, ki ste si jo
               zadali, pa je morala vlada potem interventno namesto rebalansa proračuna za približno
               3% do 5% zniževati generalno vse postavke po ministrstvih. S tem, da pri sprejemanju
               proračuna takrat, ko smo o tem razpravljali v parlamentu, kaj takega ni hotela
               sprejeti. Hvala lepa.</p>
            </sp>
            <sp xml:id="SDZ2-Izredna-28-1998-10-29.sp7">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Naslednji, ki se je prijavil k razpravi, je gospod Feri Horvat.</p>
            </sp>
            <sp xml:id="SDZ2-Izredna-28-1998-10-29.sp8">

               <speaker>FRANC (FERI) HORVAT:</speaker>

               <p>Hvala za besedo, gospa podpredsednica. Spoštovani ministri in ostali prisotni! Veseli
               me, da se število prisotnih ministrov povečuje. Posebno bom vesel, če pridejo še
               nekateri, ki pokrivajo posamezna področja, o katerih nameravam govoriti. Spoštovane
               kolegice in kolegi in ostali prisotni!</p>
               <p>Včeraj sem v imenu poslanske skupine izrazil enega glavnih prigovorov k predlogu
               proračuna poleg skupnega obsega in ostalih lastnosti in njegove rasti, predvsem
               problem, da je premajhen poudarek na aktivnih gospodarskih politikah. To bi rad malo
               razčlenil in tudi s številkami dokazal te naše prigovore. Predvsem bi se osredotočil
               na tiste dele proračuna in na tiste dele gospodarske politike in razvojne politike,
               ki so še posebej ali pomembni za gospodarsko rast, prestrukturiranje, za povečanje
               konkurenčnosti in pa še posebej za priprave na Evropsko unijo in pa ki so hkrati ob
               tej pomembnosti podcenjeni tudi številčno v tem predlogu proračuna.</p>
               <p>Posebej bi se rad omejil še na tiste dele proračuna, ki kažejo, da se vlada ne odziva
               dovolj na tekoča gospodarska gibanja, predvsem na napovedi, ki niso ugodne in pa na
               probleme tako doma kot tudi v našem okolju, predvsem na področju naših glavnih
               gospodarskih partnerjev, da ne govorim o krizah, ki se širijo in poglabljajo. Rad bi
               opozoril tudi na to, da je na razkorak med memorandumom o gospodarski politiki, ki
               sem ga včeraj omenil, in pa tudi najnovejšimi analizami vladnega urada za
               makroekonomske analize, opozorilom Banke Slovenije, ki so jo nekateri kolegi že
               omenili, opozorilom gospodarske zbornice in podobno. Dejstvo je, da je memorandum v
               večini sorazmerno dober, da opozarja na probleme in daje tudi dobre usmeritve, da pa
               žal v predlogu proračuna ni dovolj upoštevan in dejansko deluje bolj kot pismo o
               nameri, in to o dobri nameri, ki pa ga lastna vlada seveda ne upošteva. Določen
               napredek je bil dosežen pri ministrstvu za gospodarske dejavnosti, v primerjavi s
               preteklimi leti, predvsem v tem smislu, da je končno vendarle nekaj več sredstev
               namenjenih prenovi podjetij, aktivnostim za povečanje konkurenčnosti, za
               izobraževanje managementa in podobne zadeve, ki so pomembne prav za prilagajanje naše
               industrije zlasti Evropski uniji. Vendar tudi če je ta indeks sorazmerno velik za to
               ministrstvo, pa je skupni znesek tega ministrstva sorazmerno majhen in še od tega je
               komaj tamle manj kot ena tretjina namenjena, okrog 3 milijarde, oziroma ena petina
               namenjena za te aktivnosti. Pa vendarle, pokazana je vsaj dobra volja in je tu
               določen napredek. Moram pa dati več kritičnih pripomb na posamezna področja, kjer pa
               v bistvu ni nobenega napredka v primerjavi s proračunom za letošnje leto, in to kljub
               temu, da gibanja na teh posameznih področjih ne da niso boljša, ampak so celo
               slabša.</p>
               <p>V dokaz teh trditev, ki jih bom izrekel, bom uporabil številke, in to številke iz
               uradnih vladnih virov, da ne bi kdo rekel, da govorim na pamet ali po občutku. Prvič,
               nezadostna je tudi v tem proračunu podpora izvozu, pa s tem, da bom jasen, ne mislim
               na nobene klasične subvencije, kot so bile včasih, ampak na ukrepe, ki jih izvajajo
               tržne ekonomije, in to celo bolj razvite, kot je naša. Ni potrebno posebej govoriti,
               da je izvoz glavni nosilec gospodarskega razvoja. Ni potrebno verjetno dosti govoriti
               o tem, kar pa žal vlada tudi v tem predlogu proračuna dovolj ne upošteva, da so
               napovedi mednarodnih institutov za konjunkturo na naših najpomembnejših tržiščih
               slabe oziroma da se slabšajo in predvsem na področju Evropske unije, na področju tudi
               Nemčije in na področju naših glavnih partnerjev, kar nam bo poslabšalo možnosti. Sam
               predsednik vlade je pri predstavitvi proračuna dejal, da bo konkurenčnost v letu 1999
               na preizkušnji, vendar ta proračun tega ne upošteva. Uvajanje evra bo pomenilo
               prednost za 11 držav članic Evropske unije, ki bodo uvedle skupno valuto in
               mednarodni strokovnjaki pravijo, da bo pomenilo takoj v začetnem obdobju slabši
               položaj za tiste, ki niso v Uniji in ki ne bodo uvajali evra. Se pravi, da bomo imeli
               težje razmere za izvoz in tudi težje razmere v pogledu konkurenčnosti. Če pogledamo,
               kako se proračun na to odziva, predvsem postavke v ministrstvu, ki pokriva to
               področje, to je ministrstvo za ekonomske odnose in razvoj, potem vidimo, da so v
               glavnem postavke, ki so v funkciji spodbujanja izvoza, realno na ravni letošnje leta,
               se pravi nobenega napredka. In ne gre v globalu za ne vem kako velika sredstva. Zato
               sem prepričan in predlagam vladi, da vendarle o tem razmisli in popravi stvari v
               dopolnjenem predlogu, da so potrebni učinkovitejši ukrepi, zlasti na treh
               segmentih.</p>
               <p>Prvič. Po možnosti zagotoviti več sredstev za aktivnosti slovenske izvozne družbe, ki
               se je uveljavila, kar dokazuje tudi sprejem v mednarodno združenje v okviru bernske
               konvencije. Predvsem je potrebno zagotoviti več sredstev še za regresiranje obrestne
               mere, kajti kljub padanju obrestnih mer pri naših bankah, je razlika med obrestmi v
               tujini, pri naših konkurentih in doma še vedno velika; in bi vsaj to razliko, če ne v
               celoti pokrili, bi se ji morali približati.</p>
               <p>Dalje, nujno potrebno bo ofenzivnejše izvozno trženje, tako promocijske aktivnosti
               kot aktivnosti diplomatsko konzularnih predstavništev in podobno. Ni slučajno, da nam
               tujci, tako politiki kot gospodarstveniki, ko rečemo, da nismo zadovoljni z izvozom,
               dajejo kot glavni prigovor, da smo premalo poznani kot gospodarski partner, da imamo
               prešibko promocijo v tujini. Če pogledamo številke, koliko sredstev je za to
               namenjenih v proračunu, nič kaj več kot v letošnjem letu.</p>
               <p>Tretje, podpora dvigu konkurenčnosti. Izvozniki upravičeno jamrajo, in to potrujejo
               tudi slabi finančni rezultati, da jih razkorak med tečajem - pa ne kritiziram tečajne
               politike Banke Slovenije, da ne bo nesporazuma - in domačo inflacijo ter predvsem
               zaradi višjih obresti kot v tujini, postavljajo ta sektor v čedalje težji
               položaj.</p>
               <p>Naslednje, kar je v funkciji dviga konkurenčnosti v Evropski uniji kot eno glavnih,
               dovoljenih in tudi s strani Unije spodbujanih sredstev, je tehnološki razvoj. Ne bom
               govoril o njem, ker je o tem govoril že kolega Sovič in bo verjetno še, ampak bi rad
               samo ugotovil dejstvo, številke v proračunu govorijo, da ponovno, tudi v tem
               proračunu dajemo v naši državi tehnološkemu razvoju vse manjši poudarek; da menjamo
               praktično za ta namen samo drobiž, polovico promila bruto domačega proizvoda. Zato pa
               ni slučajno, če pogledate podatke v zadnjem Ekonomskem ogledalu, se pravi, dokumentu
               vlade, v septembrski številki, da produktivnost v Sloveniji zaostaja, da njena
               stopnja rasti, ki je bila že v letu 1994 5%, pada in je predvideno, da bo prihodnje
               leto znašala le 3,3%.</p>
               <p>Tretje, skladnejši regionalni razvoj <stage>(nekdo ga je že omenjal)</stage>. Dejstvo je, da tudi
               proračun za prihodnje leto kaže, da ostaja regionalna politika najslabši del ali pa
               eden najslabših delov razvojne in gospodarske politike, da ostaja pastorek
               gospodarske politike, da so razlike, ne da so nedopustno velike - to ugotavljajo tudi
               vladni dokumenti in tudi analize, predvsem inštituta za ekonomske raziskave in drugih
               eminentnih in kompetentnih ustav - ampak da se razlike v razvitosti še naprej
               povečujejo. Te razlike so večje kot so razlike med kandidatkami za članstvo v EU in
               Evropsko unijo. Naj navedem podatek spet iz teh dokumentov. Bruto dodana vrednost,
               ker nimamo podatka po regijah o bruto domačem proizvodu, recimo v Pomurju dosega
               komaj 52% slovenskega povprečja. Vemo, da so razlike v uniji, da so dosti manjše
               oziroma tudi med kandidatkami in Unijo. Zato tudi slučajno, da se demografske razmere
               še naprej slabšajo. Podatki kažejo, da se je v letih 1991 do 1997 v Pomurju na
               primer, kot najmanj razviti regiji število prebivalcev zmanjšalo za 3,1%. Da ne
               govorim o posledicah v izobrazbeni strukturi in tako dalje.</p>
               <p>Proračun se žal kljub naporom ministra Senjurja in njegovega ministrstva na to ne
               odziva tudi za prihodnje leto. Res, da je na postavkah, ki so namenjene regionalnem
               razvoju, indeks nekaj višji, kot je povprečni indeks rasti, vendar je to vse skupaj
               premalo in izkušnje pri razpisih sredstev za demografsko ogrožene oziroma za manj
               razvite kažejo, da so potrebe oziroma zahtevki več kot 3-krat večji od sredstev, ki
               so na razpolago.</p>
               <p>Končno podatek, da smo 1991 leta za ta namen - spodbujanja skladnejšega regionalnega
               razvoja - namenili 0,25% bruto domačega proizvoda, v letošnjem letu in približno
               enako v prihodnjem letu pa le 0,07%. Ali s tem pristajamo na to, kar je bilo v enem
               od dnevnikov, ki se je - kar je za pohvaliti - v teh dneh lotil te teme, zapisal, da
               postaja Slovenija država razvoja dveh hitrosti. Ne vem, če lahko tudi mi kot poslanci
               tega državnega zbora pristajamo na to. Poleg tega, da je premalo sredstev, je
               nerazumljiva počasnost vlade - to ni očitek ministrstvu, ampak vladi kot celoti - pri
               sprejemanju potrebnih sistemskih podlag za skladnejši regionalni razvoj od
               strategije, ki je v pripravi, zakona, ki ga še vedno ni v drugem branju, zakona o
               pokrajinah in tudi nekateri drugi zakonski akti, ki so v pripravi in so pomembni za
               regionalni razvoj. Naj ob tem povem, da slučajno poznam strokovna izhodišča, ki jih
               pripravljajo in meor in urad za makroekonomske analize, da so ta izhodišča zelo
               dobra, izhodišča za prenovo regionalne politike, vendar me čudi, da se od tega naprej
               ne premakne in da ne dobimo v državni zbor konkretnih aktov, da bi se dejansko v
               praksi kaj zgodilo. Vemo, da so to tudi zahteve Evropske unije oziroma da je to
               pomemben del prilagajanja Uniji in da bo to, da te akte sprejmemo in spremenimo sami
               politiko in organiziranost na tem področju, tudi pogoj za to, da pridobimo več
               sredstev od Evropske unije. Že danes bi jih lahko dobili več, kot jih dobimo.</p>
               <p>Naslednje kar verbalno često označujemo kot paradnik paradnega konja -
               prestrukturiranje in razvoj gospodarstva je malo gospodarstvo in potem turizem v
               nadaljevanju. Lansko leto oziroma v letošnjem letu smo imeli spodbuden porast
               sredstev za ta namen v novo oblikovanem ministrstvu. Vidimo, da je stanje v proračunu
               za leto 1999 drugačno. Da se slabša. Res, da skupni indeks kaže porast za 21%
               nominalno. Vendar, če pogledamo strukturo teh sredstev, ugotovimo, da predvsem
               narašča tisti del, ki je potreben za delovanje novega ministrstva, kar je razumljivo,
               če smo ga na novo oblikovali in to dislocirano iz Ljubljane, je za to potrebno več
               denarja, za plače, za materialne stroške, za investicije. Če to odštejemo, potem je
               tisto, kar bo v funkciji dejansko spodbujanja podjetništva je pa indeks 106. Se
               pravi, realno manj kot je bilo v lanskem letu. Ne spuščam se sedaj pa v kvaliteto
               posameznih ukrepov, ker to verjetno bolj sodi v razpravo na delovnih telesih in v
               okviru vlade. Očitno je, da do te dejavnosti kažemo bolj platonsko ljubezen, namesto
               da bi sprejeli res ukrepe, ki bi ta sektor potem pomagal potegniti celotno
               gospodarstvo naprej.</p>
               <p>Predvsem mislim, da je treba več spodbud in aktivnosti za nastanek novih enot malega
               gospodarstva, z instrumenti, ki so že v uporabi in ki jih uporabljajo tudi bolj
               razvite države, in da je potrebno hitrejše reševanje probleme obstoječih podjetnikov,
               ki leta in leta nanje opozarjajo in se premalo zgodi. Od plačilne discipline, dela na
               črno in podobno.</p>
               <p>Naslednje. Turizem. Koliko lepih besed je bilo tudi v tem parlamentu in v javnosti o
               turizmu kot o dejavniku razvoja, prinašalcu deviz in podobno. Poglejmo, kako se
               predlog proračuna odziva na take usmeritve in na sprejeto strategijo o razvoju
               turizma. Nerazumljivo premalo sredstev, celo nominalno manj, je v proračunu namenjeno
               na primer za promocijo turizma oziroma za center za promocijo turizma v tujini. 415
               milijonov tolarjev, kar je za 24% manj kot v letošnjem letu. To pomeni, preračunano v
               dolarje, 260.000 dolarjev ali 0,25% deviznega priliva, približno. Izkušnje kažejo
               doslej in priporočilo mednarodnih forumov, mednarodne turistične organizacije je, da
               je potrebno vlagati v turistično promocijo vsaj 1% od deviznega priliva, če hočeš
               doseči potem primerne rezultate. Zato tudi ni čudno, da nam število tujih nočitev
               zaostaja, to kažejo najnovejši podatki, da je devizni preliv od storitev manjši za
               okoli 10% po najnovejših podatkih, in če upoštevamo dejstvo, da je tvegan priliv pri
               prostocarinskih prodajalnah in pri prodaji bencina, deloma tudi zaradi lastne
               politike, potem je še toliko bolj zaskrbljujoče tako gibanje. Če pogledamo podatke
               Banke Slovenije in tudi vlade, kako se giblje saldo v tekoči bilanci, moramo z
               zaskrbljenostjo ugotoviti, da se od leta 1996 naprej slabša, in da je napoved za
               prihodnje leto še slabša. Prav prilivi od storitev so pa tisti, ki so nam
               zagotavljali izravnanost tekoče plačilne bilance, kot ene glavnih referenc, ki jo
               imamo v tujini. Če upoštevamo še podatke, da nam zunanji dolg raste, da je od 1994.
               leta od 2,2 milijarde v letu 1998 - po oceni - porasel na 4,5 milijarde, kar pomeni
               večja sredstva za odplačila glavnice in obresti.</p>
               <p>Aktivna politika zaposlovanja, ki je ena od centralnih tem, ki je zanimiva tudi za,
               predvsem za socialdemokrate, tako tudi za našo poslansko skupino, tu lahko rečemo, da
               je predlog obetavnejši od drugih politik, tako po obsegu kot po oblikah, seveda bodo
               končni rezultati o tem, koliko delovnih mest se bo zagotovilo odvisno v veliki meri
               tudi od drugih sektorskih politik, o katerih sem govoril. Rad bi pa ob tem opozoril
               na to, da Evropska unija in njene članice dajejo vse večji poudarek prav zaposlovalni
               politiki, kar prej ni bil slučaj.</p>
               <p>In na še eno kritično točko bi proti koncu opozoril, to je, v proračunu je tudi
               podcenjen pomen razvoja podeželja. Ne mislim govoriti tukaj o kmetijski politiki, ker
               ste tukaj o tem bolj kompetentni, ampak samo o tem segmentu, kjer smo tudi rekli, da
               je to eden pomembnih delov priprav na Evropsko unijo in tudi pomemben del
               prestrukturiranja oziroma prilagajanja kmetijstva in tudi sam sem prepričan v to, v
               povezavi seveda z drugimi področnimi politikami za razvoj turizma, malega
               gospodarstva in drugih dejavnosti. Vendar, če pogledamo, kaj predvideva proračun,
               predvsem v okviru ministrstva za kmetijstvo na različnih postavkah, potem vidimo, da
               ni nobenega povečanja sredstva, da kvečjemu ostajajo realno na enaki ravni kot
               doslej.</p>
               <p>In samo še eno zadevo bi želel izpostaviti poleg teh posameznih področij, to je način
               dela vlade, ministrstev in paradržavnih institucij in skladov pri vzpodbujanju
               gospodarskega razvoja. Žal imamo še vedno preveliko razdrobljenost že itak premajhnih
               sredstev, možno bi bilo doseči dosti več učinkov, če bi ta sredstva, ki so po
               posameznih ministrstvih in skladih povezali, bolj organizirali, tako na državni ravni
               kot na lokalni in na regionalni ravni.</p>
               <p>In čisto na koncu bi rad opozoril še na to, da je po naši oceni, po moji oceni so
               predvidena premajhna sredstva za dokapitalizacijo stanovanjskega sklada, 1,5
               milijarde, to je nominalno enako kot v letošnjem letu, kar pomeni relativni oziroma
               kar pomeni realni padec. Vemo pa, da so pa ob razpisih zahtevki tudi trikrat večji
               kot so dejansko razpoložljiva sredstva. O tem ne bi govoril, pa o posrednih
               pozitivnih učinkih gradnje stanovanj.</p>
               <p>Omenjeno je bilo področje zdravstva že danes v razpravi in posebej mi je, sem
               prisluhnil opozorilu direktorja zavoda za zdravstveno zavarovanje Slovenije ob
               predstavitvi proračuna, namreč opozorilo, da lahko pride do večjih izgub tudi na tem
               področju. Tu bi rad izpostavil samo en problem, ki ni problem samo sedanje vlade in
               sedanjega ministrstva za zdravstvo oziroma ministra, ampak je že kroničen problem v
               Sloveniji. Namreč premajhna skrb za ekonomiko in organizacijo v zdravstvu. Vedno, ko
               pride do problemov, se gre po liniji najmanjšega odpora, v rezanje pravic ali pa
               pride do problemov in konfliktov v zdravstveni dejavnosti zaradi plač. Torej, vedno
               neke gasilske akcije šele takrat, ko nastane problem, namesto da bi sistematično več,
               podobno kot to delajo druge države, delali na ekonomiziranju v zdravstvu. Res, da so
               v memorandumu nakazane določene aktivnosti, vendar nisem prepričan, da bo to dovolj
               za to, da bi se stvari lahko spremenile na bolje.</p>
               <p>Še zadnje, kar je zelo povezano ne samo s pripravo proračuna, ampak z izvajanjem
               proračuna in gospodarske politike - to je kakovost kadrov, strokovnjakov, zaposlenih
               v vladi in v državni upravi. Mi smo bili priča v zadnjem času raznim razpravam o
               politizaciji, vendar ni največja nesreča, če se to dogaja pri najvišjih
               funkcionarjih, ker je to morda celo deloma razumljivo. Mislim pa, da je velik problem
               to, kar lahko opažamo zlasti v nekaterih resorjih, da čedalje bolj postaja kriterij
               za sprejemanje ljudi strankarska pripadnost, ne pa kakovost in kompetentnost. To pa
               je lahko za državo usodno, tako glede na probleme, ki jih imamo, glede na število
               zaposlenih, ki bi ga radi omejili, in pa usodno predvsem v dnevnih aktivnostih pri
               vključevanju v Unijo. Tisti, ki se hodijo v Bruselj pogovarjati in pogajati, morajo
               biti kompetentni, morajo poznati stroko, svoje področje, morajo znati jezik, ker če
               tega ne, potem lahko državi samo škodujejo. Mislim, da bi bil skrajni čas, da bi
               vlada in stranke temu vprašanju posvetile večjo pozornost. Hvala lepa za
               pozornost.</p>
            </sp>
            <sp xml:id="SDZ2-Izredna-28-1998-10-29.sp9">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Horvat. Naslednji razpravljalec je gospod Ivan Kebrič, ki pa je danes
               zadržan in ga ni med nami. Besedo dajem naslednjemu poslancu, gospodu Samu Bevku.</p>
            </sp>
            <sp xml:id="SDZ2-Izredna-28-1998-10-29.sp10">

               <speaker>SAMO BEVK:</speaker>

               <p>Hvala za besedo, gospa podpredsednica. Spoštovani zbor! Najprej bom podal zelo
               dobronamerno pripombo. Na mizo smo dobili 26 zvezkov Poročevalca, s prek 3.600
               stranmi. Tam, na tistem sedežu 108 lahko vidite tudi tisti kup gradiva v celoti. V
               Poročevalcu številka 59, s katerim se ta zbirka začne, je sicer na začetku kazalo, ki
               pa je popolnoma neuporabno, brez oštevilčenih zvezkov, kaj šele z označenimi stranmi.
               Vsi nadaljnji zvezki, tja do 26. številke, sploh nimajo kazal z ustreznimi stranmi
               pri posameznih poglavjih. Bil sem urednik številnih publikacij in vem, da imajo
               bralci radi pregledno gradivo. Poslanci in poslanke nismo nobena izjema. Zato bi
               prosil, da se uredniki teh gradiv potrudijo in nam pripravijo pregledno gradivo.
               Kajti, če sem se hotel prebiti skozi ves ta material, sem za enostaven pregled
               porabil toliko časa, kot potem za vsebinsko poglobitev v to gradivo. Kultura se na
               primer nahaja v zvezki številka 59/1, 59/20, 59/25 in morda še kje. To je zelo
               dobronamerna pripomba. Zato prosim, da to pri nadaljnjem proračunu oziroma pri
               naslednjem proračunu tudi upoštevate. Mislim, da lahko to pomanjkljivost pri pripravi
               gradiva odpravimo že pri proračunu za leto 2000.</p>
               <p>Sedaj pa k vsebinskemu delu. Najprej bi rad spregovoril o cestni infrastrukturi. Po
               mojem bi morali v naši državi v strategiji gradnje in obnove cestnega in avtocestnega
               omrežja narediti velik preobrat. Kajti, ko smo na pristojnem odboru poslušali
               stokanje predstavnikov ministrstva za promet in zveze, kako v proračunskem letu 1999
               in posledično tudi v prihodnjih letih ni nič obetavnega pri obnovi in rekonstrukciji
               omrežja lokalnih, regionalnih in glavnih cest, bi po mojem mnenju morali upočasniti
               gradnjo avtocestnega omrežja v državi. Kljub temu, da je to zelo velika nacionalna
               tema, lahko rečem skoraj tabu tema, predlagam, da damo prioriteto izključno trem
               odsekom, in sicer Trojanam oziroma povezavi Celja z Ljubljano, Črnemu Kalu oziroma
               povezavi Kopra z Ljubljano in Rebrnicam oziroma povezavi Nove Gorice z Ljubljano. To
               so tri prioritete v državi, ki bodo povezale celotno državo in vsa regionalna
               središča s centrom države in sosednjimi državami. Sorazmernost s tem, bi morali
               okrepiti vlaganja v omrežju glavnih, regionalnih in lokalnih cest. Vključno, če se
               lahko izrazim v tem splošnem nastopu zelo ozko regionalno, tudi z rekonstrukcijo
               cestne povezave Idrijsko - Cerkljanske regije in Gornjega Posočja. Se pravi
               tolminskega, kobariškega in bovškega z glavnim mestom države Ljubljano. Izboljšana
               cestna infrastruktura bo po mojem mnenju močna spodbuda za regionalni razvoj v naši
               državi, za razvoj turizma in drugih gospodarskih panog.</p>
               <p>Spoštovani zbor! S področja šolstva pa bi rad opozoril na problem, ki se je že zelo
               uveljavil ali bolje rečeno razpasel v našem državnem zboru. Da takoj, ko sprejmemo
               nek zakon, ga ne izvajamo ali pa ga izvajamo samo delno. Tako vlada v svojem predlogu
               proračuna za leto 1999 pri uresničevanju zakona o najetju kredita pri skladu Sveta
               Evrope za socialni razvoj, za investicije v šolski prostor in opremo opozarja, da bo
               zaradi napovedanega kritičnega likvidnostnega položaja državnega proračuna v
               prihodnjem letu del obveznosti prenešen v leto 2000. Mislim, da je to zelo
               neodgovorno dejanje. Če vlada državnemu zboru predlaga nek zakon v sprejem, je nujno,
               da ga potem tudi izvaja oziroma uresničuje. Zato vladi predlagam, da v popolnosti
               upošteva dinamiko in obseg zadolževanja, tako, kot je to zapisano v zakonu.</p>
               <p>Dalje. Pri novogradnjah, rekonstrukcijah in adaptacijah centrov za šolske in obšolske
               dejavnosti je vprašljiv izredno nizek indeks 46. Zato sprašujem. Kje tiči razlog za
               spremembo politike na tem področju?</p>
               <p>Na področju športa pa bi rad opozoril na dejstvo, da bo Slovenija leta 2002 gostila
               šahovsko olimpiado, ki bo odlična priložnost za razmah kraljevske igre pri nas ter še
               posebej za promocijo naše države. Kolikor sem seznanjen s to zadevo oziroma kolikor
               poznam to zadevo - kandidaturo je namreč podprl tudi naš matični odbor za kulturo,
               šolstvo in šport - je postavka za šahovsko olimpiado v proračunu za leto 1999 in
               projekcija za leto 2000 občutno podhranjena.</p>
               <p>Tudi pri proračunu ministrstva za kulturo opažam isto prakso, kot sem jo prej
               ugotavljal za tako imenovani pariški kredit za šolske investicije. Isto se nam torej
               dogaja s kulturnim tolarjem, da se zakoni ne izvajajo ali pa se izvajajo z veliko
               zamudo in še to le delno. Že letošnji proračun bi moral vsebovati sredstva za
               uresničevanje zakona o zagotavljanju sredstev za nekatere nujne naloge Republike
               Slovenije v kulturi. Predlog za leto 1999 pa z enoletno zamudo predvideva komaj 46%
               sredstev, kot pa jih nalaga zakonska obveznost. Ne glede na obseg sredstev za
               kulturni tolar, proračun predvideva zanj 2 milijardi tolarjev, pa imam pripombo na
               notranjo razporeditev med štiri programske sklope. Ker je ideja kulturnega tolarja
               nastala zaradi katastrofalnega ali, blažje rečeno, slabega stanja na področju
               nepremične kulturne dediščine, predlagam, da se naredi delna notranja prerazporeditev
               v korist kulturno-zgodovinske dediščine. Za investicije v javne kulturne zavode je
               namreč namenjenih več kot ena milijarda tolarjev, za spomenike pa komaj 660 milijonov
               tolarjev.</p>
               <p>Na koncu, pri Uradu Republike Slovenije za Slovence v zamejstvu in po svetu se ne
               strinjam z združitvijo postavk 4.398 - Izseljensko društvo Slovenije v svetu, 4.750 -
               Slovenski svetovni kongres, in 4.975 - Slovenska izseljenska matica, v skupno
               postavko 6.212 - ustavne obveznosti - podpora Slovencem po svetu. Kljub lanskoletnemu
               odločnemu nasprotovanju matične komisije, si je urad tudi letos privoščil predlagati
               to neprimerno in nepregledno združevanje proračunskih postavk, kljub temu, da urad še
               ni predložil komisiji natančnih meril in kriterijev za delitev teh sredstev.</p>
               <p>Za zaključek pa še opozorilo, da imajo naša diplomatsko- konzularna predstavništva
               povsod tam, kjer živijo slovenski izseljenci, izredno pičla sredstva za stike z
               njimi.</p>
               <p>Na koncu pa bi se še kot post scriptum zahvalil poslankam in poslancem, ki so podprli
               amandma za odkupe muzejskih predmetov v prejšnjem proračunu. Predvčerajšnjim je
               namreč Mestni muzej Ljubljana predstavil zapuščino ljubljanskega župana, dr. Ivana
               Hribarja, ki je lahko prav s pomočjo teh sredstev, ki jih je odobril državni zbor,
               odkupil to pomembno kulturno dediščino. S to zahvalo pa tudi napovedujem, da bom tudi
               za letošnji proračun predlagal en zelo majhen amandma, da se bomo počasi približali
               tisti višini sredstev, kot smo v tem državnem zboru leta 1997 že sprejeli in že
               odločili za odkupe muzejskih predmetov, pa je bil potem ta amandma usklajen tako, da
               je bil odpravljen. Hvala lepa.</p>
            </sp>
            <sp xml:id="SDZ2-Izredna-28-1998-10-29.sp11">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Bevk. Vabim naslednjega razpravljavca, gospoda Demšarja, ki ima
               besedo.</p>
            </sp>
            <sp xml:id="SDZ2-Izredna-28-1998-10-29.sp12">

               <speaker>VINCENCIJ DEMŠAR:</speaker>

               <p>Hvala lepa, gospa podpredsednica. Lep pozdrav poslankam in poslancem! Pred časom me
               je novinar spraševal, kaj me v slovenski družbi zelo moti. In poleg vprašanja še o
               podrobnosti me je spraševal, ker jaz vidim eno moralno krizo našega naroda, sem med
               drugim rekel, zelo me moti, če kdo da besedo in je ne drži. Torej to mislim, da je
               eden kardinalnih vzrokov za nerazumevanje med nami. Če nekaj obljubiš, če nekaj
               rečeš, je treba potem to držati. S tem prehajam na naš proračun, ki ga imam še v
               spominu, kakšen je bil predlog lanskega leta za letošnji proračun. Ko sem te stvari
               primerjal, sem videl, da to, kar je bilo lansko leto predlagano, da na mnogih mestih
               ni duha ne sluha o tem, kar je bilo obljubljeno. In ta kardinalni razlog, zakaj se
               oglašam k besedi je, zakaj se nekaj ne naredi, če enkrat obljubiš.</p>
               <p>Svoj prispevek, upam da bo kaj "hasnilo" od tega, bom razdelil na dva dela. Prvi del
               je danes, drugi bo pa prihodnjič. Danes se bom omejil samo na tiste strani, to je
               čisto na začetku, ki se tičejo prihodkov, da ne bi kdo rekel, da samo nekaj zahtevamo
               in zahtevamo, kje pa denar dobiti, tistega pa ni. In jaz se spomnim še ministra
               Šešoka, ko je bil minister za finance, ko je enkrat nam izvršnikom razlagal, kako
               velik delež davka v Sloveniji ni pobranega. Zadnjič sem nekje videl en podatek, ne
               vem, če drži, da so v tem najboljši Madžari, da imajo največ dela na črno, da pa smo
               mi kmalu tam za njim. Ampak po nekih informacijah je seveda zdaj, to so približne
               ocene, naj bi četrtino davka v Sloveniji lahko več pobrali kot ga mi poberemo. Torej
               tudi vem, da se je minister za finance tako pri prvem proračunu ko smo bili tu, kot
               pri drugem, skliceval na to, da bo urejeno pobiranje davkov - zdaj celo počasi
               prihaja v naš parlament zakon o delu na črno ali kako se bo to imenovalo, ali bo to
               zakon o sivi ekonomiji, v to se jaz ne bi spuščal, kakšen bo naslov, saj bomo to tu
               izglasovali - ampak kardinalen problem je pri nas v tem, da je toliko dela na črno in
               to mi puščamo, da to tako teče, pri tem, da je veliko izkoriščanja. Pri meni se
               velikokrat v poslanski pisarni oglašajo ljudje, ko jih njihov delodajalec zaposli z
               obljubo, da jih bo tudi zavaroval, po nekaj mesecih pa ugotovijo, da jih sploh ni
               prijavil. Povedal bom primer, kako gre s plačami. Meni so se prevozniki pritožili, da
               nekateri - stvari se ne sme posploševati, zato, ker bi lahko nekomu naredil veliko
               krivico - ampak vendar, pri nekem privatnem prevozniku bo delavec plačal tisti
               prispevek za potres v Posočju tisoč tolarjev, pri državni firmi, kjer so plače
               kontrolirane, pa 8 tisoč. Se pravi, enaki sistem, ravno tako vozi šofer, ampak on je
               predstavil, da je plača tega šoferja tako nizka in zato bo 8-krat manj plačal kot pa
               ta pri državni firmi. Če bi koga zanimala konkretna številka. Jaz ne bi hotel komu in
               tudi imena, ta imena lahko tudi pisno prinesem, ker mi je to povedal tisti, ki je te
               stvari preverjal in ki 8-krat več kot oni mora plačati prispevek za Posočje.</p>
               <p>Zato sem gledal te postavke, ki se tičejo prihodkov in na marsikaj sem bi pozoren. Tu
               vidim, da ste dali na predlog proračuna 59 0/ in na strani 8, so kapitalski prihodki
               napisani pod 72, spodaj prihodki od prodaje zalog ne bo nič, prihodkov od prodaje
               osnovnih sredstev bo 113 milijonov. Medtem, ko prihodkov od prodaje zemljišč tudi
               nič.</p>
               <p>Sprašujem vas, kam gre denar od prodaje, kar prodaja sklad kmetijskih zemljišč. Ali
               to ni prihodek? To je sedaj državna zemlja. Če se sedaj to oblikuje v ne vem kakšen
               poseben sklad, ampak to je državna zemlja, to je sedaj iz sklada kmetijskih zemljišč.
               Ali sedaj to imenujete, da je to posebno telo ali ne? Jaz se samo tega dobro spomnim,
               ko smo kot občinarjaji morali to zemljo pod grožnjo, kaj se bo zgodilo, oddati po
               pogodbi temu skladu. Čeprav vem, sedaj ob tem gladovnem protestu gospoda Kaligariča,
               sem zvedel, da občina Koper - ampak nič ne mislim slabega o občini Koper - ampak
               občina Koper enostavno te pogodbe ni predložila oziroma seznama zemljišč ni dala, in
               je še zmeraj v zemljiški knjigi vpisana občina Koper. Verjetno je to še kje drugod
               podobno narejeno, ne samo tu. Torej, če govorimo o prihodku, pomeni, občina, na
               primer taka, ki tega ni prenesla na sklad, je enostavno še gospodar tega; verjamem
               pa, da po drugi strani niti ni gospodar.</p>
               <p>Naslednja pripomba. Ne razumem tega, da imamo v Sloveniji tako veliko praznih hiš in
               stanovanj. Cena, če primerjamo, koliko moraš plačati zunaj za določeno stanovanje ali
               pa koliko mora nekdo plačati, ki ima hišo v mestu, da ne bom rekel, samo na
               podeželju, pa če to primerjamo z našimi razmerami, bi se mi zdel zanimiv podatek, če
               bi sedaj nekdo nas povprašal, ali vemo, koliko plačamo davka občini v tisti sklad za
               - ne vem, kako se zdaj že imenuje - nadomestilo za stavbno zemljišče. Verjetno ne
               vemo. Zato, ker so tako nizke te stvari, in prihodki občine so povezani tudi s
               prihodki države oziroma če bi občina imela večji prihodek, bi bil strošek države zato
               toliko manjši. Povedal bom primer naše ulice, ki ima, mislim, 46 hiš, od tega je 5
               hiš praznih; resda so nekatere tudi slabše, ampak lastnikom se očitno ne zdi
               potrebno, da bi karkoli naredili s temi hišami, s tem zemljiščem, ker nihče ne pobira
               tega denarja. Tak primer imamo recimo s spomeniško zaščitenimi hišami, s katerimi
               delamo to, da jih lastnik ne vzdržuje in namenoma omogoča, da teče voda v hišo, in po
               nekaj letih, jasno, odpadejo leseni stropi in podobne stvari in hiša je uničena. Ko
               bomo govorili o zakonu o kulturni dediščini, bom opozoril na te probleme. Ampak
               vidim, tudi v osnovi država - zakonodajalci smo res mi - ampak ne pride predlog, da
               bi mi pobrali denar, za katerega lahko rečem povsem svobodno, da leži na cesti pa ga
               ne poberemo.</p>
               <p>Nadalje sem bil vesel, ko sem zadnjič sprožil idejo, da bi naj starejši ljudje, pa ne
               samo tisti, ki so upokojeni, dali skupaj denar, ustanovili družbo in bi s tem
               denarjem gradili domove za stara leta, kjer bi lahko imel eno, dve sobi, kolikor bi
               pač kdo vložil; in za to ne bi bilo treba dajati iz državnega denarja, temveč bi to
               lahko ljudje sami dajali. No, minister, gospod Rop, je potem rekel, da je vesel, da
               podpiramo njihovo idejo. Meni je zdaj povsem vseeno, čigava je ta ideja pa kdo je
               avtor te ideje, jaz bi samo želel, da bi do tega prišlo.</p>
               <p>Opozoril bi še na sam proračun, za katerega je bilo nekajkrat napovedano, da bo
               evropsko primerljiv. Jaz se bojim, če takle pok drugod dobivajo v obravnavo, ali je
               to sedaj evropsko primerljivo, jaz verjamem, da to ni. Imel sem pa priliko enkrat
               videti, ni še dolgo nazaj, avstrijski proračun, kako pri njih zgleda.</p>
               <p>Zdaj pa mogoče par pripomb, ki jih iz tega proračuna ne morem zaslediti, tu mislim na
               ministrstvo za kmetijstvo in pa ministrstvo za okolje in prostor, kjer ljudje bi radi
               tudi po bolj odročnih krajih ostali, gradili, imeli kakšne dejavnosti, ampak vidim
               recimo v zadnjem času so gladko vse male elektrarne črtane, tudi zemljišča, vsaj tako
               so mi povedali na seji občinskega sveta, ko sem bil, ker torej jaz hodim redno na
               sejo občinskega sveta Žiri, Gorenja vas, Poljane, Železniki, v Škofji Loki pa
               nekoliko manjkrat, in je, ko so sedaj pripravljali dolgoročni družbeni plan, so
               naleteli na kategorijo, prvo kategorijo kmetijskih zemljišč in tam se stvari ustavijo
               in se ne da naprej. Torej, jaz predlagam v tej filozofiji proračuna, da bi se delalo
               na tem z raznimi prijemi, da bi ljudje ostajali na podeželju, po vaseh in tudi, če bo
               kdaj kakšna vas spomeniško zaščitena, ne dajmo te ljudi in te hiše v formalin, ampak
               jim dajmo možnost, da bodo tudi tam gradili. Ko poudarjam in se hvalim, da je edino
               loško področje 830 let imelo isto oblast frainzinškega škofa, ampak kot zemljiškega
               gospoda ne kot cerkvenega gospoda, se je marsikaj tam dogajalo in dogradilo in
               mislim, da zdaj neka področja, neka naselja razglasiti kot kulturni spomenik in potem
               tam ne omogočiti, da si ljudje prilagodijo življenje sedanjemu času, mislim, da to ni
               prav.</p>
               <p>Velika je številka, s katero se bomo zadolžili v letošnjem letu. Torej, tu
               zadolženost bo večja kot so celo predvidena v predlogu sredstva za kakšno
               ministrstvo. Sedaj bom samo še nekaj takih postavk povedal.</p>
               <p>Pri finančnem - to spada pod upravne enote. Tu notri vidim, da imate kot strošek
               zapisane zaračunljive tiskovine. Torej jaz ne vem, potne liste, ostale druge
               formularje, ki jih dobiš, jih vendar moraš plačati. Tega ne razumem, ko pravite, da
               je to evropsko primerljivo, kar bodo ljudje morali plačati, ali je sedaj to strošek?
               Ali ljudje ne plačajo polne cene tistega od registrskih tablic in podobnih stvari.
               Pri tem pa ravno, ker so mi upravne enote nekoliko zmeraj v spominu. Vidim, da ste
               ponekod pri nekaterih upravnih enotah materialne stroške znižali do 15%. Kako bodo
               funkcionirale: telefon, elektriko, odvoz smeti bodo morale plačati. Ali bodo potem
               zaprle, kot smo včasih rekli temu, "štacuno". Zato mislim, da tisti fiksni stroški,
               ki so, so fiksni in ne vem - verjamem, da se morda v kakšnem primeru bi dalo tudi kaj
               stvari znižati.</p>
               <p>Ugotavljam samo pri podrobnostih, da je, ko sem se vtikal v vprašanje ratifikacije
               sporazuma pogodbe s Hrvaško, šlo za cestno povezavo Mlini pri Sušergi? Tam je za
               letos predvideno 3 milijone in še nekaj, za prihodnje leto pa nič. Kolikor vem, morda
               se je to v zadnjih dnevih zgodilo, se tam cesta ne dela. Vem pa, da je tudi gospod
               Juri omenil, da nekje nek delež sredstev za to cesto je predvidela tudi občina Koper.
               Ne vem ali bomo pri tej stvari res pustili vnemar, ko vidimo, kako domiselno znajo
               naši južni sosedje privabljati ljudi za njihovo stran.</p>
               <p>Tudi tako kot vsakokrat pri proračunu imam eno v tej fazi, kot sem rekel, govoril sem
               o prihodkih, kardinalno pripombo, da je za Slovence po svetu premalo sredstev. Če bi
               glede na to, da je tam predvideno, da bi od davka dobili okoli 870 milijard, pa če
               četrtina davka ni pobrana, če bi nekaj procentov davka več pobrali, pa bi tudi za
               Slovence po svetu lahko več denarja dobili. Hvala lepa.</p>
            </sp>
            <sp xml:id="SDZ2-Izredna-28-1998-10-29.sp13">

               <speaker>PODPREDSEDNIKA EDA OKRETIČ-SALMIČ:</speaker>

               <p>Hvala gospodu Demšarju. Naslednji razpravljavec je gospod Janez Mežan, imate besedo.
            </p>
            </sp>
            <sp xml:id="SDZ2-Izredna-28-1998-10-29.sp14">

               <speaker>JANEZ MEŽAN:</speaker>

               <p>Spoštovana gospa podpredsednica, poslanke in poslanci, spoštovani predstavniki vlade!
               V svoji razpravi bi predvsem rad na kratko govoril o dveh stvareh - o drugi stvari
               nekoliko daljše, o prvi krajše.</p>
               <p>Prvič. O pripombi, ki jo je izreklo že kar nekaj razpravljalcev, pa tudi na odborih
               smo jo kar naprej ponavljali in izpostavljali, da je proračun nepregleden, da je
               zapisan v okoli, ne vem, 25 ali še več Poročevalcih, na nekaj tisoč straneh, da
               moraš, na primer, ko si hočeš natančneje ogledati, na primer, resor šolstva, tega
               poiskati v šestih Poročevalcih, in tako dalje, da ne bi podrobneje govoril. Ta
               proračun meni stvari zamegljuje, ne pa jih dela preglednejše. Nikoli ne vem oziroma
               vsaj do sedaj nisem ugotovil, čeprav sem ga kar precej natančno pregledoval, če sem
               našel vse, kar sem pravzaprav želel. Samo dva primera: Ko sem iskal investicije na
               področju šolstva, sem jih našel v Poročevalcu številka 59/25; v tem Poročevalcu sem
               sicer našel investicije na področju demografsko ogroženih področij, nisem pa našel
               investicij ostalih osnovnih šol. Ali druga pripomba: Še vedno ne vem, koliko denarja
               je v letošnjem oziroma v naslednjem proračunu za leto 1999 namenjenega iz naslova
               tako imenovanega šolskega tolarja, koliko je za investicije, koliko za računalniško
               opismenjevanje, odkup učbenikov in tako naprej. Čeprav vemo, da je leto 1999 zadnje,
               ko še velja zakon o investiranju v šolski prostor.</p>
               <p>Pri kulturi sem to v predlogu proračuna za naslednje leto našel, čeprav je treba tudi
               po postavkah, recimo, koliko je za obnovo spomenikov, koliko za nakup knjig,
               ljubiteljsko dejavnost, čeprav je treba takoj povedati, da letos kulturni tolar sploh
               ni bil spoštovan in tudi v naslednjem letu, je kar, mislim da več kot 50%-no kršen.
               Vendar pa me je v tem predlogu proračuna zanimalo predvsem nekaj drugega.</p>
               <p>Preden sem ga začel pregledovati, sem si postavil naslednja vprašanja. O teh
               vprašanjih namreč zadnje čase, mislim da že kar leto ali dve govorimo na vsa usta in
               nas na ta problem kar naprej opozarjajo tudi s strani Evrope. Ta vprašanja so
               naslednja. Ali je ta predlog proračuna res varčevalen? Ali država res varčuje? Ali
               bomo z njim res začeli zmanjševati takoimenovano javno porabo in če že je kaj
               takšnega v njem, sem se seveda tudi vprašal, kje, v katerih resorjih ali še bolje, na
               katerih postavkah v posameznih resorjih se to kaže? Bomo sami v takoimenovani državni
               upravi dali prvi vzgled za varčevanje? Ali pa bomo najprej zahtevali od drugih, da
               varčujejo, na koncu pa mogoče malo za lepši videz varčevali tudi sami? Ne morem si
               kaj, da na tem mestu ne bi prebral stavka, ki je tudi jasno opozoril na problem
               zmanjševanja javne uprave oziroma na problem varčevanja, zapisan pa je bil v pisnem
               besedilu guvernerja Banke Arharja, in pravi takole: "Ne pozabimo, da se v razmerah
               vse večjega svobodnega pretoka blaga, kapitala in ljudi spreminja tudi vloga države.
               Pametna država se omejuje sama, predvsem pri svoji potrošnji in obremenjevanju vseh
               tistih, ki se soočajo z mednarodno konkurenco." Ali smo torej država, predvsem mislim
               tukaj na državno upravo, res prvi zgled za to varčevanje in tudi o tem zgledu vemo,
               da dobri zgledi in slabi mogoče še bolj, vlečejo. Že v naprej lahko izdam odgovor,
               "da", ampak tam, kjer po mojem mnenju ne bi smeli. Tam, kjer pa bi morali zmanjševati
               javne izdatke oziroma se obnašati kar se da racionalno, ko gospodarimo z
               davkoplačevalskim denarjem, pa po mojem mnenju ni prevelikega posluha o
               varčevanju.</p>
               <p>Dovolite mi, da se nekoliko poigram z indeksi in številkami. Najprej sem seveda
               pregledal tisti prvi Poročevalec, številka 59, kjer so zapisane postavke kot so
               vladne službe, predsednik države, nenazadnje tudi indekse oziroma številke, ki so
               zapisane, koliko bomo v našem državnem zboru porabili v naslednjem letu. Tam je
               zapisano, izbral sem si nekaj primerov, marsikaj. Tisti primeri, ki se mi zdijo, da
               so najbolj vpijoči, jih bom seveda tudi sedaj predstavil. Postavka plače za delo po
               pogodbi, indeks 512,1 ali da je zadeva bolj jasna, ker indeksi lahko tudi zelo zelo
               varajo, s 15 na dobrih 81 milijonov. Ta postavka je sicer verjetno razbita naprej po
               posameznih resorjih, vendar pa te postavke recimo v resorju ministrstva za šolstvo in
               šport, niti za kulturno nikjer nisem našel. To se pravi, te postavke tam ni.</p>
               <p>Druga postavka. Sredstva za nadurno delo. 123,3 indeks ali v denarju milijarda 640
               milijonov.</p>
               <p>Naslednja postavka - izdatki za službena potovanja, indeks 125 ali skupaj v denarju 3
               milijarde 595 milijonov 337 tisoč, to je v tistem prvem delu, skupaj vladne službe
               indeks 127. Naj povem, da te indekse bom potem poskušal primerjati tudi z nekaterimi
               indeksi, kjer se mi je zdelo, da ne bi smeli varčevati, pa vendarle smo. Skupaj
               vladne službe, torej indeks 127, kar pomeni dobrih v denarju 20 milijard. Če to
               nekoliko razbijem oziroma predstavim samo tisto, kar je po moje v nebo, vpijoče pa je
               naslednje.</p>
               <p>Protokol v vladi, plače indeks 115. Nadurno delo 124, servis za protokolarne zadeve -
               ena postavka je, drugi operativni odhodki indeks 889. Naslednja službe vlade za
               zakonodajo, plače indeks 141 ali v tolarjih 97 milijonov. Upam, da navajam točno.
               Povračila in nadomestila indeks 146, materialni stroški indeks 117 v denarju pomeni
               to 28 milijonov. Kadrovska služba vlade indeks 135, tukaj je neka postavka - drugi
               operativni odhodki nič razčlenjena, vsaj jaz je nisem našel, indeks 141 v denarju 225
               milijonov. Servis skupnih služb indeks 116 v denarju 248 milijonov. Center vlade za
               informatiko indeks 124, tukaj je zopet neka postavka, ki ni razčlenjena, drugi
               operativni odhodki indeks 749 ali v denarju 26 milijonov v letošnjem letu se je ta
               indeks povečal na 200 milijonov tolarjev. Sova, plače indeks 114, službena potovanja
               indeks 139, pisarniški material indeks 138 ali s 23 milijonov na 32 milijonov.
               Postavka, ki sem se ji najbolj začudil, pa je tudi kasneje nisem nikjer našel, nakup
               zgradb - indeks 1.769 ali 999 milijonov, torej skoraj milijarda. Da pa ne bi
               kritiziral samo vlade, za primerjavo še dve postavki: Predsednik Republike Slovenije,
               plače indeks 113, regres 210, nakup opreme indeks 657. Da pa bom samokritičen do
               državnega zbora, postavka nakup opreme, kjer je indeks 1.958 ali 240 milijonov.</p>
               <p>Ob tem se lahko vprašam, ali je to varčevanje ali je to, po moje, nevarčevanje, zgled
               za ostale oziroma za tiste, ki bi morali vsaj pod naslovom tako imenovane državne
               uprave biti prvi zgled. Odgovor vlade bo, seveda, to je nujno, ta postavka je nujna,
               ta postavka je gotovo potrebna. Pa vendarle, po mojem mnenju je verjetno še bolj
               nujno - še bolj nujno, pravim - popraviti nekatere kulturne spomenike, ki kažejo našo
               identiteto pred Evropo ali, recimo, knjižnicam povečati nakup knjig oziroma jim
               izboljšati ponudbo, ki bo višala znanje ljudi, s katerim, pravimo kar naprej, da bomo
               kot z edinim lahko konkurirali v Evropi. Samo primer - tukaj ne gre za indeks, gre za
               kulturni tolar - bilo je že nekajkrat omenjeno, da je ta spoštovan manj kot 50%.</p>
               <p>Sedaj pa nekaj konkretnih primerjav, kjer pa smo varčevali in zopet, po mojem mnenju,
               ne bi smeli. Splošni indeks ministrstva za kulturo je 106 <stage>(pri vladnih službah smo
               videli 127)</stage>, splošni indeks ministrstva za šolstvo in šport 107. Plače - indeks plač
               v osnovnem šolstvu 105, kar pomeni, da so se realno zmanjšale, pri čemer ne verjamem,
               da se je odpustilo kaj učiteljev; indeks plač v srednjem šolstvu 105; indeks plač v
               visokem šolstvu, o katerem govorimo ta trenutek, kar precej, 105. Torej, pri vseh
               treh, osnovnem, srednjem in visokem šolstvu so plače manjše realno za 3%.</p>
               <p>Zdaj pa primerjava indeksov oziroma denarja, ki sem ga navedel prej, z nekaterimi
               postavkami v ministrstvu za šolstvo in šport. Postavka izobraževanje mladih odraslih
               za poklic - preden vam povem indeks, bi rad prebral obrazložitev te postavke
               ministrstva za šolstvo in šport v Poročevalcu 59/20. Takole pravi: "Izobraževanje
               mladih odraslih za poklic je eden od stebrov nacionalnega programa izobraževanja
               odraslih, ki ga zahteva nova zakonodaja. Brez dvoma predstavlja izobraževanje za
               pridobitev prvega poklica za odrasle, ki so zaključili osnovno šolo in se niso
               vključili v nadaljnje izobraževanje. Ugotovljeno je namreč, da je v skupini
               prebivalstva, starega od 15 do 27 let, prek 40 tisoč takih, ki si niso pridobil
               poklica ali niso končali niti osnovnega izobraževanja." Število, ki je začudilo mene
               in ko sem ga povedal še komu drugemu, mi ni verjel. Indeks, ki ga zasledimo v
               predlogu proračuna glede na letošnje leto, pa je 106. Se pravi realno 2% manj, glede
               na letošnji proračun.</p>
               <p>Izobraževanje odraslih, tudi o tej postavki govorimo kar pogosto. Govorimo o
               vseživljenjskem izobraževanju, tudi ta postavka je obrazložena v proračunu in je ena
               od prioritet, ki jih postavlja ministrstvo za šolstvo in šport v naslednjem
               proračunu. Vendar pa, ko pogledamo indeks, je ta 110. Torej samo nekoliko višji kot v
               letošnjem letu. Enako velja indeks za izobraževanje učiteljev, tudi pri tem govorimo
               na veliko, da bo potrebno kar veliko denarja nameniti ob prenovi našega šolstva
               izobraževanju učiteljev, indeks 108, torej enako kot v letošnjem letu.</p>
               <p>Druge postavke, ki se nanašajo predvsem na tako imenovano socialo, tukaj mislim
               predvsem na štipendije, mislim na regresiranje prehrane v šolah, mislim na odkup
               učbenikov in tako naprej. Ta postavka - bom kasneje povedal indekse - rad bi povedal,
               da je tudi ta postavka ena od takih, o kateri ministrstvo sodi, da je pomembna. V
               Poročevalcu 59/3 je zapisano: "Programi s socialno vsebino. Zaradi izenačevanja
               pogojev za šolanje otrok in mladine bo ministrstvo še nadalje poudarjalo pomen skrbi
               za socialno šibkejše učence, dijake in študente. Ukrepi, ki bodo omilili socialno
               razlikovanje, se bodo izvajali v nespremenjenem obsegu, in sicer kot regresiranje
               šolske prehrane, učbenikov, dnevnih prevozov v šolo, v obliki štipendiranja bodočih
               pedagoških kadrov, subvencioniranje študentov in dijakov v študentskih in dijaških
               domovih in otrok v šoli v naravi". Nespremenjeno glede na letošnje leto, indeksi so
               recimo: regresirana prehrana učencev in dijakov 107, čeprav v ustavi vsaj za
               osnovnošolsko izobraževanje piše, da je obvezno in ga financira država. Vemo pa,
               koliko otrok stane, vsako leto več in več obremenjuje starševski žep. Ali subvencije
               za šolo v naravi. Vemo iz lastne izkušnje, poznam, da si marsikakšen otrok ne more
               privoščiti te šole v naravi, ker si je ne more plačati. Indeks 107. Nekoliko višji je
               indeks pri štipendijah. Pri odkupu in zalaganju učbenikov pa celo samo 105, realno
               nižji kot letos. Študentski domovi, indeks je sicer 114, ta se je nekoliko povečal,
               to je zapisano tudi v obrazložitvi te postavke, vendar pa lahko preberemo, vsaj na
               začetku šolskega leta, koliko študentov je ostalo brez sobe v domovih, študentskih
               domovih, koliko se jih mora voziti na predavanja po 70 in več kilometrov vsak dan.
               Enako velja za regresiranje prevozov dijakov in študentov, ta indeks je sicer res
               nekoliko višji, vendar pa vemo, da se je v letošnjem letu odstotek subvencioniranja
               znižal za 3%, torej če bi to preračunali seveda ne gre za bistveno višji indeks.</p>
               <p>Tiste postavke v tem proračunu, ki se nanašajo na šport - mogoče bi omenil samo eno,
               ki se mi zdi, da je premajhna, in o kateri tudi govorimo, da bi jo bilo potrebno
               vseskozi zviševati, recimo postavka šport za vse. V obrazložitvi pravi ministrstvo:
               "Sredstva iz te postavke zagotavljajo izvajanje programa, ki zajema pripravo novih in
               posodobitev obstoječih programov, propagando in sofinanciranje eksperimentalnih
               programov posebnih skupin prebivalstva - starostniki, družine, narkomani, alkoholiki.
               Število" - to je pomembno - "redno športno aktivnega odraslega prebivalstva,
               rekreacija vsaj dvakrat tedensko, se je povečalo od leta 1992, ko je znašalo 12%, na
               skoraj 25% v letu 1997, število redno aktivnega prebivalstva pa se je v istem obdobju
               povečalo za približno 60%." Če pogledate ta indeks, boste videli, da je 106 oziroma
               da je realno nižji od letošnjega.</p>
               <p>Toliko seveda za primerjavo. Tukaj bi seveda lahko govoril še o tako imenovanem
               pariškem kreditu, ki smo ga sprejeli v letošnjem letu in ki že za letošnje leto
               namenja 9 milijard itn. tolarjev, vendar ne bo spoštovan. V naslednjem letu zopet 9
               milijard itn. Ne samo, da ga nisem nikjer v proračunu našel, povedano je bilo že kar
               nekajkrat, da ga ne bomo mogli spoštovati oziroma da ga ne bomo spoštovali, kljub
               temu, da smo zakon letos sprejeli brez oziroma soglasno. Lahko bi govoril seveda tudi
               o kulturnem tolarju, ki tudi ni spoštovan. Lahko bi govoril seveda tudi o na koncu
               koncev šolskem tolarju itn.</p>
               <p>Naj se na koncu še enkrat vprašam. Zmanjševanje javne porabe "da" ali "ne". Tisto
               vprašanje, ki sem si ga zastavil na začetku, "da", toda po mojem mnenju ne tam, kjer
               bi najprej morali, tudi zaradi zgleda, ampak varčevanje tam, kjer gre za investicije
               v znanje, za investicije v kulturo, socialo in tako naprej. Hvala lepa.</p>
            </sp>
            <sp xml:id="SDZ2-Izredna-28-1998-10-29.sp15">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Naslednja prijavljena za razpravo je gospa Majda Kregelj-Zbačnik. Izvoli.
            </p>
            </sp>
            <sp xml:id="SDZ2-Izredna-28-1998-10-29.sp16">

               <speaker>MAJDA ANA KREGELJ-ZBAČNIK:</speaker>

               <p>Lep opoldanski pozdrav! Naj začnem s citatom iz memoranduma, "promocija varčevanja
               kot nacionalna vrednota v Sloveniji naj bi torej ustvarila potrebno politično in
               socialno klimo, v kateri bodo ekonomski subjekti pripravljeni usklajeno delovati v
               interesu napredka in razvoja države". Torej, šlo naj bi za ukrepe, ki bi spodbujali
               varčevanje pri državi, pri podjetjih, pri prebivalstvu, za ukrepe, ki bi naj
               zmanjšali vse oblike porabe. Vse to se lepo sliši. Samo, kako naj verjamemo tej
               državi, tej vladi, ki vse svoje obljube iz dneva v dan krši? Vlada, ki ima ves čas
               škarje in platno v rokah, ki določa politiko in predlaga ukrepe ter zakone, nad tem
               samo vzdihuje in ne ukrepa. Kje je torej nujna reforma državne uprave, ki bi morala
               biti prva izvedena, na kar nas opozarja tudi analiza iz Bruslja? Torej, na eni strani
               varčevalni ukrepi, na drugi strani pa planirana realna rast proračunskih izdatkov.
               Država torej očitno ni pripravljena varčevati pri sebi, davkoplačevalcem pa obljublja
               varčevalne ukrepe - povečanje davkov.</p>
               <p>Pri pregledu splošne razdelitve sredstev po posameznih resorjih bode v oči indeks pri
               uradu predsednika vlade, in to ob napovedanih varčevalnih ukrepih.</p>
               <p>Dalje, zakaj tako visoka proračunska rezerva, saj predsednik vlade ves čas
               zagotavlja, da smo politično zelo stabilna država, zato naj se ta proračunska rezerva
               mirno prerazpordi in naj se tako proračun v letošnjem letu realno ne povečuje.</p>
               <p>Sedaj naj se dotaknem področja zdravstva. Vlada zopet napoveduje ohranitev istih
               oziroma celo višjih ravni pravic ob enaki prispevni stopnji za zdravstveno
               zavarovanje. Vendar vsi dobro vemo, koliko se je do sedaj vlagalo v zdravstvo, koliko
               v investicije v zdravstvu, v posodabljanje aparatur do podcenjenosti delovne sile v
               zdravstvu, da tega niti ne omenjam. Slovensko zdravstvo pa čakajo zelo težke naloge,
               od sprejetja nacionalnega programa zdravstvenega varstva do zakona o zdravniški
               službi, čimprejšnjega sprejetja zakona o transplantacijski dejavnosti in ustanovitvi
               javnega zavoda Slovenski transplant, do nujne spremembe zakonodaje na področju
               investicij v osnovno zdravstveno mrežo. Tako bi tudi ustanoviteljske pravice iz
               zdravstvenih domov prešle na državo in s tem financiranje osnovne zdravstvene mreže
               iz občin na državo. Vemo, kaj se sedaj dogaja v osnovni zdravstveni mreži. Koliko
               sredstev bi potrebovali za nujne investicije, občine pa pogosto teh sredstev nimajo.
               Na postavki ministrstvo za finance je sicer nekaj sredstev za ta namen, vendar to
               daleč ne zadošča. Po sedanji, veljavni zakonodaji pa ministrstvo za zdravstvo ne vodi
               investicij v osnovnem zdravstvu.</p>
               <p>Opozoriti moram tudi na dejstvo, da so bila sredstva za investicije v zdravstvu kljub
               temu, da so zagotovljena po zakonu o investicijah, letos v predlogu proračuna ponovno
               zmanjšana. Dalje. Najbolj pomembno, kaj bo z nujno medicinsko pomočjo. Razvoj sicer
               ureja pravilnik, namenjenih sredstev za izvajanje pa je mnogo premalo. Za nujno
               medicinsko pomoč je namenjenih le 7% več sredstev. Mi pa sploh nimamo še nacionalnega
               programa nujne medicinske pomoči in še tam, kjer je oprema, je slaba in pomanjkljiva.
               Naj samo spomnim na zadnjo nesrečo, ki se je dogodila 22.7., nedeljska gorska
               hitrostna dirka v Ilirski Bistrici, ko smo potem s kolegom dr. Merlom, dr.
               Gasparinijem in gospodom prof. Vladimirom Čeligojem obiskali ponesrečence v Kliničnem
               centru in smo tudi imeli razgovor s predstojnikom travmataloške klinike, dr. Tominom,
               dežurnim kirurgom Joštom in dr. Šteherjevo, ki so nam povedali, kakšni so problemi na
               področju kadra, opremljenosti urgence, travmataloške službe in intenzivnih in
               pointenzivnih oddelkov. Kar posebno pride do izraza še ob primerih hujših nesreč z
               več poškodovanci, in to v Kliničnem centru, ki naj bi bil najvišji in najbolje
               opremljen klinični center v Sloveniji.</p>
               <p>Vprašanje: Kako bo nov način plačevanja boleznin vplival na zdravstvo? Naj samo na
               kratko omenim. Dodatna sredstva, ki bodo predstavljala javnofinančne izdatke
               obveznega zdravstvenega zavarovanja iz sprememb zakona o delovnih razmerjih, po
               katerem naj bi se prenesli stroški za nadomestila plač v primeru dela nezmožnosti
               zaradi bolezni ali poškodbe nad 10 dni na zavod. Spremembe v zakonu zaposlovanja za
               primer brezposelnosti, ki nalaga stroške za nadomestila brezposelnih v primeru
               bolezni nad 30 dni v breme zavoda. Tukaj gre za socialno pravico, ki po nam znanih
               podatkih ni nikjer v sistemu zdravstvenega zavarovanja bremenila sredstev obveznega
               zdravstvenega zavarovanja po izračunih do 1 milijarde tolarjev. Dodatna sredstva za
               popravo plač zdravnikov, medicinskih sester in še nekaj dodatnih zdravstvenih
               programov. Če bo vse to uveljavljeno v zakonih, bi bilo za njihovo pokritje z javnimi
               viri potrebno povečati prispevno stopnjo za obvezno zdravstveno zavarovanje iz bruto
               dohodkov za okoli 2,6% po izjavi gospoda Koširja.</p>
               <p>Taka politika na področju javnih financ pa je v nasprotju s prizadevanjem države, da
               se prilagodi zahtevam po konkurenčnosti gospodarstva, kar je tudi pogoj za vstop v
               Evropsko unijo. Vsa ta opisna neskladja in sistemsko nepretehtani predlogi ter
               zahteve predstavljajo tako resno nevarnost, da postane področje zdravstvenega varstva
               finančno nestabilno in s tem odvisno od intervencije države. Zato ponovno opozarjam,
               kar sem že pogostokrat opozorila s tega mesta, pa tudi v odboru, da nestabilno
               financiranje zdravstva lahko občutno ogrozi delovanje in kakovost izvajalcev
               zdravstvenih storitev, zniža zdravstveno varnost prebivalstva in povzroči resne
               socialne napetosti med zavarovanci. Vse to kaže na nujnost takojšnjega ukrepanja in
               zaustavitev vseh nesistemskih posegov v blagajno zdravstvenega zavarovanja, kajti
               prelaganje iz enega ministrstva na drugega ne reši problema, ampak povzroči še večji
               kaos in večji nemir.</p>
               <p>Potem naj se dotaknem še področja ministrstva za delo, družino in socialo. Eden od
               pomembnih prispevkov k racionalizaciji socialnih pravic je vsekakor postopen prehod
               iz pasivnih oblik socialne politike na aktivne oblike, tako si lahko tudi posameznik
               v večji meri zagotovi socialno varnost. Razveseljivo je, da je v tem delu proračuna
               največ sredstev namenjenih za socialne transferje, za družine, torej za pravice, ki
               so ljudem zagotovljene na podlagi zakonov, in upam, da se bo to res zgodilo. Prav
               tako je tudi razveseljivo občutno povečanje sredstev za financiranje programov
               različnih nevladnih organizacij, za socialno rehabilitacijo, zasvojenost, za
               materinske domove, stanovanjske skupine, največje povečanje pa je predvidena
               postavka, ki se namenja investicijam v domove za starejše in drugim programom oskrbe
               starejših v Sloveniji. Tudi to upam, da se bo res realiziralo. Naj omenim še prehrano
               študentov, ki je sedaj relativno dobro urejena s subvencijami. Kaj pa prehrana
               šoloobveznih otrok, srednješolske mladine, o kateri je govoril tudi že kolega Mežan,
               ki je v najbolj kritični dobi tako fizičnega kot psihičnega razvoja in je še tako
               pomembna kvalitetna prehrana za njihov razvoj v zdrave aktivne osebnosti. Vedno
               beremo in sama kot pediater lahko potrdim, da je vedno večji porast psihosomatskih
               obolenj, zlasti na področju prebavil, ki so povezana tako s stresi v šoli in
               neurejeno prehrano. V zadnjem času pa je v ospredju vedno močnejši tudi socialni
               moment, saj veliko družin že ne more kriti vseh nujnih izdatkov, ki jih zahteva
               izobraževanje osnovnošolskih, srednje in poklicnošolske mladine. Po naši ustavi, 57.
               člen govori o izobraževanju in šolanju, pa je to osnovnošolsko izobraževanje obvezno
               in se financira iz javnih sredstev. Država pa ustvarja pogoje, da si državljani lahko
               pridobijo ustrezno izobraževanje.</p>
               <p>Potem, ena največjih ran na področju ministrstva za delo, družino in socialo pa so
               obveznosti poravnave krivic, ki izhajajo iz vojnih zakonov, in sicer, če pogledamo
               samo pod postavko 6838 - transferji vojnih invalidov, veteranov in žrtev vojnega
               nasilja. Ta postavka je povečana samo za 22%, čeprav vemo, da je še veliko nerešenih
               vlog, katerih upravičenci čakajo na svoje pravice. Sofinanciranje borcev pa se je
               povečalo za 8%. Naj bi bilo teh upravičencev vedno manj, po vseh naravnih zakonih,
               pri nas pa je to medicinski fenomen.</p>
               <p>Dalje. Ali bo res 41%-no povečanje sredstev za odpravo nezaposlenosti, ki se bodo
               porabila za prekvalifikacijo, potem tudi rešilo in omogočilo, da bomo ljudi, ki se
               bodo prekvalificirali, potem tudi zaposlili.</p>
               <p>Postavka 2.201 - EU, pokojninska reforma, kjer gre za povečanje 61% sredstev, je tudi
               zanimivo, kako se bodo ta sredstva uporabila, kajti osnove pokojninske reforme so že
               pripravljene in zakon je že vložen v zakonodajno proceduro. Kakšna je torej
               garancija, da se bo denar dejansko obrestoval tudi v smislu ohranitve delovnih mest
               na postavki 7265. Še in še vprašanj bi lahko postavljala, ki smo jih postavljali tudi
               na odboru za delo, družino in socialne zadeve, kjer smo zaprosili tudi za pisne
               odgovore, na katere čakamo.</p>
               <p>Vsekakor pa bi izpostavila še nekaj področij, ki so jih pred mano izpostavili že tudi
               kolega Bevk in kolega Demšar, glede Slovencev po svetu. Ta postavka je zopet nizka,
               kljub temu, da smo podpisniki resolucije, kjer smo se zavezali, da bomo posebej
               skrbeli za Slovence po svetu tudi s finančno pomočjo.</p>
               <p>Na koncu je treba ponovno opozoriti na nepreglednost in neurejenost proračuna, saj se
               metodologija iz leta v leto spreminja, nekatere postavke združujejo in primerjava ni
               možna. Vse to daje slutiti, da si posamezni proračunski porabniki oziroma ministrstva
               hočejo zagotoviti nekaj sredstev, ki niso posebej opredeljena in ki jih po delitvi v
               posameznih rezervah lahko po novih pravilih prerazporedijo.</p>
               <p>Naj zaključim z mislijo, da je bilo v teh dneh že veliko povedanega, nekaj še bo,
               nekaj dobrih predlogov, vendar, še enkrat, država, ki ni pripravljena sama varčevati,
               tudi nima moralne pravice zahtevati varčevanja od državljanov, prav tako pa tudi ne
               more izsiljevati reform, če jih ni sama sposobna izvršiti najprej pri sebi. Zato je
               treba najprej to urediti, kajti vse to potem ustvarja politično in socialno klimo, ki
               je nujna za reforme, ki nas čakajo, prizadele pa bodo najbolj naše naslednje rodove.
               Hvala lepa.</p>
            </sp>
            <sp xml:id="SDZ2-Izredna-28-1998-10-29.sp17">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegici. Na vrsti je gospod Branko Kelemina.</p>
            </sp>
            <sp xml:id="SDZ2-Izredna-28-1998-10-29.sp18">

               <speaker>BRANKO KELEMINA:</speaker>

               <p>Hvala lepa. Spoštovani podpredsednik, državni zbor, predstavniki vlade! Svojo
               razpravo o proračunu za leto 1999 bi dosti skromno predstavil, in sicer bi se
               naslonil nekoliko samo na tista področja, ki jih tudi nekako zastopam v odborih, in
               sicer na gospodarstvo, s tem tudi na turizem in ministrstvo za malo gospodarstvo,
               ekonomske odnose in razvoj, nekoliko bi se dotaknil tudi financ in davčne politike,
               omenil pa bi nekaj tudi o državni upravi.</p>
               <p>Predlog proračuna za gospodarstvo je po moji oceni v eni polovici, kolikor sem ga pač
               lahko sam preštudiral, gasilskega značaja. To se ponavlja že skozi več obdobij tega
               financiranja oziroma proračuna. Če mislite, da ni res, naj samo omenim vprašanje, kaj
               bo s programi železarn. Jasno je, da smo namenili v te namene 3 milijarde tolarjev
               približno, ampak se tudi po nekih poročilih, ki sedaj prihajajo, ugotavlja, da
               program v 30% zaostaja za planiranim uspehom in da bo tudi izguba toliko večja. To se
               pravi, da vpliv države v tem delu prav gotovo ni dovolj učinkovit in tukaj bi bilo
               potrebno si postaviti določena vprašanja in razmisliti, kakšen je ta vpliv države na
               reševanje problematike v slovenskem železarstvu skozi vse obdobje in kje so vzroki,
               da država s svojimi intervencijami in s svojim znanjem, usmeritvami ni uspešna.
               Enako, če želite, je po mojem mnenju tudi s programom reševanja nafte, 1,3 milijarde.
               Vemo, na osnovi česa je to prišlo. Kupovanje tako rekoč socialnega miru. Ta sredstva
               so vprašljiva, to je po moji oceni izgubljen denar. Enako bi lahko omenil TET 3;
               zopet je letos v proračunu namenjenih 600 milijonov tolarjev. Glavna podlaga za tako
               odločitev je tako rekoč zakon o zagotavljanju poroštva, ki je v tretji obravnavi.
               Kako je lahko na osnovi nesprejetega zakona tako rekoč že predvidevati nekaj kot
               dejstvo in tudi v skladu s tem postopate in tudi predlagate neka sredstva.
               Zagotavljate neka sredstva za programe, ki niti zakonsko niso pokrita.</p>
               <p>Z razpisom referenduma je še ta program bistveno bolj vprašljiv. Enako moram omeniti,
               po moji oceni slabo naložbo, sredstva 400 milijonov v NEK, nuklearno elektrarno
               Krško. Ta objekt je dejansko v nekem čudnem položaju. Država je 100% lastnik, če se
               ne motim, polovice. Tukaj ni nekega programa, da bi se vedelo in da bi bili tudi mi
               seznanjeni s tem, kako se bo ta objekt razvijal naprej oziroma kako bo plačal iz cene
               električne energije, ki prihaja iz tega objekta, kako bo plačal vse najete kredite.
               Kolikor mi je znano, še iz tega objekta ni bilo plačanih nobenih kreditov, ki so bili
               najeti pri mednarodnih bankah. Če ni res, me tu popravite. Razgradnja kot taka,
               nerešeni status, nerešena odlaganja odpadkov. Če samo omenim sklad za razgradnjo. Ni
               dolgo tega, sem pogledal poročilo. Mislim, da dolguje 6 ali 9 milijard. Če je to
               državni objekt, potem ne dolguje nuklearka, ampak dolguje država temu skladu. Potem
               naj po mojem mnenju država v proračunu predvidi ta sredstva in naj jih v ta sklad da,
               kolikor pač misli nekoč razgradnjo tega objekta izvršiti. Seveda mi lahko to
               razložite.</p>
               <p>Na tem projektu nuklearke bi morali te probleme, o katerih sedaj govorim, rešiti že
               leta 1990 ali pa 1991, najpozneje 1992. Niste pa jih do danes in vprašanje je, kdaj
               jih boste. Veliko raznih pogajalskih delegacij se zaganja v ta projekt, vendar
               uspehov ni, kot nam je znano.</p>
               <p>Slovenska razvojna družba - 500 milijonov za kreditiranje, po moji oceni slabih
               odločitev ali pa tudi načrtovanih slabih odločitev; tukaj je vprašanje. Sicer bomo
               pogledali končno poročilo o teh naložbah, teh 500 milijonih, ampak kljub temu so ta
               sredstva tako rekoč namenjena, ne da bi mi poznali programe, za katere bodo
               razporejena.</p>
               <p>Na splošno menim, da je proračun za gospodarstvo premalo razvojno naravnan. Po moji
               oceni ni dovolj ugodnih možnosti investiranja v novo proizvodnjo in v nova delovna
               mesta. Imamo sicer predviden program ohranjanja delovnih mest za 1,3 milijarde
               tolarjev; ne bom trdil, da to ni potrebno, da so dejansko podjetja v težkem položaju
               zaradi različnih situacij, ampak kljub vsemu program ohranjanja delovnih mest ne more
               narediti tega, kar bi bilo potrebno, seveda na nek način zagotoviti določen razvojni
               ciklus, s katerim bi se odpirala nova delovna mesta. Tukaj bi lahko dal cel kup
               predlogov, kako si jaz te stvari predstavljam, ampak vprašanje je, če bi jih kdo
               želel upoštevati.</p>
               <p>Pri malem gospodarstvu, če se lahko naslonim nanj, bi prebral samo to, kar je bilo
               povedano na seji odbora. Poglejte, kaj je povedal gospod Razgoršek, minister za malo
               gospodarstvo. Takole je rekel <stage>(povedal bom samo dva stavka)</stage>: "Naš proračun je ta, ki
               ga imate vi v Poročevalcu, dosti čuden." Torej, ki ga imate vi v Poročevalcu, dosti
               čuden. "Na žalost, moram reči, da to ni proračun ministrstva za malo gospodarstvo,
               ampak da je ta proračun delalo ministrstvo za finance." Zelo zanimiva zadeva! To se
               pravi, da ste dejansko ministru vzeli popolnoma vse kompetence, mi pa toliko govorimo
               v državnem zboru, na različnih inštitucijah o razvoju gospodarstva, o paradnem konju,
               o vseh lepih stvareh, kaj vse malo gospodarstvo in podjetništvo predstavlja v naši
               državi, potem pa dejansko ne damo možnosti ministru, ki je zadolžen za to področje,
               da bi sam predlagal sredstva in programe, ki si jih je zamislil, da bi dejansko malo
               gospodarstvo, podjetništvo in turizem dobilo tisto vlogo in tisti pomen, kateremu mu
               vsi na nekih nivojih pripisujemo tako velik pomen. Še tole je med drugim povedal
               potem, ko je dal seveda besedo nekaterim drugim, ker sam tako rekoč ni znal razložiti
               svojega proračuna. Takole je rekel: "Kot sem že na začetku omenil, mi smo se
               uskladili okoli globala, okoli notranje porazporeditve se pa nismo uskladili, tako da
               ta notranja razporeditev bi skoraj, če sem na tej strani, državni sekretar, gospod
               Cvikl lažje razlaga kot jaz, ker so na ministrstvu za finance delali. Tako pa bom jaz
               "probal", pravi, "ker niso spreminjali našega delovanja" itn. Tu se točno vidi, kdo
               dejansko hlače nosi v tej državi in da tistim programom, ki bi v bistvu morali biti
               odločilni, okrog katerih bi se morali tako rekoč vrteti vsi ostali programi, kajti
               brez programa ustvarjanja nove vrednosti ne moremo pričakovati nobene porabe. No,
               obljubljeno je seveda bilo, tudi tam na odboru, da bodo to upoštevali pri nadaljnji
               uskladitvi proračuna, vsaj tiste pripombe, ki so jih zdajle pač, ki jih je minister
               predlagal in ki so tudi bile nekako rečene v samem odboru.</p>
               <p>Kar se pa tiče ministrstva za malo gospodarstvo pa te zadnje afere okrog najbolj
               luksuznih prostorov v Mariboru, tudi nekako takrat to ni bilo omenjeno, tudi nisem
               najbolj zadovoljen, da se bodo taka sredstva vložila v to, v te prostore, tako da
               tudi na ta račun bi mogoče ministru izrekel določeno kritiko. Toliko bi oziroma moje
               mišljenje je, da je državna politika na tem segmentu zelo napačno zastavljena in samo
               primer bom povedal. Če bi država predvidela za program razvoja malega gospodarstva in
               podjetništva 50 milijard tolarjev, kolikor je približno namenjeno za poroštva iz TET
               3, bi prav gotovo iz tega denarja, iz teh sredstev zgradili najmanj 10.000 delovnih
               mest, to sem trdno prepričan, in to ne za eno leto, ampak sigurno za daljše
               obdobje.</p>
               <p>Tukaj bi še omenil kot pobudo tudi, sicer jo bom tudi napisal direktno ministru za
               turizem in za malo gospodarstvo, da naj se skupaj s protokolom dogovori o enotnem,
               vsako leto novem reklamnem gradivu predstavitve naše dežele, seveda v turističnem
               smislu, vsem tujim delegacijam na obisku pri nas in tudi tujim predstavništvom.
               Kolega iz ene poslanske skupine mi je povedal, kako čudovita gradiva so dobili glede
               promocije neke države, ko so bili na obisku v tujini, in omenil mi je tudi, da tega
               pri nas ni doživel in kakšno škodo si delamo sami sebi, kjer bi lahko z majhnimi
               sredstvi tako rekoč turistično promovirali našo državo v tujini. Prav gotovo je teh
               obiskov ogromno, pa tega, te možnosti nismo maksimalno izkoristili.</p>
               <p>Zdaj pa bi se naslonil na naslednjo točko, to je sicer šele 2. točka, ekonomski
               odnosi. Tukaj bi postavil nekaj vprašanj. Predvsem me zanima to, kar je govoril
               gospod Janez Šinkovec v obrazložitvi svojega dela proračuna, ko je šlo za tuje
               naložbe in tuje programe in tako naprej. Veste, kaj je med drugim povedal? Poglejte,
               bom prebral: "Treba je v tem delu tudi posebej omeniti gospodarsko promocijo in tuje
               investicije. Sredstva kljub vsemu povečujemo za nek povprečen odstotek. O pomenu vseh
               bi bilo verjetno škoda izgubljati besede. Je pa ta dejavnost, ki bi lahko, če bi bile
               razmere temu naklonjene, ustvarila že ob sedanji kadrovski zasedenosti kakih 2.500
               delovnih mest v državi na leto. Vendar, kako to narediti, ko pa je vse usmerjeno v
               to, da se to ne bi zgodilo." Zelo zanimiv citat! Torej, odgovori na to, kako doseči
               več tujih investicij v državi, so izven našega resorja. Žal, moram to poudariti.
               Poglejte, kako nekdo v sami vladi ugotavlja, da celo nekdo take programe zavira, kjer
               bi se lahko odpirala nova delovna mesta. Ali je to sploh mogoče? Ne morem verjeti,
               zato bi tu prosil za temeljito obrazložitev, kakšna politika stoji za tem.</p>
               <p>Bi pa med drugim postavil tudi druga vprašanja, če bo kdo pripravljen na njih
               odgovoriti. Vprašal bi, ker me izredno zanima, saj nekoliko sledim ekonomskim odnosom
               s tujino, z EU, kdo pripravlja programe v državi za pridobitev sredstev iz Evropske
               skupnosti, iz evropskih programov. Seveda, če je teh programov tudi dovolj na zalogi,
               kajti jasno je, da moraš za določene programe vedeti, kakšni so, jih imeti tako rekoč
               pripravljene in takrat, v tistem trenutku, ko jih je treba dati, moraš imeti
               pripravljene in jih lahko daš, ne da takrat začneš šele skakati okrog in iskati, kaj
               naj bi v bistvu predložil kot program. Zanima me tudi, kdo išče te potrebe po državi.
               Ker je logično in jasno, da država ima svoje programe, ampak mislim, da bi tudi
               lokalne skupnosti, se pravi občine pa tudi mogoče določena podjetja - če jih je možno
               vključiti, kar mislim, da je možno - kdo te programe po državi išče, ali imamo za to
               zadolžene službe. Med drugim tudi, koliko teh sredstev je bilo pridobljenih, recimo,
               v letu 1998, če ta podatek kje obstaja, in za koga so bili ti programi narejeni. Po
               mojem mnenju je to izredno pomemben segment dela naše državne uprave, posameznih
               služb, in tukaj bi morali dejansko zagotoviti, kolikor nimamo ustreznega kadra, ki bi
               na teh projektih delal, in da bi pridobili, potegnili, po domače povedano, iz
               Evropske skupnosti, iz evropskih programov vsaj del tega, kar nam ti že sedaj pred
               polnopravnim članstvom dejansko nudijo. Upam, da se bo to tudi zgodilo.</p>
               <p>Omenil bi, kot vsako leto pri pripravi proračuna, ker mimo te ugotovitve ne morem,
               sredstva za demografsko ogrožena območja. Sicer ugotavljam, da je teh sredstev v
               proračunu za leto 1999 nekaj več, 1 milijardo 800, in da je predvideno, da bo leta
               2000 2 milijardi sredstev namenjenih za demografsko ogrožena območja. Vendar menim,
               da bi kljub temu - seveda bom tukaj vložil tudi amandma, kot vsako leto - bilo
               potrebno nameniti nekaj več sredstev za to, ker te razmere poznam, saj živim na
               podeželju. Lahko vam povem, da če že zgradiš v nekem odmaknjenem prostoru samo
               asfaltno cesto, da smo dejansko že samo s tem ukrepom na tistem območju zadržali
               poseljenost. Pa ne samo to, da smo jo zadržali, temveč tudi takoj, ko se izdela
               asfaltna cesta, takoj tudi prihajajo ljudje, ki so pripravljeni se umakniti iz nekih
               centrov. Kajti ljudje smo pač različni in veliko je takih, hvala bogu, ki želijo
               živeti odmaknjeni od tega mestnega vrveža. Zato je izredno pomembno vlagati čim več
               sredstev v te programe in čimprej, zato da preprečimo izseljevanje ljudi iz
               demografsko ogroženih območij.</p>
               <p>Jaz mislim, da bi bilo potrebno na osnovi potreb in zahtev, ki vsako leto prihajajo
               za te programe, vsaj za 30% ta sredstva povečati. To se tej državi prav gotovo ne bi
               poznalo, zelo, zelo bi se pa poznalo na terenu oziroma pri tistih, ki so teh sredstev
               še kako potrebni.</p>
            </sp>
            <sp xml:id="SDZ2-Izredna-28-1998-10-29.sp19">

               <speaker>PODPREDSEDNIK MIROSLAV LUCI:</speaker>

               <p>Kolega Kelemina, oprosti, da te opozorim. Ali imaš še dolgo razpravo? Potem bomo
               prekinili in boš nadaljeval kasneje.</p>
            </sp>
            <sp xml:id="SDZ2-Izredna-28-1998-10-29.sp20">

               <speaker>BRANKO KELEMINA:</speaker>

               <p>Še 15 minut mogoče.</p>
            </sp>
            <sp xml:id="SDZ2-Izredna-28-1998-10-29.sp21">

               <speaker>PODPREDSEDNIK MIROSLAV LUCI:</speaker>

               <p>Če je to tako dolgo, prekinjam to sejo. Gospod Kelemina bo nadaljeval bo 14.30
               uri,</p>
            </sp>
            <sp xml:id="SDZ2-Izredna-28-1998-10-29.sp22">

               <speaker>BRANKO KELEMINA:</speaker>

               <p>Hvala lepa.</p>
            </sp>
            <sp xml:id="SDZ2-Izredna-28-1998-10-29.sp23">

               <speaker>PODPREDSEDNIK MIROSLAV LUCI:</speaker>

               <p>ko nadaljujemo sejo državnega zbora.</p>
               <stage>(Seja je bila prekinjena ob 13.00 uri in se je nadaljevala ob 14.40 uri.)</stage>
            </sp>
            <sp xml:id="SDZ2-Izredna-28-1998-10-29.sp24">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice in kolegi! Nadaljujemo 28. izredno sejo državnega zbora Republike
               Slovenije. Smo pri 2. točki dnevnega reda - razprava o proračunu. Smo pri razpravi
               prijavljenih poslank in poslancev. Preden nadaljujemo, moram dodatno opravičiti:
               Ivana Božiča za popoldanski del seje, Josipa Bajca za popoldanski del seje, Jožeta
               Avšiča za popoldanski del seje, Cirila Pucka za popoldanski del seje, Polonco Dobrajc
               za popoldanski del seje, Vincencija Demšarja za popoldanski del seje, Bojana Kontiča
               za popoldanski del seje, Franca Kanglerja za popoldanski del seje, Majdo Ano
               Kregelj-Zbačnik od 16.00 ure dalje, Jožefa Špindlerja za pričetek popoldanskega dela
               seje. Ugotavljamo prisotnost v dvorani! <stage>(47 prisotnih.)</stage> Državni zbor je sklepčen in
               nadaljujemo delo.</p>
               <p>Na dopoldanskem delu seje smo prekinili oziroma je prekinil svojo razpravo gospod
               Branko Kelemina, ki ga vabim in mu dajem besedo za pričetek popoldanskega dela
               seje.</p>
            </sp>
            <sp xml:id="SDZ2-Izredna-28-1998-10-29.sp25">

               <speaker>BRANKO KELEMINA:</speaker>

               <p>Hvala lepa, gospod podpredsednik. Če nadaljujem pri poglavju - ekonomski odnosi, kjer
               sem nehal. V nadaljevanju bi omenil samo še eno točko.</p>
               <p>V gradivu obrazložitve proračuna je omenjena tudi ukinitev prostocarinskih prodajaln.
               Mislim, da smo se nekje v državnem zboru že dogovorili, vsaj pogovarjali o tem, da
               dokler Slovenija ne bo polnopravna članica Evropske zveze, da tako dolgo v Sloveniji
               ne bomo ukinjali prostocarinskih prodajaln. Mislim, da je bil tudi že dovolj trden
               dogovor v državnem zboru in da bo vlada to upoštevala in bilo bi prav, da se tisti
               del te obrazložitve v skladu s temi usmeritvami, ki jih je državni zbor že podal,
               tudi popravi.</p>
               <p>Naslednja postavka, ki bi mogoče še spadala v ekonomske odnose, bi bila problematika
               financiranja tečajnih razlik izvoznikov. Velik del našega gospodarstva je zelo
               intenzivno usmerjen v izvoz, nekatere panoge oziroma posamezna podjetja tudi do 90%
               in več. Jasno je, da na osnovi tečajnih razlik ta podjetja vsako leto izgubijo
               ogromna sredstva, seveda zaradi tega, ali morajo zniževati svoje lastne cene,
               zmanjševati svoje lastne stroške, zmanjševati tudi plače, ker je to najučinkovitejši
               oziroma najlažji instrument doseganja nizkih cen, da že tako, predvsem v delovno
               intenzivnih panogah v bistvu zmanjšuješ plače, kar je seveda nedopustno, kajti vemo,
               da so te plače tako ali tako že razmeroma nizke. Zato me zanima, zakaj vlada ni
               upoštevala predloga slovenske izvozne družbe, da bi se formiral fond, postavka, s
               katero bi država na tak način poskušala pomagati tem izvoznim podjetjem, seveda prek
               pokritja razlike, prek pokritja tečajnih razlik. Delovno intenzivne panoge, predvsem
               seveda in tudi ostale, predelovalne in tekstilne in usnjarske, vsi so se velikokrat
               na različnih sestankih sestajali, pa prepričevali samega sebe in drug drugega o vsej
               problematiki v zvezi z izvozom, tečaji itn., vendar nikdar niso postavili dovolj
               odločnih predlogov, kako te stvari razrešiti. Seveda jim je gospodarska zbornica pri
               tem držala "štango", da niso sprejeli tistih končnih, odločilnih ukrepov, s katerimi
               bi vlado tako rekoč na nek način prisilil, da bi sprejela take makroekonomske pogoje,
               ki bi vsa ta nesorazmerja, ki jih ta podjetja doživljajo, na nek način v bistvu
               poskušala zmanjšati. Seveda bi zdajle ob takem predlogu, ki ga je dala slovenska
               izvozna družba, morali vsi ti pobudniki se organizirati in podpreti tak predlog,
               vendar tudi tokrat, kot vedno, nimajo te energije, nimajo te moči in ne podpirajo
               takega predloga. Zato predlagam oziroma vprašujem tudi vlado, zakaj ni pripravljena
               teh tečajnih razlik pokrivati. Bom pa seveda tudi skupaj z ostalimi mojimi kolegi v
               odboru za gospodarstvo - jaz sem trdno prepričan, da bodo podprli ta predlog -
               oblikoval amandma, s katerim bi zagotovili sredstva za pokrivanje tečajnih razlik.
               Toliko mogoče o področju ekonomskih odnosov, vsi ostali parametri, o katerih bi bilo
               tudi pomembno kaj povedati, so bili dejansko povedani in nima smisla, da jih
               ponavljam.</p>
               <p>Naslednja postavka, ki bi se je dotaknil, bi bile mogoče finance in pa tudi v zvezi s
               tem davčna politika. Smatram namreč in upam, da vsi enako razmišljate, predvsem pa
               seveda minister, da je del učinkovite državne politike seveda polnjenje proračuna,
               tudi pobiranje davkov. Vendar morajo tukaj na tem področju obstajati pravila, tako
               rekoč najstrožja pravila, kar sploh lahko obstajajo, najbolj dorečena, kajti nekomu
               jemati, drugemu pa puščati, je v bistvu najhujša oblika diskriminacije
               davkoplačevalcev. Če je samo to res, kar sem danes slišal na radiu, ko sem se peljal
               v državni zbor, da je nekdo tej državi dolžan okrog 2 milijardi in da se ne ve, kako
               to izterjati, po drugi strani pa recimo z napačno odločbo nekomu davčna uprava določi
               plačilo prometnega davka z 20%-no stopnjo, in ko sodišče po nekaj letih ugotovi, da
               bi moral plačati samo 5% prometnega davka, je zdaj že vprašanje izterjati oziroma
               dobiti ta dolg od države nazaj v tisti nominalni vrednosti, kot je bil vplačan. Kje
               so pa tukaj tiste obresti, ki jih davčna uprava zaračunava za zamudne obresti? Vemo,
               da so zamudne obresti v davčnih službah 25%, kar je po neki logiki popolnoma
               razumljivo, ker s tem, ko so tako visoke, naj bi nekako prisilili vsakega, da bi
               pravočasno poravnal svoje davke, da se mu ne bi splačalo na kakršenkoli način
               izmikati neplačilu. Jaz to popolnoma razumem in lahko rečem, recimo, da je prav,
               čeprav je ta številka nekoliko visoka. To morate priznati, še posebej v današnjem
               času, ko vse obrestne mere padajo, da bi bilo prav, da bi se tudi ta procent bistveno
               znižal. Pri tem je najbolj pomembno to, da bi država morala imeti toliko ponosa, da
               bi dejansko tudi nekomu, ki je po nedolžnem, tako rekoč po krivici vplačal določena
               sredstva v državni proračun, ne po svoji krivdi, ampak po krivdi državnega organa, ta
               sredstva vrnila obrestovana s 25% obrestno mero. Če tega država ne zmore, potem je
               nekorektna, nepravična in menim, da si taka uprava ne more zagotavljati ustreznega
               ugleda v državi. Trdno sem prepričan, da boste na osnovi te pripombe, kot prvo, v
               prihodnje znižali, v skladu s trendi, zamudne obresti in da bo država poskrbela tudi
               za to, da bo vsem tistim, ki imajo pravico pridobiti ta sredstva nazaj, le-ta vrnila
               z enako obrestno mero.</p>
               <p>Kot zadnje bi se nekoliko dotaknil državne uprave, in sicer je tukaj čisto enostavna
               ugotovitev, da tako rekoč skoraj eno tretjino proračuna porabimo za plače v državni
               upravi. Ampak mene ta višina niti ni toliko motila, čeprav je logično, popolnoma
               jasno previsoka; predvsem me je motila tista postavka, v kateri je kar na nekaj
               mestih napisano - postavka nadure v državni upravi. Jaz pravim, kakšne nadure neki v
               državni upravi?! Kdo še to danes kje vidi? Moje trdno prepričanje je, da nadure lahko
               dobi plačane samo delavec v neposredni proizvodnji za strojem, torej neposredni
               proizvajalec, neposredni proizvajalec nove vrednosti. Uprava, po mojem mnenju, ne
               more biti deležna nadur, kajti kolikor mi je poznano, vodstvene strukture v
               podjetjih, v pisarnah - nihče ne vpraša, kdaj bodo svoje delo opravili, ampak lastnik
               od njih zahteva, da morajo vsa administrativna dela, ki se tičejo priprave posla,
               priprave dokumentacije za izvoz in vse ostalo, kar je v zvezi s tem potrebno, morajo
               narediti v tistem roku, ki je pred njih postavljen, in nihče ne vpraša, kdaj bodo to
               naredili. To morajo narediti in jim tudi nihče ne povrne stroškov. Lahko tudi zaradi
               mene oziroma zaradi lastnikov to počnejo ponoči. V glavnem vemo, da se izreden
               pritisk lastnikov v podjetjih izvaja na vodstvene strukture. Tukaj pa kar neke nadure
               naj upravni delavci dobijo plačane. Od kod? Tega ne razumem in tudi ne bom podpiral.
               Mi, državljani logično zahtevamo od državne uprave, da svoje delo opravijo v rokih,
               kvalitetno in strokovno in tudi učinkovito. Ampak v rednem delovnem času.</p>
               <p>Zato bom predlagal črtanje vseh teh postavk v državnem predračunu z amandmaji. Če
               tega vlada sama ne bo umaknila. V zvezi s tem je treba omeniti tudi racionalizacijo
               državne uprave. Jaz vem, da ta vlada in ta koalicija ni sposobna narediti
               reorganizacije državne uprave, čeprav je nujna, čeprav to zahteva tudi Evropska
               skupnost od nas. Strokovnjaki so o tem že izrekli svoje. Ampak popolnoma logično je,
               da zaposleni v državni upravi so močan aparat, ni tako enostaven. Sedaj te ljudi
               nekako poskušati na novo razporejati je velik zalogaj. Zato predlagam, da ta vlada in
               ta koalicija poišče pomoč pri zunanjih sodelavcih, kajti tudi v podjetjih, če vam je
               znano, so podjetja najemala tuje strokovnjake, predvsem iz programa Phare, da so
               prihajali v podjetja in da so dejansko skupaj s podjetji, vodstvi podjetij,
               pripravljali programe reorganizacije njihovih uprav. Kajti to je nekako manj boleč
               način, ker so tuji strokovnjaki pokazali in povedali, da je to nujno potrebno.
               Logično je, da smo mi nekako tako navajeni, da raje verjamemo tujim strokovnjakom,
               tujim gospodarjem kot pa samim sebi. Zato bi bilo prav, da tudi vi poiščete pomoč pri
               Evropski skupnosti. Pokličete strokovnjake in da v najkrajšem času izvedete to
               reorganizacijo državne uprave. Kajti popolnoma logično je, da ne moremo samo trošiti
               oziroma lahko trošimo samo toliko, kolikor proizvajamo. O tem govorita tako gospod
               Arhar kot tudi minister za finance. Prav je, da se ta uprava končno reorganizira, da
               se ne zaposluje vedno novih ljudi, na nekaterih področjih pa se mogoče pušča preveč
               manevrskega prostora in so ljudje tako rekoč brez dela.</p>
               <p>Kajti, samo če primer povem. Nek administrativni delavec ali vodja neke pisarne ima
               na razpolago mogoče 200 milijonov denarja za razporediti za nek program in potem ima
               še svojega svetovalca, tajnika in ne vem koliko ljudi še zraven, kar je po moji
               logiki popolnoma odveč. Kajti, če imaš pravilno postavljene programe, pravilno
               postavljene formularje in kontrolo - ne brezzveznih papirjev, kot mi vemo, da jih
               imamo na tone, nepomembnih papirjev za neki razpis itn. - da je možno zožiti število
               zaposlenih in tisto ubogo vsotico denarja brez problema razdeliti z bistveno manjšimi
               stroški. No, če se to ne bo zgodilo, bom samo za primer povedal tole, kar je bilo
               nekako že mogoče pred letom, dvema nekje zapisano, da bomo ob takih trendih
               zaposlovanja v državno upravo, kot se je v prejšnjih letih dogajalo, okoli leta 2030
               vsi državljani delali v državni upravi. To je bilo dosti strokovno utemeljeno oziroma
               tudi izračunano.</p>
               <p>S tem bom svojo razpravo zdaj zaključil. Povedal bom tudi tole, da mi je bila zelo
               všeč misel, ki sem jo slišal nekje v javnosti, da bomo ob sprejemanju proračuna spet
               vsi izredno modrovali in na splošno govorili, ne bo pa nekih konkretnih predlogov,
               nekih konkretnih idej, ki bi seveda zaživele in ki bi dale tudi neke končne
               rezultate. Upam, da sem s svojim izvajanjem dal nekaj vprašanj, tudi nekaj konkretnih
               predlogov. Na vas je, draga koalicija in tudi vlada, če jih boste upoštevali v
               praksi. Hvala lepa.</p>
            </sp>
            <sp xml:id="SDZ2-Izredna-28-1998-10-29.sp26">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Kelemina. Naslednji razpravljavec, gospod France Pukšič.
               Izvoli.</p>
            </sp>
            <sp xml:id="SDZ2-Izredna-28-1998-10-29.sp27">

               <speaker>FRANC PUKŠIČ:</speaker>

               <p>Hvala lepa, gospod predsednik - predsedujoči podpredsednik, poslanke in poslanci,
               gospodje ministri, mediji in ostali, ki ste prisotni na današnji proračunski
               razpravi. Spoštovane poslanke, spoštovani poslanci! Proračunska razprava za 1999.
               leto - tokrat lahko vsaj nekaj rečemo v roku, tako kot je po poslovniku državnega
               zbora predvideno. To povem predvsem zato, ker sem bil vedno, ko je bila razprava, po
               rokih seveda, po izteku celo proračunskega leta itd., tudi kritičen do tega. Pa
               vendar, proračunska razprava o proračunu za leto 1999 s približno 960 milijardami
               tolarjev v 26 Poročevalcih. Pa vendar, če na začetku pogledamo v Poročevalcu številka
               59 odhodke, lahko strnemo v štiri točke. Tekoči odhodki v proračunu za letošnje leto
               285 milijard, tekoči transferji 565 milijard. Ko to sešteješ, se nekje že približuješ
               tej 900, tej 800 pa nekaj številčni številki in ugotoviš, da ostane na postavki 3 in
               4 - investicijski odhodki in investicijski transferji približno 110 milijard.
               Procentualno gledano so tekoči odhodki okoli <stage>(zaokrožujem)</stage> 29 in še nekaj, se pravi,
               približno 30%; tekoči transferji procent manj od 60, to pomeni 59% ter investicijski
               odhodki in investicijski transferji 11%. Ali z drugimi besedami; proračun za leto
               1999 je investicijsko naravnan z 11%. Ker sem sam sestavljal že štiri proračune in
               ker poznam kar veliko število proračunov v občinah, takšnih ali drugačnih, nisem še
               naletel na proračun z 11% investicijskimi sredstvi. Za večino občin, vsaj za nekatere
               pa lahko trdim, da so investicijska sredstva od 25%, 35% ali celo kakšen procent več
               v celotni sestavi proračuna. Rekli boste, je že tako, jaz bom pa rekel, je, pa vendar
               menim, da bi se dalo v proračunu za leto 1999 kaj spremeniti oziroma povečati na
               tisti tretji in četrti postavki - to so investicijski odhodki in investicijski
               transferji.</p>
               <p>Res je, da je takšen proračun, kot je, dejansko realen odsev, realna slika sedanje
               vlade in vsesplošnega stanja v državi, takšnega, kakršno je. Če pogledamo samo pri
               tekočih odhodkih postavke 404, 405 in 409, kjer so sredstva za nadurno delo, plače za
               delo po pogodbi in drugi izdatki zaposlenih v višini 2,7 milijarde tolarjev. 2,7
               milijarde tolarjev bi lahko dalo novih delovnih mest tam od 350 do 400 delovnih mest,
               kjer bi bil osebni dohodek od 50 do 70.000 tolarjev. Od 350 do 400 delovnih mest v
               armadi brezposelnih prek 120.000 seveda ni veliko. Je pa gotovo za tistega, ki delo
               dobi, bistveno in bistvenega pomena za njegovo družino in za okolje, iz katerega
               izhaja. Sredstva za nadurno delo se povečujejo s 23% na milijardo 600 in plače za
               delo po pogodbah s 15 na 81 milijonov za indeks 500 in nekaj. Glede na socialno
               stanje v naši državi, glede na brezposelnost, spoštovane gospe in gospodje, ne
               razumem teh postavk. Od vlade bi pričakoval, ker dela sedaj že tretji proračun, da bi
               imela bolj v "oziru" obstoječe dejansko stanje.</p>
               <p>Zakaj o tem govorim? Zato, ker bom tudi konkreten s tremi primeri, ki so dovolj
               sveži. Tak proračun, kot je, ne odgovarja dejanskemu stanju oziroma se postavlja
               vprašanje; zakaj taki članki, ki jih v časopisu lahko preberemo. Odgovor na to je
               sama slika v naši državi, ki pokaže in razkrije dovolj bede, revščine in kaj vse za
               tem je. Zakaj? Od kod? Kje so razlogi? Verjetno so razlogi zaradi takega stanja
               brezposelnosti, v kakršnem smo. Da pa potem to bedo, revščino še povečujeta alkohol,
               mamila in tako dalje, je pa seveda povsem znana zadeva. Zakaj smo včeraj v Slovenskih
               novicah prebrali članek "S svinjsko pištolo nad lastno mamo"? Ali ste ta članek
               prebrali? Če ste ga in pogledali tudi fotografijo, lahko ugotovite, da ta, ki je to
               storil, stoji pred hišo. Kakšna je ta hiša, pokaže fotografija. V tej hiši očitno ni
               zaposlitve, očitno je družina, ki se ukvarja s socialnimi problemi; družina, kjer ni
               zaposlenih, kjer ni osnovnih elementov za preživetje. Je pa nekaj drugega. V taki
               družini je alkohol in boste rekli: kako? Odgovor na to vprašanje verjetno
               poznate.</p>
               <p>Ali odgovor v proračunu, v postavki sredstva za nadurno delo, sredstva za delo po
               pogodbi bodo odpravila tudi kakšno od takih katastrof. Ne verjamem! Verjamem pa, da
               če bi se tega lotili drugače, bi lahko bilo bistveno boljše stanje, ne pri tej
               družini se ne bi dogodilo to, kar se je, ampak v večjem številu družin v naši državi.
               To seveda, na žalost, ni osamljen primer. Takšnih imamo na stotine, le o nekaterih
               mediji zapišejo in poročajo. Po drugi strani pa ne moremo ugotoviti - v današnjem
               Delu - kam so šli milijoni v oškodovanju družbenega premoženja. Spoštovane poslanke
               in poslanci, kako bi ugotovili - celo ta državni zbor je imenoval preiskovalno
               komisijo nekje marca v tem letu, pa še do danes ta preiskovalna komisija po tistem
               poslovniku o delu preiskovalnih komisij, ki daje pravico in zahteva od preiskovalne
               komisije, da nekaj na tem naredi, ni dobila ustreznega kadra, ki bi lahko na tem
               delal - ustreznega strokovnega kadra. Ena državna sekretarka za dve tako zahtevni
               preiskovalni komisiji je katastrofa. Torej, očitno ni politične volje in dokler tega
               ne bo, se marsikaj ne bo spremenilo.</p>
               <p>Spoštovane poslanke in poslanci! Če sem govoril o tistem primeru, ki je bil včeraj v
               Slovenskih novicah in izhaja iz Slovenskih Goric, je v Mladini, 19. oktober v članku
               "Družina na šestih kvadratnih metrih". Družina na šestih kvadratnih metrih - v
               obdobju jaht, golfa, silikona je demokracija nekatere postavila na rob brunarice. Ali
               je kdo prebral tudi ta članek? Govori o 4-članski družini, govori o očetu in materi
               Egonu in Angeli ter dveh otrocih, eden hodi v srednjo šolo, drugi v osnovno šolo.
               Govori o tem, da ima punčka kronično vnetje mehurja, in govori, da živijo nekje na
               robu, na Igu. Ali je to res? Ali je to mogoče? Res je in govori o tem, da kljub vsemu
               niso imeli pozitivnega odziva pri dodeljevanju stanovanj v mestni občini Ljubljana,
               menda pod to spadajo. Stanja niso rožnata, stanja so alarmantna, stanja so kritična.
               Pa se s takšno politiko, ki jo vodi vlada, ne doprinese k temu, da bi se na teh
               področjih stanja, vsaj poskušala nekoliko popraviti, sanirati. Ali bosta postavki
               sredstva za nadurno delo in sredstva plače po pogodbi sanirali enega izmed teh
               problemov? Ne bosta. Odgovor je jasen: ne bosta. Odgovor je jasen, da verjetno ta
               vlada ni sposobna ali, še bolj verjetno, pripravljena reševati takšne primere.</p>
               <p>Pod tekočimi odhodki obstaja tudi postavka prispevki za porodniško varstvo. Ja,
               prispevki za delo po pogodbi na indeks 512, za porodniško varstvo pa na indeks 79,5.
               Da bomo korektni, navzdol! Torej načrtujemo manj rojstev ali načrtujemo, da bodo
               tiste, ki bodo rodile, dobivale nižje nadomestilo osebnega dohodka. Je to v planu? Ne
               vem. Skratka, ne ena ne druga postavka ne bosta izboljšali oziroma pripeljali do
               drugačnega stanja v naši državi.</p>
               <p>Kaj pa postavka izdatki za službena potovanja? 3 milijarde 600, približno - za
               službena potovanja 3 milijarde 600! Postavka za investicije v osnovno šolstvo na
               demografsko ogroženih območjih je 400 milijonov, službena potovanja pa 3 milijarde
               600! Tudi z indeksom 25 navzgor. Poslanke in poslanci, v državnem zboru je bil
               sprejet sklep o omejevanju zaposlovanja. Ali se bodo potem ta potovanja, ti potni
               stroški dvignili, bodo tisti, ki so že zaposleni v državni upravi, dobivali več ali
               kaj?</p>
               <p>Tekoče vzdrževanje je naslednja postavka. Saj verjamem, da je potrebna, vsi se s tem
               strinjamo. Pa vendar, v času stagnacije, v času, ko vlada ne dosega tistih
               rezultatov, ki jih na začetku leta napoveduje, na koncu leta pa do tega ne prihaja,
               ti rezultati - s 16,5 milijarde na 20 milijard tolarjev, zopet za indeks 20. Ali
               niste govorili, da je inflacija okoli 8%? Ali je res najnujnejše glede tekočega
               vzdrževanja, da je treba dvigniti za 3,5 milijarde tolarjev? Samo na ministrstvu za
               ekonomske odnose in razvoj za demografsko ogrožena območja, za infrastrukturo, za
               sofinanciranje, je približno 2 milijardi tolarjev. Danes imamo približno 60%
               teritorija Republike Slovenije demografsko ogroženega, na katerem živi približno 25%
               prebivalcev, v glavnem ljudje, ki so brez služb, v glavnem socialno ogroženo
               prebivalstvo. Pa vendar bi ta proračun moral bistveno več zajeti tudi na teh
               področjih, da bi si država prizadevala -pravim celo tako, da nekdo živi na teh
               področjih! Za to bo treba plačati, da je tam, da obdeluje to zemljo, da se ne zarašča
               in tako dalje, ne pa ga kaznovati z vsemi mogočimi in nemogočimi obremenitvami. Ko bi
               pričakovali, da bo nekdo vsaj približno enako lahko živel v naši državi - ne govorim
               o uravnilovki, ampak o tistih osnovnih elementih za življenje, ki pa, verjemite,
               gospe in gospodje, na 6 kvadratnih metrih brunarice, za 4 člansko družino, to ni.
               Upam, da bo kdo jutri poročal, da bo ta problem razrešen. Gre za otroka, gre za dva
               mladoletnika in družino - očeta in mater.</p>
               <p>Postavka kazni in odškodnine - 134%. Z milijarde 800 na 2 milijardi 400. Ko pridemo
               na naslednjo - tekoči transferji. Tekoči transferji v sklade socialnega zavarovanja.
               Mislim, da se je začelo tri proračune nazaj 25 ali 35 milijard, sedaj smo na 149,
               skoraj 150 milijardah. Žagamo tisto vejo, na kateri pravzaprav sedimo. Žaga se tista
               veja investicij z napolnjevanjem teh skladov zato, ker jutri ali pojutrišnjem več ne
               bo nikogar, ki bi lahko sploh polnil proračun. Kje je tako opevana pokojninska
               reforma? Veliko prahu in malo koristi od vsega tega oziroma nič. Do kod še lahko sega
               ta postavka socialna zavarovanja? Do tako daleč, da sama sebe poje, potem je pa
               konec. Tega se zavedajo nekateri v vladi. Na žalost imajo premalo moči ali pa stojijo
               za tem kakšni drugi čudni interesi.</p>
               <p>Proračun, ki ima 11%, namenjenih za investicije in transferje v investicije, verjetno
               ni proračun, kateremu bi lahko rekli, da je gospodaren, da je investicijsko naravnan,
               da je evropski. Kaj pa občine? V tem državnem zboru je bilo o občinah veliko povedano
               o financiranju občin tudi. Iz 17. člena zakona o spremembi in financiranju -
               dopolnitvah zakona o financiranju občin izhaja, da bi občine že v proračunu Republike
               Slovenije se morale videti oziroma v tem proračunu bi moralo biti jasno, katere
               investicije in kateri ukrepi bodo sofinancirani z dodatnimi republiškimi sredstvi.
               Veste, da tam v 17. členu piše, da obseg dodatnih sredstev, ki jih prejme občina,
               lahko predstavlja največ 70%. Narejena je lestvica in vemo, da bomo pri 192 občinah
               imeli kar približno 40 do 50 takšnih občin, ki bo njihov delež dohodnine na
               prebivalca v občini, v primerjavi s povprečnim deležem v državi, znašal pod 50%. To
               pa seveda pomeni, da bi za te investicije, ki bodo sofinancirane do 70%, potem pa
               seveda 60, 50, 40 itd., občine verjetno morale videti, v samem proračunu pa tega
               zaenkrat ni. Iz proračuna Republike Slovenije tudi ni razviden izračun primerne
               porabe občin za leto 1999, kar bi - po mojem - moralo biti, celo pred odločanjem o
               občinah, ampak to je že druga zgodba. Šele iz takoimenovane primerne porabe in
               izračuna prihodkov občinskih proračunov bi se dalo določiti, kolikšna bo finančna
               izravnava in z določitvijo investicij in ukrepov, ki so za državo pomembno, bi se
               dalo potem določiti te postavke. Predvsem točka investicije in ukrepi, ki se bodo
               sofinancirani z dodatnimi republiškimi sredstvi, od 70% pa navzdol, je zelo pomembna,
               ker se je med tem časom spremenil zakon o financiranju občin in zakon, ki je veljal o
               financiranju občin prej, torej do 90% povprečne porabe na prebivalca v Republiki
               Sloveniji in na osnovi prejšnjega zakona so bile sklenjene nekatere pogodbe oziroma
               nekateri sklepi posameznih ministrstev. Konkretno je bilo takšnih sklepov veliko
               podpisanih in še nerealiziranih na ministrstvu za šolstvo in šport. Kako se bo
               zaključila ta investicijska zgodba, ko so podpisane pogodbe z izvajalci, v veliko
               primerih celo že izvedene, da se bodo zagotovila ta investicijska sredstva? Po
               prejšnjem načinu financiranja so določene občine imele več investicijskega denarja,
               kot ga bodo imele sedaj. O tem sem dovolj govoril pri lokalni samoupravi in tega ne
               bom ponavljal. Vendar nastane problem. Ta investicijski račun v tem trenutku postaja
               luknjičast, luknjičast zato, ker ni prilivov. Veliko občin danes ne ve, ali bodo te
               investicije in ti ukrepi pospremljeni s strani države s sofinanciranjem do 70%
               oziroma kako se bodo nabrala sredstva na investicijskih računih, da se bodo poplačale
               situacije. V tem primeru ne gre za nobeno lokalno infrastrukturo, vodo ali cesto, v
               tem primeru gre za investicije v osnovno šolstvo. To je dovolj resen problem, ki bi
               moral biti dovolj jasno, razločno opredeljen tudi v proračunu in rešitev tega bi
               morala biti znana pred sprejetjem proračuna.</p>
               <p>No, iz državnega proračuna tudi niso razvidni, po mojem mnenju, nekateri stroški
               upravnih enot za najemanje prostorov, energije in tako dalje, ki se ne poravnavajo in
               s tem tudi nekako, hote ali nehote, to pripelje župane v pozicijo, ko ne oddajo
               prostora za en slovenski tolar, ampak ga dajejo kot dezinvestiranje, kar pomeni,
               vložijo vanj, ne da bi kaj dobili zanj in dejansko ostanejo brez vsega.</p>
               <p>No, da je to eden izmed večjih in resnejših problemov - namreč investicije, delež
               države do 70% ob spremembi zakona o financiranju občin - kaže primer zagotovitve
               sredstev za plačilo izvedenih del na objektu osnovne šole Zavrč, ki smo ga 17.6.1998
               prejeli poslanci in poslanke v državnem zboru. Na osnovi tega dopisa je potem tudi
               sklep o izvršbi, ki govori, da je: "Izvržba na podlagi verodostojne listine, to je
               zgoraj navedeni situaciji, in računa se na predlog upnika, GTS gradbeništvo,
               trgovina, storitve, Trežec, Videm pri Ptuju nalaga dolžniku občini Zavrč, 11 Zavrč,
               da v 8 dneh po vročitvi sklepa poravna upniku terjatev, in sicer:</p>
               <p>1. Glavnico v znesku 62 milijonov 070 155, 91 tolarjev ter zakonite zamudne obresti,
               in sicer od zneskov in potem je to našteto.</p>
               <p>Sprašujem se, kaj bo naredila država, da ne bo prišlo pri tej izvržbi, če ne bodo ti
               stroški poravnani, do rubljenja in do izpraznjenja - to kar se lahko zarubi - opreme
               iz šole. Občina in država tu očitno nista zadevo uskladile. Na koncu se zgodi to, da
               ostane tisti, ki je dela izvajal, danes bos in gol; tisti s krediti na banki, tisti z
               obrestmi na ta kredit in tisti nelikviden. Na ta način se je temu gradbenemu podjetju
               Korpar iz Tržca pomagalo, da je odpustil do sedaj že približno 20 delavcev.
               Naslednjih 20 je tik pred tem, ker gre to podjetje v stečaj. 62 milijonov je vsota,
               ki bi pokopala kakšno večje podjetje, ne le enega gradbeniškega podjetja z 20, 30
               zaposlenimi. V administraciji pa sta z direktorjem še računovodja in dva zaposlena.
               To je tudi problem te države in problem proračuna. Zato govorim, da bi morali biti že
               vnaprej znane in v proračunu opredeljene investicije, ukrepi, ki se bodo
               sofinancirali z dodatnimi republiškimi sredstvi. Da ne bo jutri, pojutrišnjem več
               takih, kot je to gradbeno podjetje, ostalo na cesti. S tem seveda nismo doprinesli k
               zmanjševanju števila brezposelnih, ampak k povečanju in s tem smo povečali možnost
               nastajanja tragičnih zgodb med našim prebivalstvom, takih, o katerih sem tudi prej
               nekaj govoril.</p>
               <p>Naslednje vprašanje proračuna je, kaj je s sredstvi za demografsko ogrožena področja
               in kaj in kako je z realizacijo dogovora parlamentarnih strank v tem državnem zboru.
               22. julija tega leta, podpisali pa so ta dogovor: vodje poslanskih skupin liberalne
               demokracije, slovenske ljudske stranke, to je bistveno, DeSUS-a - torej treh vladnih
               strank, med drugim seveda tudi opozicija, kar pa nima takšnega pomena, ker je
               podpisan dogovor ob sprejetju zakona o financiranju - spremembi zakona o financiranju
               občin in s tem je bilo tudi javno priznano, da zakon o spremembi in financiranju
               občin ni dober. Ni za to, da bi prišlo do razvoja na manj razvitih področjih,
               podpisan dogovor, ker zakon o spremembah in dopolnitvah zakona o financiranju občin
               ne rešuje v celoti problema razvoja na gospodarsko manj razvitih območjih in
               demografsko ogroženih območjih, je nujno do konca leta sprejeti poseben zakon o
               skladnejšem regionalnem razvoju. Sprašujem, kaj je s tem zakonom o skladnejšem
               regionalnem razvoju? Mislim, da se že od prve obravnave potika dve ali tri leta.</p>
               <p>Poleg navedenega ugotavljamo, da je potrebno zagotoviti tudi dodatne finančne vire
               lokalnih skupnostim, kar zahteva čimprejšnji sprejem zakona o davku na nepremičnine.
               Do danes še tega zakona o davku na nepremičnine ni sprejela niti vlada. Kakšna je
               procedura, da bo še sprejel državni zbor, poznamo. Podpisniki bomo sprejeli vse
               potrebno, da bo zakon o skladnejšem regionalnem razvoju sprejet še letos ter da bo
               zakon o davku na nepremičnine sprejet v čim krajšem času. Je to zopet eden od
               dogovorov, takšen, kot je bil dogovor 30. junija 1997. leta oziroma takrat je bil že
               odgovor na ta dogovor, ko je bil dogovor 30. junija 1997, ko smo sprejeli tu, v tem
               zboru sklepe, pripravo zakona o spodbujanju skladnejšega regionalnega razvoja, to
               pomeni 1997. leta, ta dogovor 1998. leta in poglejte, iz leta v leto se to prestavlja
               in niti eden od naštetih problemov se ne rešuje. Takrat smo tudi zapisali - torej
               sklep državnega zbora: "Zagotovitve obsega sredstev za pospeševanje skladnejšega
               regionalnega razvoja v višini 0,23% bruto domačega produkta, to bi bila šele raven od
               leta 1991 in postopnega povečanja na primerljivo raven v državah Evropske unije."
               Vemo, da je bistveno večji delež bruto domačega produkta v državah Evropske unije,
               danes pa je ta delež, čeprav govori v poročilu ministrstvo za ekonomske odnose in
               razvoj, da bo menda za 16% letošnji delež večji od lanskega deleža, pa še vedno je to
               trikrat manj, kot bi bilo, če bi to bilo ekvivalentno ravni z leta 1991. Navsezadnje
               prijave, ki pridejo na ministrstvo za ekonomske odnose in razvoj za demografsko
               ogrožena območja, so približno 4 do 5 milijard, tisti del, za katerega občine
               zaprosijo za sofinanciranje. Pa vemo, da v glavnem ministrstvo ni več sofinanciralo
               kot do 30%.</p>
               <p>Tudi zahteve pri komunalni infrastrukturi na ministrstvu za okolje in prostor so
               zahteve - torej, zopet za tisti del, ki bi naj ga ministrstvo sofinanciralo - okoli
               2,5 do 3 milijarde letno. Sredstev pa imajo na razpolago 300 do 400, menda sedaj v
               proračunu za naslednje leto 600 ali 700 milijonov. Skratka, zopet podkapitaliziranje
               te postavke za faktor 3- do 4-krat. Vendar, poglejte sredstva, o katerih govorim -
               govorim o nekaj milijardah tolarjev; nikoli nisem govoril o 100 milijardah tolarjev,
               ampak o nekaj pod deset. Če bi vse to sešteli, bi komaj komaj prišli na postavko 10
               milijard. Vendar bi s tem naredili nekaj. To, na kar opozarjamo - in zelo malo nas je
               takih poslancev, ki opozarjamo - na razmere, ki so v državi, na demografsko ogrožena
               območja, na brezposelnost, na zanemarjeno infrastrukturo na teh območjih, na
               zanemarjanje teh območij; na splošno bi se ta območja bistveno bolje, bistveno
               hitreje razvijala. Od tega bi v končni fazi imeli največ ravno tisti, ki bi v ta
               območja investirali. To pomeni - država, če bi preusmerila en delež teh sredstev, kot
               sem že prej govoril, samo 5, 6 milijard na področju vzdrževanja in tako dalje. Če bi
               šlo na ta področja, bi se kasneje s teh področij, ko bi imeli ljudje osnovne elemente
               za življenje, vračala prek obdelane zemlje. Dobro vemo, da to, kar se pridela na
               zemlji, za sabo potegne tudi predelavo, predelovalno industrijo in tako dalje in tako
               dalje. Skratka, eno je pogojeno z drugim, vendar začeti je treba pri temeljih;
               temelji za to pa je proizvodnja, v tovarnah ali na podeželju - torej na zemlji, na
               kmetiji. Najslabše pa je samo nekje od zgoraj črpati in srkati iz tistih področij, ki
               še nekako, na žalost, životarijo. Životarijo pa bolj zaradi tega, ker tudi v teh
               panogah, primer tekstilne, usnjarske, kovinarsko-predelovalne in tako dalje - v teh
               industrijah, vemo, poznamo, kakšne osebne dohodke in s koliko mesečnimi zamudami
               dobivajo le-te izplačane.</p>
               <p>No, in v tej bogati beri proračuna bi opozoril mogoče še na eno postavko: ministrstvo
               za okolje in prostor - obramba pred točo. Ali boste imeli 3 milijone ali imeli 2
               milijona, eno in drugo vam ne pomaga nič. Čisto nič! Boljše je, če se to da na kakšno
               drugo postavko za kakšno potovanje. "Brez zveze!" Vendar podatki o škodi, ki nastaja
               prav zaradi toče - upam, da so vam prizentni v ministrstvu za kmetijstvo, ministrstvu
               za okolje in prost, ministrstvu za promet in zveze in tako dalje. To je golo
               norčevanje. Da je norčevanje še večje, je postavka 89%, to pomeni upadanje, škoda na
               tem področju pa narašča.</p>
               <p>Opozoril bi samo še ministrstvo za promet in zveze. V postavkah tega ministrstva, v
               Poročevalcih nisem nikjer zasledil tistega, kar je minister na predstavitvi ali tako
               imenovanem hearingu govoril. Govoril je o investicijskem denarju za sekundarno mrežo,
               to kar je v svojem mandatu prvo leto tudi izpeljal, to je investicije za lokalno
               infrastrukturo. Izgovor v poročilu o tem, da je sedaj država prevzela okoli tisoč
               kilometrov lokalnih cest v svojo okrilje, ne drži. Teh cest je na 100 tisoče
               kilometrov in en tisoč pri nekaj 100 tisoč kilometrih ne pomeni veliko. Zato bi bilo
               dobro, da pri spremembi oziroma pri dopolnitvah proračuna imamo tudi to postavko.
               Namreč, evidentno je, da se je iz te postavke naredilo vsaj 3-krat več kot pa, če
               take postavke ne bi bilo. Iz preprostega razloga: približno tretjino k tem sredstvom
               so dodale občine in približno tretjino, ker gre za lokalne ceste, ker gre v glavnem
               za ceste v neurbanih naseljih, so prispevali občani s pogodbami, samoprispevki itd.
               Torej tudi na tem področju se zanemarja, pa čeprav so rezultati pokazali, da so
               odlični.</p>
               <p>No, opozoril bi še samo na eno postavko ali en sklep tega državnega zbora, ki tudi ni
               bil realiziran, to je, da bo vpeljana davčna olajšava pri napovedi dohodnine za
               celotne izdatke za infrastrukturne storitve, ki presegajo običajne cene za
               infrastrukturo v urbanih naseljih. Na tem področju ni bilo narejenega nič, pa čeprav
               bi ta postavka olajšava na dva pri dohodnini, doletela tiste, ki iz svojega neto
               osebnega dohodka financirajo prav infrastrukturno mrežo. Zato predlagam, spoštovani
               kolegi, spoštovane kolegice, gospodje ministri, da pri dopolnitvi proračuna
               upoštevate omenjeno problematiko, da preusmerite del sredstev na omenjena področja in
               s tem pokažete, da sestavljate proračun Republike Slovenije tudi za tistih 60%
               prebivalcev na demografsko ogroženih področjih, čeprav jih je samo 25%, 60%
               teritorija Republike Slovenije, pa vendar 25% prebivalcev Republike Slovenije.</p>
               <p>Za imenovani primer na Igu, za to družino, pa upam, da bo se rešitev našla še pred
               nočjo. Hvala lepa.</p>
            </sp>
            <sp xml:id="SDZ2-Izredna-28-1998-10-29.sp28">

               <speaker>PODPREDSEDNIK MIROSLAV LUCI:</speaker>

               <p>Hvala, gospod Pukšič. Kolegice in kolegi, samo bi vas spomnil, da smo v splošni
               obravnavi proračuna in konkretne pripombe na posamezne postavke bomo dajali z
               amandmaji. Zato prosim, da bi v skladu s tem načeloma govorili o proračunu in da se
               bi se izogibali konkretnih postavk, ker bomo to potem v drugi obravnavi konkretno
               obravnavali. Besedo dajem dr. Jožetu Zagožnu.</p>
            </sp>
            <sp xml:id="SDZ2-Izredna-28-1998-10-29.sp29">

               <speaker>DR. JOŽE ZAGOŽEN:</speaker>

               <p>Spoštovani gospod podpredsednik, drage kolegice in kolegi! Znano je, da je v razvitih
               demokracijah državni proračun najpomembnejši politični akt. Skozi razdelitvijo
               proračunske pogače se zrcali politika države. Kolikšen del ustvarjenih dobrin bomo
               namenili za javno porabo in kako jih bomo razdelili med posamezna področja, je
               eminentno politično vprašanje. Odgovori nanj nam povedo, katerim področjem bomo dali
               prednost in katere bomo hitreje ali počasneje razvijali in kakšna bo torej politika
               naše države v zadnjem letu tisočletja, ki se izteka, gledano skozi proračunska
               očala.</p>
               <p>Proračun naj bi se glede na preteklo leto nominalno povečal za 10,8%, kot je znano,
               in bi znašal 958,6 milijarde tolarjev. Glede na predvideno stopnjo inflacije 6,5% to
               pomeni njegovo 5,3% realno rast. Ta bi lahko bila kvečjemu tako visoka, kot je
               predvidena stopnja gospodarske rasti oziroma bruto domačega proizvoda. Še spomladi je
               vlada računala na 4% gospodarsko rast v prihodnjem letu, vendar sedaj Zavod za
               makroekonomske analize in razvoj pričakuje le 3,5 do 3,7% rast, pri čemer se sklicuje
               na to, da bodo tudi druge evropske države dosegale nižje stopnje gospodarske rasti,
               kot so jo načrtovale - na primer, Zvezna republika Nemčija 2,2% - in da naj bi to
               dejstvo vplivalo tudi na nižjo gospodarsko rast pri nas. Če bo inflacija v resnici
               znašala samo 6,5%, kar je ta hip težko verjeti, bo torej realna rast državnega
               proračuna še vedno okoli ali pa najmanj 1,8% višja, kot bi smela biti. Torej, menim,
               da je izgovarjanje na recesijo v Evropi nesprejemljivo in tudi neprimerljivo, saj je
               gotovo, da 2,2% za Zvezno republiko Nemčijo gotovo pomeni toliko kot pri nas 5 ali
               6%.</p>
               <p>Za proračun prihodnjega leta je značilno več novosti. Uporabljena je bila nova
               metodologija in prisotna je strahotna obsežnost in s tem tudi nepreglednost
               proračuna. Zato se je težko znebiti vtisa, da to ni narejeno zavestno. Še vedno je v
               njem prisoten proračunski primanjkljaj, čeprav zanj ni razlogov. Še vedno se ni
               zmanjšal delež proračuna v bruto domačem proizvodu, kljub poskusom, da bi z novo
               metodologijo prikazali zmanjšanje tega deleža. Indeksi rasti v proračunu, po moji
               sodbi, ne bi smeli presegati 1 oziroma 100, glede na to, da se je v preteklih treh
               letih ogromno povečal. Spomnimo se, da s 540 na 958 milijard. V letošnjem proračunu
               ne bi smelo biti praktično nikakršnega primanjkljaja, kot sem že dejal. Dejstvo je
               tudi, da je dejanska javna poraba še mnogo večja od prikazane, ker niso zajete
               paradržavne inštitucije, to so razni skladi in agencije, ki so bodisi proračunske ali
               pa kapitalske narave, in vsaj tiste, ki so proračunske narave, bi morali biti
               vključene v integralni proračun.</p>
               <p>Po dosedanji metodologiji proračun presega, še vedno, 45% oziroma 46% bruto domačega
               proizvoda. Trenutni trendi prihodkov in odhodkov proračuna so dokaj zaskrbljujoči. V
               prvih šestih mesecih tega leta je bil zabeležen kar 6% deficit. Resnični državni
               proračun je samo tisto, kar ostane, ko odbijemo fiksne in garantirane obveznosti in
               obresti. Gre za finančne obveznosti iz preteklih let, za zakonske obveznosti in za
               obveznosti za pokojninsko in invalidsko zavarovanje. Samo za ZPIZ bo šlo 149 milijard
               in za obresti 50 milijard, to je skupno okoli 200 milijard. Če od tega, kar ostane,
               odštejemo stroške administracije, zlasti plače v javnem sektorju, ne ostane omembe
               vrednih sredstev za razvoj.</p>
               <p>Pri pripravi proračuna se je delala nerazumljiva napaka, ko so posameznim resorjem
               neselektivno, to je linearno, zmanjševali sredstva in ker morajo biti najprej
               poravnane fiksne obveznosti posameznega resorja, se je dejansko praviloma rezalo
               predvsem tista sredstva, ki so namenjena za razvoj, namesto da bi se naredila
               vsebinsko strukturna analiza in bi zmanjšali tudi druge postavke, kjer so še zelo
               velike rezerve. Se pravi, da bi šli na osnovi vsebinske analize zmanjševati. Glede na
               to ta proračun v veliki meri še vedno ohranja filozofijo jugofinanc, ne pa sodobnih
               evropskih financ. Vtis je, da predloženi proračun ni nastal na osnovi jasne razvojne
               strategije in programa racionalizacije državne uprave, pač pa, da je rezultat
               merjenja moči in prestiža koalicijskih partnerjev in kot tak pomeni tudi nenačelni
               kompromis.</p>
               <p>Z državnim proračunom se določajo tudi pogoji za delo gospodarstva v naslednjem letu
               in ti pogoji, ki so v njem, so zelo neugodni. Predloženi proračun pomeni preveliko
               obremenitve za gospodarstvo, saj so se odhodki že leta 1997 in 1998 povečali za 15%.
               Tisti, ki delamo v okviru gospodarstva ali samo z njim v povezavi, smo v paradoksalni
               vlogi, saj se moramo na eni strani zavzemati za čim večjo razbremenitev gospodarstva,
               na drugi strani pa zato, da bi dobili gospodarski resorji dovolj denarja za razvoj
               podjetij. Ob tem naj opozorim na ponižujoče majhen delež, ki je namenjen resorju
               drobnega gospodarstva, kar seveda odseva odnos vlade do zasebne iniciative. Čudi me
               tudi odkrit spor znotraj vlade oziroma posameznih resorjev, ker očitno teh nesoglasij
               niso mogli zgladiti in so jih bili prisiljeni prenesti tudi v javnost.</p>
               <p>Proračunska sredstva bi morala torej realno naraščati najmanj za 1% počasneje od
               rasti bruto domačega proizvoda, ne pa, da naraščajo hitreje od njega za skoraj 2%. V
               tem proračunu ni storjenega praktično ničesar za zmanjšanje obremenitev gospodarstva,
               za dvig njegove konkurenčne sposobnosti in za njegov razvojni zamah. V njem ni
               razčlenjena politika spremljajočih operativnih ukrepov za izboljšanje pogojev
               gospodarjenja - kljub velikemu obsegu papirja. Na primer, kako bomo odpravili
               razkorak med tečajem in inflacijo, kako bomo znižali prevelike obrestne mere, kako
               bomo privabili svež kapital, kako bo država pospeševala razvoj v posameznih panogah,
               kako se bodo zmanjševali stroški v državni upravi, zlasti število zaposlenih in
               njihova kakovost. In še konkretno. Od 3,7 milijard tolarjev, ki naj bi šle v
               Slovenske železarne in od 4,8 milijarde, ki naj bi šle v saniranje premogovnikov, sta
               le kakšni 2 milijardi namenjeni za investicijski del programa. Res je morda še
               najbolj razvojno naravnanih 2,8 milijarde tolarjev investicij v energetiko in skupaj
               je torej za čisti razvoj gospodarstva namenjen le kakšen odstotek proračuna, za
               razvoj tehnologije pa le 0,5%, kar je seveda nesprejemljivo.</p>
               <p>Država Slovenija mora končno vzpostaviti razvojne mehanizme. To je vendarle funkcija
               države. Pogledati mora v lastna čreva, ne glede na to, kako tam smrdi. Če je vlada
               ugotovila, da bo stopnja gospodarske rasti 3,5%, potem bi morala temu ustrezno
               zmanjšati tudi proračun, pa tega ni storila. Namene, za katere bodo vladni resorji
               porabili sredstva, so razdrobljeni, nepovezani, si nasprotujejo, iz njih ni razvidna
               jasna in enotna razvojna strategija. S takšnim proračunom, po moji sodbi, tihotapimo
               socializem nazaj skozi zadnja vrata. Takoj bi bilo treba pristopiti k strukturnim
               reformam, kajti v Evropski uniji ne bomo imeli več v svojih rokah finančne politike,
               ostalo nam bo le pobiranje davkov. Finančna politika se bo namreč kreirala v Bruslju.
               Tik pred tem, ko nekateri trdijo, da gremo v Evropo, ni niti najmanjše zavesti o tem,
               da je potrebno te stvari temeljito vsebinsko in konceptualno spremeniti. Skrajni čas
               je torej, da na tem področju napravimo odločilen korak, da spremenimo miselnost,
               filozofijo: država mora kot institucija postati partner gospodarstvu in njegov
               spodbujevalec, ne pa parazit, kot je danes v mnogočem. Slovenija mora postati
               zanimiva za svetovni kapital, skratka, zanimiva lokacija za ta kapital. To pa bo,
               samo če bo dovolj varna in poceni. Kapital in z njim razvoj se bo v okviru Evropske
               unije selil tja, kjer bodo zanj najugodnejši pogoji. Očitno pa je vlada tista, ki bo
               to najbrž med zadnjimi spregledala. Vlada bi torej morala najprej racionalizirati in
               modernizirati državo od osebne, občinske do državne ravni. Predvsem pa je treba takoj
               odgovoriti na vprašanje, katere stroške je še naprej mogoče in smotrno prenašati na
               državo. Vsi gledamo predvsem številke, indekse, odstopanja, premalo pa vsebino, glede
               na to, kaj je bilo načrtovano in kaj se je res zgodilo. Sprašujem vas, kdaj smo pa
               dobili od računskega sodišča poročilo o izvajanju proračuna, oceno tega? Treba je
               razčleniti vsebino in, po moji sodbi, skrčiti količino v dobro kakovosti. Za to pa so
               potrebne takojšnje strukturne in sistemske reforme.</p>
               <p>V Sloveniji smo danes na usodnem razpotju. Ali bomo ob zaključku procesa tranzicije
               in tega tisočletja ob pogojih svetovne globalizacije postali kolonija za "lon
               arbeit", kjer se bodo izdelovali predvsem sestavni deli s fizično delovno silo brez
               ustreznega znanja in razvoja, ali pa bomo postali pravna, demokratična, fleksibilna,
               učinkovita in visoko razvita članica evropske družine. Tu popravnega izpita ne bo, in
               čas za učno uro se je iztekel.</p>
               <p>Menim, da si Slovenija nikoli več ne sme privoščiti takšnega proračuna, kot ga je
               dala tokrat na mizo. Na osnovi povedanega predloženega proračuna ne morem podpreti.
               Hvala lepa.</p>
            </sp>
            <sp xml:id="SDZ2-Izredna-28-1998-10-29.sp30">

               <speaker>PODPREDSEDNIK MIROSLAV LUCI:</speaker>

               <p>Hvala gospodu Zagožnu. Naslednji razpravljalec je gospod Janez Janša namesto
               Miroslava Lucija. <stage>(Posredovanje poslanca iz klopi.)</stage> Prosim?</p>
            </sp>
            <sp xml:id="SDZ2-Izredna-28-1998-10-29.sp31">

               <speaker>JOŽEF ZIMŠEK:</speaker>

               <p>Gospod predsedujoči! Ko smo začeli razpravo o proračunu je bilo rečeno, bom prebral:
               "Hvala lepa kolegu Špiletiču. Mislim, da ste izkoristili možnost predstavniki vseh
               poslanskih skupin, tako lahko prehajamo in dajem besedo poslankam in poslancem. Pisno
               prijavljenih je 10 poslank in poslancev. Razpravo ostalnih poslancev, ki se niso
               prijavili, omejujem na 5 minut. Kot prvi razpravlja gospod Borut Pahor v svojem
               imenu." Mi smo do sedaj z gospodom Zagožnom imeli 11 neomejenih razprav. Kot zadnji
               prijavljeni je razpravljal gospod Pukšič. 67. člen govori: "Prijave k razpravi je
               treba vložiti pisno pri generalnemu sekretarju državnega zbora pred pričetkom
               razprave. Ko je vrstni naprej priglašenih razpravljavcev izčrpan, predsedujoči vpraša
               ali želi še kdo razpravljati? Razprave tistih, ki se prijavijo na ta poziv lahko
               predsedujoči omeji na določen čas, vendar ne manj kot 5 minut. Določbi prejšnjih dveh
               odstavkov ne veljata za drugo obravnavo zakonskega predloga."</p>
               <p>Jaz nasprotujem, ker se ne držimo reda, ker se ne držimo poslovnika in nekaterim
               omogočamo mimo določenega vrstnega reda prijav razprave neomejeno. Prosim, da gospod
               predsedujoči to tudi upoštevate. Hvala lepa.</p>
            </sp>
            <sp xml:id="SDZ2-Izredna-28-1998-10-29.sp32">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Kot je bilo rečeno, razpravljavec več kot 5 minut, če je bil Ivan Kebrič,
               ki je razpravo odklonil oziroma ga danes ni v državnem zboru. Kot zadnji
               razpravljavec, neomejen, je bil prijavljen Miroslav Luci. Če smatrate, da odstopim
               besedo, da to ni primerno, gospodu Janezu Janši - jaz imam razpravo še več kot za 5
               minut. Prijavljen sem bil kot 12. član; namesto Kebriča. Zapisano je, tega ne pišem
               jaz, ampak tisti, ki pomaga. Torej bomo odločili, ali ste za to, da namesto mene
               neomejeno razpravlja gospod Janez Janša, sicer imam razpravo več kot 5 minut sam.
               Ugotavljamo prisotnost in odločimo o zadevi, ali lahko namesto mene kot
               predsedujočega, ki ne želim razpravljati več kot 5 minut. Poglejte, če ima kdo
               kakršnokoli pripombo, naj pove to tukaj. Jaz lahko povem kot 12. prijavljen, Miroslav
               Luci. Če je tu kaj narobe, potem, prosim, izvolite.</p>
            </sp>
            <sp xml:id="SDZ2-Izredna-28-1998-10-29.sp33">

               <speaker>ANTON ANDERLIČ:</speaker>

               <p>Seveda nimam nič proti temu, da gospod Luci da komurkoli prednost pri razpravah,
               ampak toliko, da se ve, glede na to, da je absolutno poštenje na tej strani doma,
               gospod Luci je rekel: "Tako lahko prehajamo in dajem besedo poslankam in poslancem.
               Pisno prijavljenih je 10 poslank in poslancev. Razpravo ostalih poslancev, ki se niso
               prijavili, omejujem na 5 minut."</p>
               <p>Med temi 10, ki so razpravljali do zdaj - gospod Luci, vas ni bilo, če ste bili 11.,
               12., potem se opravičite, pa recite, da ste šteli do 10, morali bi pa šteti do 11, če
               ste vi bili 11. To je korektno in biti mož beseda, ne pa reči, da zdaj glasujemo o
               tem, ali lahko namesto vas Janša razpravlja, ker ste bili vi med temi 10. Tistih 10,
               ki ste jih pozvali, celo Kebrič je bil med tistimi 10, ki ga ni bilo tukaj, torej jih
               je bilo samo 9, je bilo samo 9 prijavljenih in ne 10 - mislim 9 prisotnih od 10, ki
               so bili prijavljeni, in ne 12, kot zdaj razlagate. V redu. Pač je to vaša manira, da
               ste hoteli malo podtakniti kakšen listek, ampak to je pač druga zadeva. Ampak to dati
               na glasovanje zdaj, da namesto vas razpravlja gospod Janša v kvoti 10 prijavljenih,
               ni korektno in nima nobene zveze s proceduro. To res nima nobene zveze. On lahko
               razpravlja, dajmo mi raje na glasovanje, če že hočete dati, da gospod Janša pač
               razpravlja neomejeno, ker se je po vaši pomoti znašel njegov listek nad 10
               prijavljenih.</p>
            </sp>
            <sp xml:id="SDZ2-Izredna-28-1998-10-29.sp34">

               <speaker>PODPREDSEDNIK MIROSLAV LUCI:</speaker>

               <p>Ja, hvala lepa. Verjetno je bila res moja pomota, namreč številka 4, gospod Ivan
               Kebrič, ima prečrtano in zapisano številko 12, kasneje. Moja številka je zapisana
               tudi pod številko 12, kot vidite na tem prijavnem listu, česar pa jaz nisem zapisal;
               torej prišlo do nesporazuma, številka 13 bi morala biti moja. Ne, ne, jaz sem bil
               prijavljen kot neomejen, ampak imamo dve številki pod 12 in to je edina napaka, ki se
               je tukaj zgodila. Lahko prezentiram, obe številko pod 12.</p>
            </sp>
            <sp xml:id="SDZ2-Izredna-28-1998-10-29.sp35">

               <speaker>ANTON ANDERLIČ:</speaker>

               <p><stage>(Govori iz dvorane!)</stage>... vi ste izjavili to.</p>
            </sp>
            <sp xml:id="SDZ2-Izredna-28-1998-10-29.sp36">

               <speaker>PODPREDSEDNIK MIROSLAV LUCI:</speaker>

               <p>Drži, gospod Anderlič, ker verjetno nisem preštel ravno vseh tistih številk, ki so
               bile tu še v celem šopu. Zato, če ne želim zapletati stvari, če menite, da zadeva ni
               primerna, da dajemo neomejeno besedo še gospodu Janezu Janši, potem nadaljujemo.
               Torej to je tisto, to želim. Proceduralno še gospa Okretičeva. Gospa Okretičeva,
               prosim, mikrofon je vaš. Vi imate proceduralno.</p>
            </sp>
            <sp xml:id="SDZ2-Izredna-28-1998-10-29.sp37">

               <speaker>EDA OKRETIČ-SALMIČ:</speaker>

               <p>Ravno takrat sem bila namesto gospoda Miroslava Lucija in moram povedati, ko je
               gospod Janša prinesel listek, da se prijavlja, je bil prijavljen s 5-minutno
               omejitvijo. Gospod Luci se je vrnil nazaj, bil je povprašan, kaj je z njegovim
               listkom in je tudi odstopil, je rekel, da nima razprave.</p>
               <p>Mislim, da je naslednja, ki ima 5-minutno razpravo, gospa Hren-Vencljeva in nato
               gospod Janša, po seznamu naprej.</p>
            </sp>
            <sp xml:id="SDZ2-Izredna-28-1998-10-29.sp38">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Proceduralno, gospod Špiletič.</p>
            </sp>
            <sp xml:id="SDZ2-Izredna-28-1998-10-29.sp39">

               <speaker>BOGOMIR ŠPILETIČ:</speaker>

               <p>Gospod predsedujoči, zdaj ne vem, kdo tolmači poslovnik; ali gospa Okretičeva, ki
               sedi v klopi, ali vi, ki trenutno vodite sejo. Najprej se dogovorite o tem. Če
               trenutno ne obvladate situacije, predlagam, vzemite pet minut odmora za posvet in
               nadaljujmo to sejo normalno, ne pa na način, da zdaj več ne vem, kdo sejo vodi -
               očitno avditorij, ne pa predsedujoči.</p>
            </sp>
            <sp xml:id="SDZ2-Izredna-28-1998-10-29.sp40">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Špiletič. Torej, po tem, kolikor sem slišal, mi je bila odvzeta
               neomejena možnost razprave za več kot pet minut - v tem času. Prijavljen sem bil kot
               12., enako kot gospod Kebrič. Torej, meni je odvzeta možnost več kot petminutne
               razprave.</p>
               <p>Ker ne želimo zapletati stvari, ki pa so se že zapletle, bomo končali z neomejeno
               razpravo. Besedo dajem gospe Hrenovi, nato pa gospodu Janezu Janši namesto mene.
               Razprava je omejena na pet minut.</p>
            </sp>
            <sp xml:id="SDZ2-Izredna-28-1998-10-29.sp41">

               <speaker>DR. HELENA HREN-VENCELJ:</speaker>

               <p>Lep pozdrav! Ko smo rešili ta proceduralni zaplet, bi rada govorila o temi, ki je,
               kot se reče, glas vpijočega v puščavi v tej državi, pa tudi verjetno v tem
               parlamentu. Govorila bi rada o sredstvih, ki jih država namenja za raziskovalno
               dejavnost in za tehnološki razvoj.</p>
               <p>Analiza financiranja raziskovalne dejavnosti v zadnjih desetih letih kaže na trend
               upadanja. Tudi proračun, ki je pred nami, za leto 1999 omogoča le preživetje
               znanstvenoraziskovalne dejavnosti v Republiki Sloveniji in še to ob pogoju, da se bo
               število "full time" raziskovalcev še zmanjšalo, kot je rekel gospod državni sekretar,
               za 30. Vendar problem ostaja, ne glede na to, kako se država do raziskovalne
               dejavnosti in tehnološkega razvoja opredeli. V času tranzicije, ko so razpadla velika
               podjetja, je propadlo tudi več kot 60% tehnoloških razvojnih jeder v projektih. Tako
               so se sredstva za tehnološki razvoj postopno zmanjševala in v letošnjem letu
               predstavljajo komaj 10% vsega denarja, s katerim lahko ministrstvo za znanost in
               tehnologijo operira. Očitno pa je tudi pri pogajanjih vlade ta segment potegnil
               krajši konec, kljub deklariranemu indeksu 111% pa se na to vežejo veliki porabniki,
               kot so investicijski transferji z 10% celega proračuna za raziskovalno dejavnost, kot
               so morsko biološka središča, dom podiplomcev, univerzitetna knjižnica in podobno.
               Torej, to zmanjšanje gre na račun tehnološkega razvoja, kajti ministrstvo se je
               odločilo, da ne more zmanjšati že tako okrnjene raziskovalne dejavnosti na račun
               vlaganja v gospodarstvo.</p>
               <p>Parlament je sprejel nacionalni raziskovalni program, ki ga je mogoče v letošnjem
               letu realizirati le še v 70%. Kaj to pomeni - da je bil precenjen ali pa da torej
               vlada ali pa naša država meni, da raziskovalna dejavnost ni potrebna, saj se stalno
               upadanje financ, ki jih država iz proračuna namenja za to sfero, odraža prav v tem.
               Po nacionalnem programu naj bi država vsako leto namenjala 10% več sredstev za
               raziskovalno dejavnost, dejansko pa je to v proračunu letošnjega leta samo še 3,9% in
               se te škarje med sredstvi, ki so opredeljena z nacionalnim programom, in sredstvi, ki
               jih dejansko namenjamo za raziskovalno dejavnost, te škarje se vedno bolj odpirajo in
               pomenijo v treh letih že celotni proračun, enoletni proračun ministrstva za znanost
               in tehnologijo.</p>
               <p>Drugo je vprašanje, ali bomo v letu 2000 dosegli tako reklamirano in priseganje na
               to, da bomo za raziskovalno dejavnost uporabili v letu 2000 1,25% bruto dohodka na
               prebivalca, ko pa smo v letošnjem letu komaj pri 0,68%. Glede na take trende se je
               ministrstvo odločilo zmanjšati število raziskovalcev. Že pri sedanji ceni
               raziskovalnega dela ugotavljamo, da je ta sramotno nizka, da smo po ceni raziskovalne
               ure med najnižjimi v Evropi in tudi da po raziskovalnih standardih ne dosegamo
               Evrope; namreč evropska norma je 6 raziskovalcev na 10 tisoč prebivalcev, pri nas pa
               imamo štiri.</p>
               <p>Tudi peti okvirni program, za katerega je predvidenih 0 sredstev in ki naj bi
               omogočili, da bi se naša raziskovalna sfera tesneje povezala z Evropo, je tako rekoč
               izvesel, čeprav je bilo obljubljeno, da bodo pri ministrstvu za finance rezervirana
               sredstva; torej teh 600 milijonov, kolikor bi jih morala Slovenija letos
               participirati, da lahko sodeluje v 5. okvirnem programu.</p>
               <p>Bom končala. Negativni trend se nadaljuje. Znanost in tehnološki razvoj sta deležna
               vedno manjše pozornosti v tej državi in ne vem, kako si potem razlagate ali kako
               želite doseči tržno izvozno - tržno kot je rekel gospod Horvat, izvozno trženje
               oziroma kaj bomo tržili v izvozu. Očitno od izdelkov lastne pameti ne bomo mogli.
               Hvala.</p>
            </sp>
            <sp xml:id="SDZ2-Izredna-28-1998-10-29.sp42">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegici. Na vrsti je gospod Janez Janša.</p>
            </sp>
            <sp xml:id="SDZ2-Izredna-28-1998-10-29.sp43">

               <speaker>JANEZ JANŠA:</speaker>

               <p>Gospod podpredsednik! Spoštovane kolegice in kolegi. Obravnava in sprejem proračuna
               je v normalni državi najpomembnejši politični akt parlamenta v celem letu. Pri nas pa
               o tem razpravljamo pred prazno dvorano.</p>
               <p>Glede na to, da to očitno danes nikogar več ne zanima, dajem proceduralni predlog in
               prosil gospod podpredsednik, da ga daste na glasovanje. Da za danes delo končamo in
               nadaljujemo jutri ob 10.00 uri, ko bo to koga zanimalo. Upam. Skratka proceduralni
               predlog je, da danes zaključimo z delom in nadaljujemo jutri ob 10.00 uri.</p>
            </sp>
            <sp xml:id="SDZ2-Izredna-28-1998-10-29.sp44">

               <speaker>PODPREDSEDNIK MIROSLAV LUCI:</speaker>

               <p>Slišali smo proceduralni predlog: zbor danes z delom zaključi in nadaljuje jutri ob
               10.00 uri. O tem proceduralnem predlogu bomo glasovali. Ugotavljamo prisotnost! <stage>(42
               prisotnih.)</stage> Ponovimo glasovanje. Ugotavljamo prisotnost! <stage>(47 prisotnih.)</stage> Državni zbor
               je sklepčen in nadaljuje z delom. Sedaj moramo glasovati o proceduralnem
               predlogu.</p>
               <p>Torej ugotavljamo še enkrat prisotnost. Ugotovimo prisotnost! <stage>(52 prisotnih.)</stage></p>
               <p>Kdo je za proceduralni predlog, da zbor danes konča z delom in nadaljuje jutri ob
               10.00 uri? <stage>(16 poslancev.)</stage> Je kdo proti? <stage>(42 poslancev.)</stage></p>
               <p>Ugotavljam, da proceduralni predlog ni sprejet.</p>
               <p>Zbor nadaljuje z delom. Besedo ima - razpravo do 5 minut, gospod Janez Janša. Prosim
               za mir v dvorani!</p>
            </sp>
            <sp xml:id="SDZ2-Izredna-28-1998-10-29.sp45">

               <speaker>JANEZ JANŠA:</speaker>

               <p>Torej veseli me, da se je dvorana le malo napolnila in upam, da bo to zanimanje
               obdržano glede na to, da ste se z večino glasov odločili, da vas tema zanima.
               Kakorkoli, dejstvo je, da v Sloveniji obravnava proračuna v zadnjih letih ne zanima -
               potem ko stvar pride v državni zbor - ne vlade, včeraj smo se celo pohvalili oziroma
               se je predsedujoči pohvalil, da na seji državnega zbora sodelujejo kar štirje
               ministri. Kar štirje ministri, pomislite, od 21 ali koliko jih imamo. To je bilo
               izrečeno kot pohvala. To ne zanima javnosti in ne zanima niti poslancev. Ob razpravi
               o proračunu je dvorana najbolj prazna. Ko bi se vprašali, zakaj je temu tako, vendar
               se ni treba, ker vemo, proračun se v Sloveniji ne sprejema v državnem zboru, proračun
               se sprejema na Brdu, v koaliciji in ko je tam razprava končana in ko se seansa na
               Brdu zaključi, proračun nikogar več ne zanima. Denar je razdeljen, ministrstva
               začnejo podpisovati predpogodbe še prej, preden zadeva sploh pride v državni zbor in
               se že porablja v naprej. Nekaj s tem v tej državi ni v redu. Dejstvo je, da smo v
               lanskem letu vložili nekaj 100 amandmajev - pri tem mislim na celo opozicijo - na ta
               proračun, pa seveda noben od teh amandmajev praktično ni bil izglasovan oziroma
               mislim, da je bil eden glede Rdečega križa. In to dejstvo potrjuje, da ta državni
               zbor o tem proračunu ne odloča. Ti lahko predlagaš še tako pametno stvar, vlada celo
               prizna, da je pozabila dati v proračun, pa to ne bo izglasovano, ker ni bilo takega
               koalicijskega dogovora. Tako da je razprava več ali manj brezpredmetna, govori se
               zaradi tega, da se opozarja na nekatere stvari, ki se potem tako ali tako ne
               upoštevajo. Tako smiselno je opozarjati samo na tiste ključne zadeve, ki so dejansko
               pereče, in prva, ki je pereča in ki smo jo že nekajkrat omenili, je vprašanje
               proračunskega primanjkljaja. Dejstvo je, kot je že opozoril kolega Špiletič, da v
               letošnjem proračunu oziroma v proračunu za naslednje leto ni upoštevano opozorilo
               Banke Slovenije, ki je rekla, da svet Banke Slovenije pričakuje od vlade in državnega
               zbora, da bo javnofinančni račun za prihodnje leto izravnan in da se relativno
               velikost javnofinančnih izdatkov ne bo večalo. Kot da tega opozorila ni bilo, na
               Banko Slovenije se sklicuje takrat, kadar prikima vladi. Vlada predvideva 27 milijard
               proračunskega primanjkljaja ali 0,8 procentov. Seveda je, kot stalno opozarjamo, to
               samo eden od možnih izračunov tega primanjkljaja.</p>
               <p>Pred časom je v državnem zboru nastala neka skupina za analize, ki se je ukvarjala
               tudi s tem problemom. Upam, da ste poslanci poročilo te službe, ali kakorkoli se že
               imenuje, tega državnega zbora prebrali. Ta skupina za analize ugotavlja, da bi že
               leta 1997 proračunski primanjkljaj znašal 2,8%, če bi vanj šteli tudi izdatke za
               Dars. Vendar je v tej državi tako, da se Dars enkrat šteje za proračunskega
               uporabnika, drugič pa ne. Takrat, ko gre za proračunski primanjkljaj, se ga ne šteje,
               takrat, ko ga je treba financirati iz proračuna, se ga pa šteje. Finančno ministrstvo
               vedno daje odgovor, kot se njemu zdi. Če bi prišteli k tej številki in temu procentu
               še nekatere druge stvari, ki jih ni v proračunu, jih pa v normalni državi štejejo v
               proračunski primanjkljaj, potem bi bil ta procent še večji. Prebral bom - glede na
               to, da je glavna "športna panoga" pozicije v državnem zboru ukvarjanje s tem, kako bi
               omejili razprave opozicije, in imam samo še minuto in 30 sekund - to, kar piše v
               zaključku poročila te skupine državnega zbora. Piše naslednje: "Slovenija še ni
               prilagojena mednarodnim standardom integriranih ekonomskih računov s tega področja."
               Zaradi tega, seveda, vlada lahko pravi, da je proračunski primanjkljaj 0,8%. Po tem
               izračunu, ki ga vlada uporablja, je seveda temu tako, po drugih izračunih je pa lahko
               drugače; izračuni pa niso prilagojeni mednarodnim standardom, tako da niso
               primerljivi.</p>
               <p>No, v zvezi s proračunskim primanjkljajem bi rekel še naslednje - za ostalo pa se bom
               kasneje javil k razpravi - da je Wall Street Journal objavil podatek, da ima
               Slovenija 5,6% oziroma celo 6,4% proračunskega primanjkljaja. Predsednik vlade je to
               komentiral na televiziji in je dejal naslednje, da "to ne drži, da je to objavila
               neka tuja obskurna revija in da bo ta podatek popravila". Wall Street Journal ni
               obskurna revija, je bolj ugledna revija v svetu kot vse, kar se tiska v tej državi.
               Drugič, ta "obskurna revija", v narekovajih, tega podatka nikoli ni popravila; niso
               prisluhnili predsedniku slovenske vlade. Tako, da tisti, ki pač razpolagajo s tem
               podatkom, si o Sloveniji mislijo svoje. Hvala.</p>
            </sp>
            <sp xml:id="SDZ2-Izredna-28-1998-10-29.sp46">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Janši. Naslednji razpravljalec je gospod minister Gaspari. <stage>(Ugovori
               poslancev iz klopi.)</stage> Mislim, da ima najprej besedo gospod minister Gaspari, ker se je
               veliko prej prijavil za razpravo.</p>
            </sp>
            <sp xml:id="SDZ2-Izredna-28-1998-10-29.sp47">

               <speaker>MAG. MITJA GASPARI:</speaker>

               <p>Hvala lepa. Rad bi samo odgovoril na nekatere navedbe poslanca, gospoda Janše, ki
               najmanj, kar je, niso nujno točne.</p>
               <p>Prvič, ni nujno točno, kar je zapisano v gradivu - ki ga jaz sicer sam nisem videl -
               delovne skupine parlamenta o metodoloških vprašanjih državnega proračuna oziroma
               javnih financ. Žal seveda, ker je imel gospod Janša samo 5 minut časa, je nekorektno,
               da bi sam imel 10 ali 15 in to razložil, sem pa pripravljen takrat, ko mi bo dano več
               kot nekaj minut, to tudi brez posebnih papirjev iz glave razložiti, ker te zadeve
               dobro poznam.</p>
               <p>Torej netočno je - najmanj kar je, je netočno poigravanje s številkami, povezanimi z
               Darsom. Mislim netočno zaradi tega, ker tudi druge države to zadevo niso reševale,
               tako kot bi neka delovna skupina ali kdo od zaposlenih republiškega zavoda za
               statistiko želel, ampak je to tako, kot je po mednarodnih klasifikaciji dejavnosti -
               mednarodni klasifikaciji, ki je priznana in to je GFS, statistika mednarodnega
               denarnega sklada, ki jo Slovenija s proračunom leta 1999 in primerjavo tudi s
               proračunom 1998 upošteva - ugotovljeno, kaj sodi v kakšen sektor. Da bi lahko
               meritorno sodili, kam sodi, so potrebni predpogoji, predpogoji v Sloveniji, da bi se
               lahko sploh se kregali o tem, kaj kam sodi ali naj bi sodilo, je uredba zavoda za
               statistiko o institucionalnih sektorjih narodnega gospodarstva, ki je bila objavljena
               pred 3 meseci in ki bo začela veljati 1. januarja 1999. Pred tem Slovenija ni imela
               nikakršne klasifikacije, ki bi jo obvezovala v kakršnikoli razporeditvi. Ministrstvo
               za finance že nekaj let uporablja klasifikacijo, ki konsolidira centralni proračun
               države, lokalne proračune - to se pravi proračune občin - in obe socialni blagajni,
               kar je v skladu z GFS-om. GFS zelo jasno pove, kaj sodi v tiste dejavnosti, ki naj bi
               se konsolidirale s centralnim proračunom oziroma kaj sodi v tisto dejavnost, ki jo
               globalno imenujemo "general goverment" oziroma širša država, kot bi se po slovensko
               temu reklo.</p>
               <p>V nobenem primeru - in ne gre za to, da prikazujemo Dars, kakor nam kdaj povšeči.
               Dars nikoli ni bil proračunski uporabnik, razen pri odločbi računskega sodišča, ki
               smo jo kot ministrstvo za finance "osporavali" po strokovni plati, ker je bila po tej
               plati nestrokovno pripravljena. Proračunski uporabniki so v Republiki Sloveniji tisti
               uporabniki, ki so določeni z zakonom o izvrševanju državnega proračuna. To so
               proračunski uporabniki državnega proračuna in tako je povsod po svetu. Podobno
               institucijo kot je Dars je poznala Avstrija in jo še pozna in ta institucija ni
               konsolidirana v centralni proračun države kot investitor za izgradnjo avtomobilskih
               cest v Avstriji. Ta razprava je celo tekla z eksperti mednarodnega denarnega sklada
               in misijo tega sklada pred kratkim - ne bi jih rad zlorabljal v argument zase - ki so
               to tudi odkrito priznali. Konec koncev šef misije je po rodu gospod iz Avstrije in
               pozna te razmere tudi v Avstriji. Zanimivo je, da se nihče ne vpraša, zakaj v
               centralnem proračunu niso konsultirani javni zavodi, univerza, javni zavodi na
               področju šolstva, kulture, zdravstva, športa. Bilo bi zelo umestno se vprašati, zakaj
               to ni del državnega proračuna glede na to, da prihaja iz državnega proračuna v
               nekaterih segmentih - predvsem v šolstvu, kulturi, tudi zdravstvu ne toliko - tudi
               več kot 50% sredstev za izvajanje nekaterih programov, predvsem plače in materialni
               stroški. Kar se tega tiče bi prosil, dejansko bi prosil - ne bi drugega naredil-
               prosil bi za to, da se strokovni pogledi merijo s strokovnimi metri in se tudi
               strokovno obravnavajo.</p>
               <p>Tukaj pred vami bi lahko imel zelo zanimivo diskusijo o tem, ali mislim, da je
               izračun bruto domačega proizvoda zavoda Republike Slovenije za statistiko v celoti
               korekten ali ne, pa tega ne počnem, ker ga vzamem takega kot ga zavod objavi in ga
               tudi tako uradno prevzemam. Pa je precej možnosti za diskusijo o tem, ali je ta
               proizvod izračunan po metodi dohodkov in po metodi potrošnje dejansko tak, da bi dal
               skupni rezultat v celoti. Vsa pretekla leta je bil s stališča potrošnje metode
               podcenjevan. To se je lepo videlo, ko se je pretvarjal ta produkt iz stalnih cen v
               tekoče cene. Ampak puščam to ob strani, da ne bi zgledalo, da iščem ali bi za kritiko
               na drugi strani - kakorkoli konsolidirate državne finance ali javne finance v
               Sloveniji, ne boste prišli do 6%, kakorkoli. Kakorkoli široko nategnete pojem
               proračuna in javnega financiranja - žal ne. Ta revija, še enkrat bi rad poudaril -
               to, kar je tudi rekel gospod Janša - ta revija, ki je objavila 6%, je ta podatek
               objavila po pomoti, ker je to podatek iz Slovaške. Ker pa je Slovaška slučajno ob
               Sloveniji po abecedi in po prikazu, lahko to preverite v publikacijah, ki so bile
               objavljene pred tem in po tem, in boste videli, da je pri Slovaški podatek 6 in nekaj
               odstotkov primanjkljaja v proračunu - jaz ne morem pomagati.</p>
               <p>Prav tako se je Euromony zapisalo, da se je reiting Slovenije poslabšal, pa ga bodo
               sedaj popravili, ker so naredili napako. To se dogaja in je nemogoče... Res, dajte
               povedati, po kakšni metodi. Mi smo prosili avtorje tega zapisa v Central european
               review mislim, da se imenuje v celoti. Povzema pa analize v "fus noti" nekega
               bančnega združenja - če se dobro spomnim, če to ista navedba, ki jo tudi gospod Janša
               uporablja, če je to sedaj. To je evropska izdaja te revije, za katero mislim, da ste
               jo vi omenil - če se ne motim. Odgovora, kako so prišli do številke, ni bilo. Če je
               to preverljiva metoda, kako so prišli do izračuna, ga ni problem objaviti in
               povedati. Za vsako statistiko je značilno od drugih stvari, da je ponovljiva. Da se
               da ponovno izračunati zadevo, ki je že bila enkrat izračunana, na isti način in pod
               enakimi pogoji. Torej ni res, in sem pripravljen z vami, če želite, tudi na odboru
               iti od elementa do elementa in bomo lahko preračunavali kakorkoli želite
               primanjkljaje: ožje, širše, najširše, države, celotnega javnega sektorja, in boste
               videli, do kakšnih rezultatov bomo prišli.</p>
               <p>Mimogrede, ta navedba za Banko Slovenije, da svet Banke Slovenije pričakuje izravnan
               proračun - seveda, lahko bi dejal, da tudi vlada pričakuje, tako kot svet Banke
               Slovenije, tudi kaj od Banke Slovenije, in to občasno - čeprav manj pogosto - tudi
               pove. Pove predvsem to, da je povezava med denarno in ekonomsko politiko, predvsem pa
               proračunsko politiko, nekoliko bolj tesna, kot se zdi na prvi pogled in da rezultati
               delovanja monetarne politike imajo svoje vplive tudi na proračunsko oziroma ekonomsko
               politiko, in to ne nujno in vedno samo pozitivnih.</p>
               <p>Politika obrestnih mer je tipična politika denarnih oblasti in politika obrestnih mer
               verjetno ni bila v celotnem obdobju tako usmerjena, da bi omogočala zniževanje
               stroškov podjetniškega sektorja. Marža obresti nad tečajem je del te politike.
               Razlika med domačo in tujo inflacijo ni samo stvar državnega proračuna, ampak tudi
               monetarne politike. Samo gibanje tečaja ima neposreden vpliv na proračun, ker zahteva
               ob stagnaciji tečaja, pri še ne popolnoma prilagojenem gospodarstvu tudi višje
               stroške produkcije oziroma poslovanja, ki se potem lahko odrazijo v večjih težavah
               posameznih segmentov gospodarstva, podjetij ali pa sektorjev, kar zahteva - ali naj
               bi zahtevalo - dodatne subvencije; kar pritiska na porabo državnega proračuna. To je
               samo nekaj zelo banalnih povezav, ki delujejo in kjer je povezava med denarno in
               politiko proračuna oziroma ekonomsko politiko zelo evidentna. V Evropi trenutno ni
               države, razen Luksemburga in Irske, ki bi imela proračunski presežek. Mnoge med njimi
               poskušajo proračunski primanjkljaj znižati, pri čemer ne uspejo znižati stopnje
               nezaposlenosti, ki ostaja osnovni problem v večini držav, tudi ob takih programih,
               kot ga zdaj slišimo za Nemčijo pri novi vladi, kjer bomo lahko čez nekaj mesecev
               ugotavljali, ali je ta program realen ali ne, ko obljublja določeno zniževanje
               davščin tam, kjer jih obljublja. Iz programa je težko opaziti, kot nam je bilo na
               razpolago, da bi na drugi strani našel vir za zapiranje tega zmanjšanja na tisti
               strani, ki bi pač to omogočala; samo dražitev bencina tudi v Nemčiji ne bo prinesla
               tega vira.</p>
               <p>Torej, še enkrat ponavljam, ne bi rad polemiziral, sem pa pripravljen v vsakem
               trenutku na kateremkoli organu parlamenta v detajle razpravljati o proračunskem
               primanjkljaju. Bi pa prosil, da se potem k temu dodajo še razprave metodološke narave
               o plačilni bilanci, bilanci monetarnega sistema in računu bruto domačega proizvoda in
               bomo verjetno prišli do skupnih ugotovitev, kje so problemi. Problemi v Sloveniji
               niso tam, kjer jih pretežno iščemo, problemi so predvsem v tem, da je treba v
               največji možni meri zajeti vse subjekte, ki v Sloveniji proizvajajo oziroma
               poslujejo, to je problem bruto domačega proizvoda. Potrebno je, da bo monetarna
               statistika usklajena s plačilnobilančno statistiko, da ne bo prihajalo do velikih
               diskrepanc med podatki o spremembah v denarnem računu in plačilni bilanci. Vse to
               skupaj, povezano s fiskalno bilanco da celovito sliko. Še enkrat pa ponavljam,
               nemogoče je govoriti verodostojno o 6% primanjkljaja, niti ne o 2,8%.</p>
               <p>Glede Darsa in drugih enot, o katerih sprašujete - ministrstvo za finance se je
               držalo enotne, iste metodologije. Vsa štiri leta je ni spreminjalo, se pravi, je ta
               metodologija preverljiva od začetka do danes. Poleg tega bi prosil, kadar bomo
               razpravljali o takih stvareh, da si pridobimo tudi nekaj dodatnih informacij o tem,
               kaj se dogaja v drugih državah Evropske skupnosti, kako so mnoge druge države
               Evropske skupnosti zmanjševale svoj javni dolg s 100% na 70% ali pa 60% v enem ali
               dveh letih in kako so zmanjševale svoj proračunski primanjkljaj. Takrat vam lahko
               povem nekaj primerov računovodskih rešitev drugih držav, kot so Belgija, Italija in
               še koga, kako so do teh rezultatov prišli. Hvala lepa.</p>
            </sp>
            <sp xml:id="SDZ2-Izredna-28-1998-10-29.sp48">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister. Repliko ima gospod Gerenčer, naslednja replika gospod
               Janša.</p>
            </sp>
            <sp xml:id="SDZ2-Izredna-28-1998-10-29.sp49">

               <speaker>ANDREJ GERENČER:</speaker>

               <p>Hvala za besedo. Da bom pojasnil včerajšnje svoje vodenje seje. Poslanski kolega Feri
               Horvat je v svoji razpravi ugotovil, da je premalo ministrov in da sta samo dva
               prisotna. Sam sem, ko je končal razpravo, opozoril zaradi zapisa seje, da so na seji
               prisotni štirje ministri, in sicer: minister za finance, za kmetijstvo, pravosodje in
               minister Kušar - so štirje. Nisem pa kazal nobenega velikega veselja, da so štirje
               ministri na seji. Prosim, da se to tudi vzame na znanje. Hvala.</p>
            </sp>
            <sp xml:id="SDZ2-Izredna-28-1998-10-29.sp50">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Repliko ima pa gospod Janša. Izvolite.</p>
            </sp>
            <sp xml:id="SDZ2-Izredna-28-1998-10-29.sp51">

               <speaker>JANEZ JANŠA:</speaker>

               <p>Poglejte, spoštovane kolegice in kolegi! Tam, kjer se o proračunu dejansko odloča,
               sedijo vsi ministri, ne, vsi, ker se odloča o pogojih njihovega dela. Tam, kjer se pa
               ne odloča, pa jih ni. In danes jih v glavnem ni, ker se tukaj nič ne odloča. Mi tukaj
               delamo isto, kot bi mlatili prazno slamo oziroma učinek je isti, ne glede na to, kaj
               govorimo. Tam, kjer se je dejansko odločalo o proračunu, so bili vsi, pa še kdo
               zraven.</p>
               <p>Zdaj pa, kar se tiče proračunskega primanjkljaja. Gospod minister, nisem rekel, da je
               naš proračunski primanjkljaj 6,4%, in meni tega ni treba utemeljevati. Povedal sem,
               da je bilo to objavljeno v ugledni tuji reviji, ki jo berejo tudi vsi tisti, ki
               kakorkoli odločajo o mednarodnem finančnem položaju te države, in sem opozoril na to,
               da ta podatek kljub obljubi predsednika vlade nikoli ni bil popravljen. Vi zdaj
               pravite, da je to podatek za Slovaško. V okviru možnosti - jaz spremljam te podatke -
               za centralne evropske države Slovaški nikoli ni bilo tega podatka; v nobeni
               publikaciji ni pisalo, da ima Slovaška tak primanjkljaj. Moram pa reči, da tudi jaz
               osebno ne verjamem, da je ta primanjkljaj tako visok, ker bi to predstavljalo pravo
               katastrofo. Prav tako moram reči, da ne verjamem, da je samo 0,8% oziroma da je bil v
               lanskem letu oziroma da je v letošnjem letu 1%. Vi ste rekli, da je treba govoriti o
               strokovnih mnenjih.</p>
               <p>Zdaj, to je državni zbor, ta državni zbor ima nekatere svoje službe in mislim, da bi
               morali kot poslanci tega državnega zbora...</p>
            </sp>
            <sp xml:id="SDZ2-Izredna-28-1998-10-29.sp52">

               <speaker>PODPREDSEDNIK MIROSLAV LUCI:</speaker>

               <p>Kar izvolite.</p>
            </sp>
            <sp xml:id="SDZ2-Izredna-28-1998-10-29.sp53">

               <speaker>JANEZ JANŠA:</speaker>

               <p>... Skratka, mislim, da bi morali kot poslanci tega državnega zbora kakšne odločitve
               tega telesa utemeljiti ali pa vsaj verificirati tudi z od vlade neodvisnimi podatki.
               Ni rečeno, da je tisto, kar pa pride iz vlade, pa vse sveto. In hvala bogu, da je ta
               institucija ustanovila neko analitsko službo, ki zadev kolikor toliko neodvisno od
               izvršilne oblasti - popolnoma ne more, ker mora jemati podatke zavoda za statistiko,
               ki je uradna oziroma ki je urad izvršilne oblasti, ampak da neke analize vendarle
               približno samostojno naredi. To sem vam prebral in vam bom še enkrat prebral. V tej
               oceni, ki je bila narejena poleti, piše naslednje. Prvič, v tabeli 2 na 9. strani je
               prikazano, koliko je bil primanjkljaj državnih ustanov v obdobju od 1992 do 1997.
               Podatki za lansko leto za 1997 so naslednji: sistem javnih računov, primanjkljaj
               1,1%; po sistemu nacionalnih računov 2% in če vključimo še Dars v sistem nacionalnih
               računov, 2,8% za lansko leto. Vi ste seveda v tem svojem prikazu prikazali podatek,
               ki ste ga dobili po metodologiji sistema javnih računov. Zdaj pa, kaj je problem;
               problem je v tem, da te stvari niso mednarodno usklajene in na to analitska služba
               državnega zbora tudi opozarja, ko pravi: "Razlike izračunih presežka ali
               primanjkljaja javnih financ po obeh metodah pa nastanejo še iz dodatnega razloga. Po
               novi, z Evropsko unijo usklajeni statistični sektorizaciji bodo med ustavnove
               državnega sektorja vključeni tudi posamezni, zunajproračunski skladi, agencije in
               družbe, ki jih je ustanovila država in so pod njenim nadzorstvom, ob pogoju, da niso
               tržni proizvajalci. S tem se bomo približali ideji o integralnem proračunu, ki smo jo
               z ustanavljanjem zunajproračunskih skladov opustili. Dokončen dogovor, kakšen je v
               resnici presežek oziroma primanjkljaj slovenske države po IES 1995, bo možen šele po
               sprejetju nove institucionalne sektorizacije v statistiki. Analize sicer nezadostnih
               in netransparentnih podatkov - to je tudi poseben problem - skladov agencij in družb
               omogočajo okvirno oceno, da se tekoči presežek oziroma primanjkljaj države z
               vključitvijo večin, kljub temu ne bi bistveno spremenil. Edina bistvena izjema bi
               bila vključitev Dars, saj bi tako v državni primanjkljaj vključili tudi vsa posojila
               z državnim poroštvom, ki jih ta družba najema za gradnje avtocest. Ta dolg ni
               vključen v državni dolg, ampak je sedaj prikazan samo v javno zajamčenem dolgu. Zgolj
               z vključitvijo Dars med državne ustanove bi se tekoči primanjkljaj države povečal
               leta 1996 za 0,7% bruto družbenega produkta in leta 1997 na okoli 2,8%.</p>
               <p>Še zaključna ugotovitev. Slovenija še ni prilagojena mednarodnim standardom in
               integriranih ekonomskih računov s tega področja."</p>
            </sp>
            <sp xml:id="SDZ2-Izredna-28-1998-10-29.sp54">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Replika, gospod minister.</p>
            </sp>
            <sp xml:id="SDZ2-Izredna-28-1998-10-29.sp55">

               <speaker>MAG. MITJA GASPARI:</speaker>

               <p>Edino uradno primerljiva osnova za primerjanje fiskalnih situacij v posameznih
               državah je letno poročilo mednarodnega denarnega sklada. To je "Jearbook of financial
               statistics". Mednarodni denarni sklad in njegova statistika General financial finance
               statistics, se loči od Statistics national accounts Združenih narodov, ki je
               mednarodna svetovna referenca na tem področju "ESA european statistics standards, je
               izvedenka iz SNA, to se pravi mednarodne svetovne klasifikacije statistične
               klasifikacije dejavnosti. Tisto, kar je poizkus ESA, je, da bi se kompletni računi
               vodili po enem principu in to je po tako imenovani obračunani realizaciji. Ker samo
               po principu obračunane realizacije je mogoče združiti finančne statistike z
               obračunskimi statistikami, kar so statistike družbenega proizvoda, bruto proizvoda
               razpoložljivega dohodka ali katerekoli druge izvedene kategorije iz tega naslova.</p>
               <p>Take statistike v tem trenutku nima večina evropskih držav za svoje fiskalne potrebe.
               Večina evropskih držav svojega proračunskega javnofinančnega poslovanja nima
               organiziranega na principu obračunane realizacije, ker je ta metoda obračuna, ki je
               popolnoma normalna statistična metoda za družbene račune, težko uporabljiva
               neposredno za finančno statistiko. Tisto, kar je bistveno, je, da se ne da tako
               mehanično - kot je bilo zapisano v gradivu, ki ga mi, žal, nismo videli in ga tudi ne
               moremo pisno komentirati, ga bomo pa rade volje komentirali, če bomo imeli možnost s
               tem gradivom biti seznanjeni - je mehanično seštevanje določenih stvari po neki
               metodi, ki je primerna za izračun bruto domačega proizvoda. Ni pa nujna niti nujno
               primerna za fiskalno statistiko, za fiskalne račune, kar še ne pomeni, da je zadeva
               netransparentna. Ta izjava, če je bila zapisana tako, kot je poslanec, gospod Janša,
               prebral, je preuranjena. Najmanj, kar je, je preuranjena in ni na ustrezen strokoven
               način preverjena, kaj to pomeni v tem primeru netransparentno. Transparentnost
               slovenskih javnofinančnih podatkov je preverljiva računovodsko. Torej ne gre za to,
               da se podatki prilagajajo, prirejajo.</p>
               <p>Konec koncev, računsko sodišče vsako leto pregleda računovodske knjige, na katerih
               temeljijo kakršnikoli prikazi, ki se delajo iz tega naslova, ker drugače prikazov ni
               moč narediti. S tem, kar je za proračun leta 1999 narejeno, je celo meter,
               metodologija knjiženja poenotena z metodologijo proračunskega prikaza. Številke pred
               postavkami oziroma konti so hkrati računovodski konti, na katerih se izknjiži
               poslovni dogodek, ki je označen v teh prikazih. Se pravi, je popolna enoznačnost v
               poslovnem dogodku - od njegovega nastanka, zapisa, se pravi, vknjižbe, do njegove
               objave v obliki bilance, računa ali kaj podobnega.</p>
               <p>Seštevanje, tako kot je bilo rečeno, če bi bilo tako in tako... Veste, kaj, če bi
               bilo, je odvisno od tega, kaj je zapisano v zakonu. Prvi kriterij za razvrščanje
               subjektov in dogodkov je zakonska osnova v Sloveniji in v Evropi in ne statistični
               standard. Statistični standard je kategorija, ki je izvedena iz osnovnega pravnega
               položaja subjekta, ki mu ga zakon ali pa drug predpis določi. Če se spomnite, velja v
               zakonu o Dars oziroma bencinskem tolarju osnovno pravilo, da za kredite, ki jih
               najema Dars, odgovarja Dars z lastnimi sredstvi, to je s cestninami - za odplačilo
               teh kreditov. Torej ni subsidiarnega jamstva za odplačilo kreditov države v tem delu.
               Sredstva ne prihajajo iz proračuna za odplačilo kreditov, ampak iz cestnine, ki je
               osnovni vir oziroma eden od temeljnih virov, po zakonu njihov lastni vir, ne pa vir
               državnega proračuna, niti ni zapisan v državnem proračunu, ker ne gre skozi državni
               proračun.</p>
               <p>Torej najmanj, kar je, je to siva cona, o kateri se je vredno strokovno pogovarjati,
               ne pa dajati enoznačnih, dokončnih zapisov take vrste, kot je bil tukaj prebran.
               Spoštujem strokovnost tistih, ki so to zapisali, ampak kljub vsemu prosim, da
               poslušamo, takrat, kadar take teme obravnavamo, kljub vsemu več strani. Ministrstvo
               za finance ne posiljuje nikogar s podatki, ki jih je dalo. To so podatki, ki izhajajo
               iz vsem znane metodologije in znanih poslovnih dogodkov, ki so se že zgodili ali pa
               se še bodo zgodili, to se pravi, so predvideni. Vprašal bi, zakaj ta ista skupina ni
               v to harmoniko izračuna različnih primanjkljajev vključila še javnih zavodov? Kaj je
               bil razlog? Ali so to tržni proizvajalci po ESA? Ali so zavodi pri nas tržni
               proizvajalci v skladu z evropsko statistično metodologijo? Niso. Ali pa so, kdo ve.
               Po zakonu pri nas so to ene čudne institucije: so neodvisne od države, ker imajo v
               svojih poslovodnih oziroma struktura v članstvu svetov, ki jih vodijo, so pretežno
               ljudi, ki niso imenovani od države. Država pa je bila z zakonom leta 1990
               pooblaščena, da prevzame v lastništvo oziroma v upravljanje njihova sredstva. Lahko
               bi vam povedal primer Nizozemske, ki je zelo zanimiv, pa vas zdaj ne bom več s tem
               moril. Na Nizozemskem so vse šole v lasti tistih, ki so jih ustanovili, to ni država,
               to so običajno donatorji. V celoti pa je financirana s strani države. Ali veste, kje
               so razvrščene te šole? Zunaj javnega sektorja. Hvala lepa.</p>
            </sp>
            <sp xml:id="SDZ2-Izredna-28-1998-10-29.sp56">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister. K repliki se je prijavil Janez Janša in gospod Špiletič,
               ja, kot drugi. Kar umirjeno. Prej je bil prijavljen gospod Janša.</p>
            </sp>
            <sp xml:id="SDZ2-Izredna-28-1998-10-29.sp57">

               <speaker>JANEZ JANŠA:</speaker>

               <p>Torej, gospod minister in spoštovane kolegice in kolegi! Meni je všeč, da je prišlo
               do te razprave, da se nekatere stvari razčistijo. Ne vem pa, zakaj je potrebna taka
               prizadetost gospoda ministra, saj samo soočamo strokovna mnenja. To je normalno. Že
               tri mesece poslušamo in beremo v režimskih medijih, kako opozicija nič ne razpravlja
               o proračunu. Doslej nismo mogli razpravljati, zdaj pa lahko in najbrž lahko terjamo
               tudi kakšne odgovore od tistih, ki so zadolženi za javne finance v tej državi.
               Dejstvo je, da to, kar je pač napisano v analizi službe državnega zbora, ne
               nasprotuje tej številki, do katere je prišla vlada, ampak samo pravi, da je to eden
               od možnih izračunov. In tudi mi pravimo: po sistemu javnih računov je proračunski
               primanjkljaj tak, kot pravi gospod finančni minister. Po sistemu nacionalnih računov
               - in ta sistem je najbrž za nacionalno bilanco in za nacionalno ekonomijo tudi
               pomemben, ker tam so vsi plusi in minusi in se ve, s čem bomo razpolagali v
               prihodnosti in kakšne dajatve bomo plačevali oziroma kakšne dolgove - pa so te
               številke večje. In ne vem, zakaj je takšna živčnost ob tem, če jih slišimo in povemo.
               Morda pa je resnica še bolj črna od tega, kar kaže ta druga metodologija.</p>
               <p>Opozarjam tudi na to, na kar nismo dobili odgovora. Služba, ki je delala to analizo,
               pravi, da po: "novi, z Evropsko unijo usklajeni statistični sektorizaciji bodo med
               ustanove državnega sektorja vključeni tudi posamezni zunajproračunski skladi,
               agencije in družbe, ki jih je ustanovila država in so pod njenim nadzorstvom." Zdaj,
               če to drži, potem je oziroma bo Slovenija v kratkem pred zahtevo Evropske unije,
               danes Grčija ratificira pridružitveni sporazum, potem se bodo začela pogajanja in
               morali bomo sprejemali te pogoje, tudi ko gre za javne finance, da se stvari naredijo
               transparentne in primerljive z Evropsko unijo. Res je, da so tudi med državami
               Evropske unije razlike; res je, da imajo tudi nekatere razvite države težave s
               proračunskim primanjkljajem. Vendar je pa tudi res, da imajo praktično vse države
               Evropske unije - članice bistveno bolj transparentne javne finance; mi jih pa nimamo.
               Dejstvo je, da zagotovo ta številka, če se jo pogleda ali pa če se jo bo pogledalo
               dejansko pod neko lupo, ne bo manjša, ampak bo kvečjemu večja.</p>
               <p>No, in to je pa tisto, kar nas skrbi. Proračunski primanjkljaj se povečuje. Trend je
               negativen, trend v javnih financah je negativen. Namesto da bi bila stvar obratna, da
               bi imeli takoj po osamosvojitvi nekaj procentov proračunskega primanjkljaja, ko je
               bilo treba vse postavljati na novo, takrat proračunskega primanjkljaja praktično ni
               bilo. Zdaj pa se povečuje in to potem, ko imamo za sabo šest let zgodbe o uspehu.
               Nekaj tukaj ni v redu. Ta trend pač pove, da tudi napovedi vlade, ki smo jih
               poslušali zdaj ob predstavitvi proračuna, da bo naslednje leto proračunski
               primanjkljaj dejansko samo 0,8%, nimajo nobene realne osnove. Nimajo realne osnove
               niti v zakonodaji, nimajo realne osnove niti v hitrosti reform in nimajo realne
               osnove v tem, kar je bilo predstavljeno v zvezi s proračunom samim. Dejstvo je, da
               država ne ravna kot nekdo, ki načrtuje razvoj, tudi ko gre za javne finance, ampak
               ravna kot druščina - zdaj ne govorim o državi, se opravičujem, ker je treba ločiti,
               govorim o trenutni oblasti - ta oblast ravna kot trgovska druščina, ki se uskladi za
               določen kos proračunske pogače in to so potem tudi nacionalne prioritete. Zaradi tega
               pri novih tehnologijah, na kar je opozarjal kolega Sovič v svojem nastopu, zamujamo,
               tako kot smo zamujali z avtocestami, pa jih delamo z 20-letno zamudo, in ko bomo
               imeli zgrajene avtoceste, po katerih se vozi z avtom, se bo ugotovilo, da pa
               informacijskih avtocest nimamo. To bo pa čez deset let bistveno bolj pomembno. Sedaj
               se v to nič ne vlaga. V proračunu boste našli milijardo tolarjev za nove prostore za
               tajno službo, ne boste pa našli nobenih sredstev za informacijsko avtocesto.</p>
            </sp>
            <sp xml:id="SDZ2-Izredna-28-1998-10-29.sp58">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Naslednjo repliko ima gospod Špiletič in nato Jože Zagožen.</p>
            </sp>
            <sp xml:id="SDZ2-Izredna-28-1998-10-29.sp59">

               <speaker>BOGOMIR ŠPILETIČ:</speaker>

               <p>Hvala za besedo. Repliciram gospodu ministru. On je s kar precejšnjo mero
               vznemirjenosti izza te govornice maloprej dejal, da je izredno težko komentirati
               gradiva, ki jih vlada ni videla. Vendar, hkrati smo poslanci, ravno ko obravnavamo ta
               predlog proračuna, v isti vlogi. Gospod predsednik vlade je izza te govornice dejal,
               da je sedaj po naši korigirani metodologiji, ki je usklajena z mednarodno, delež
               javno-finančnih prihodkov v družbenem proizvodu 43%. To je novost v prikazovanju
               deleža javne porabe v bruto domačem proizvodu. Do letošnjega leta je vlada trdila, da
               je ta številka prek 45%, 46%, in da mora biti trend v javni porabi zmanjševanje tega
               deleža. Letos kar naenkrat vlada ugotovi po neki novi metodologiji, da je ta delež
               43, in da je že dovolj, da ta delež samo ohranjamo. Te metodologije nam poslancem
               nihče ni predstavil. Izredno dobro bi bilo, da bi jo dobili tudi napisano, da bi jo
               lahko proučili, in tudi kako kritično izrekli o tej metodologiji ali pa se z njo
               strinjali. Vendar tega ni. V imenu poslanske skupine pa sem predstavnike vlade
               pozval, da bi nam poslancem to metodologijo predstavili. Vendar doslej so pridno
               molčali. Sedaj pa kar naenkrat strašna vznemirjenost.</p>
               <p>Drugo. Gospod minister je rekel, kako morate trditi, da spada Dars v javno-finančni
               sektor. Ja, kako pa more vlada trditi, da Dars in še morebitni drugi skladi v javno
               finančni sektor ne sodijo? Oprostite, teza, ki jo je zdaj zagovarjal minister, da
               sodi v sistem javnih financ zgolj 19 skladov in agencij, ki jih določa zakon o
               izvrševanju proračuna, milo rečeno, ne drži. V spominu imam eno od sej odbora za
               nadzor proračuna in javnih financ, kjer je minister te iste vlade, ki jo vodi dr.
               Drnovšek, dejal, da javni sektor v Sloveniji sploh ni opredeljen, in da bo potrebno
               najprej javni sektor opredeliti, potem pa o njem kot takšnem tudi govoriti.
               Oprostite, povejte in bodite vsaj toliko pošteni, da ta dilema obstaja, povejte,
               katere rešitve ste pri pripravi proračuna uporabili, zakaj ste jih uporabili, ali so
               evropsko primerljive, ker hočemo v Evropo, in potem bomo o tem odločali. Vendar tudi
               o tem molčite; o tem ne poveste nič.</p>
               <p>Gospod minister se pri svojem izvajanju vseskozi sklicuje na Mednarodni denarni
               sklad. Tudi Svet Banke Slovenije, ki je pozval državni zbor in tudi vlado, da zaradi
               krize oziroma recesije svetovnega gospodarstva nikakor ni primerno si privoščiti
               proračunski primanjkljaj tudi v letu 1999, se sklicuje na te iste vire. Vendar za vas
               očitno metodologija Svetovne banke obstaja takrat, ko vam izračuni po tej
               metodologiji kažejo ugodne oziroma željene rezultate, ko pa se nekdo drug sklicuje na
               te iste vire, pa za vas zadeva ni toliko ugodna, potem se je pa treba sklicevati na
               nekaj tretjega; ugotovite neko inovacijo in seveda tisto zagovarjate kot sveto.
               Vendar, oprostite, ni resnica na tem svetu zgolj tisto, kar Drnovškova vlada izza te
               govornice pove - ni!</p>
               <p>Naslednje, na kar bi želel tudi opozoriti. Že lansko leto sem lepo prosil
               predstavnike vlade, da pojasnijo metodologijo izračunavanja in izkazovanja
               računovodskega obravnavanja, če hočete, prihodkov in odhodkov proračuna. Nisem dobil
               odgovora. Ko smo nekaj mesecev nazaj razpravljali o zakonu, ki naj bi povečal delež
               Republike Slovenije v mednarodnem denarnem skladu, je bil medklic iz klopi poslancev
               vladajoče koalicije, "metodološka zmeda je!" Oprostite, pojasnite, kje obstaja ta
               metodološka zmeda, da se bomo lahko odločali. Kajti ta metodološka zmeda vodi do
               tega, da vi vsake toliko časa, ko številke kažejo morda preveč negativno od tistega,
               kar si vi želite, ugotovite, da je metodološka zmeda, da je potrebno narediti red v
               tem in tem delu javnih financ, in pridete zopet do številke, ki jo želite in to nam
               tu prodajate, da je to evropsko, da je to v skladu IMF-om, z evropsko statistiko in
               ne vem še čem drugim. Ko se pa enkrat soočite z mnenjem raziskovalnega sektorja
               državnega zbora, je pa tu vik in krik, češ, kako si sploh drzne razsojati oziroma
               razmišljati v to smer, kaj pa šele, da bi imel prav.</p>
               <p>Bom nadaljeval ob naslednji repliki. Opozoril bi pa vas, predsedujoči, da
               favorizirate ministra za to govornico, ker govori kolikor želi.</p>
            </sp>
            <sp xml:id="SDZ2-Izredna-28-1998-10-29.sp60">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod minister je v prvi vrsti res govoril nekoliko daljše, v kasnejšem
               času pa ga je seveda tudi ura opozorila za repliko. Naslednja replika je gospod Jože
               Zagožen.</p>
            </sp>
            <sp xml:id="SDZ2-Izredna-28-1998-10-29.sp61">

               <speaker>DR. JOŽE ZAGOŽEN:</speaker>

               <p>Hvala lepa. Očitno je, da na tem področju vlada dokaj velika metodološka zmeda in
               samo vprašanje je, ali je slučajna ali je tudi zavestna. Namreč v bruto domači
               proizvod se štejejo tudi prihodki nekaterih vladnih ustanov, se pravi se na ta način
               umetno povečuje bruto domači proizvod in z njim tudi odstotek rasti, po drugi strani
               pa v proračunski primanjkljaj se ne štejejo stvari, ki po svoji vsebini, ne samo po
               formi, sodijo tja. Docela jasno je, da tisti prihodki skladov in agencij, ki bi
               normalno sicer šli v proračun, imajo proračunsko naravo. In jaz sprašujem ministra,
               zakaj sploh proračunski primanjkljaj. Zakaj? Zakaj? Odgovor bo, ja, takšne so fiksne
               in garantirane obveznosti, takšne so socialni transferji, sicer se ne pokrijemo.
               Vendar s tem samo odmikamo bistveno vprašanje, vprašanje reform, vprašanje vsebinskih
               posegov v to, kaj se bo s tem denarjem naredilo. Očitno je stvar toliko zapeljana, da
               pravega izhoda iz nje vlada ne vidi. In menim, da bolj od odstotkov tega
               primanjkljaja je pomembno, da pogledamo vsebino in tu je stvar nesporna, da je cela
               vrsta stvari, ki imajo to naravo in mislim, da predsednik Janša ni tu citiral tudi
               izjave nekega visokega predstavnika Banke Slovenije, ki je nato komentiral ta podatek
               iz te revije, češ, 6 ni, ampak 5, okrog 5 pa najbrž je. Tako da, skratka, stvar je
               nejasna in čas je, da ob tej razpravi tudi to razčistimo. Hvala lepa.</p>
            </sp>
            <sp xml:id="SDZ2-Izredna-28-1998-10-29.sp62">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Zagožen. Naslednji razpravljavec, Rudolf Petan.</p>
            </sp>
            <sp xml:id="SDZ2-Izredna-28-1998-10-29.sp63">

               <speaker>RUDOLF PETAN:</speaker>

               <p>Hvala za besedo, gospod podpredsednik. Ne ve, če ima smisel razpravljati, če je s
               strani vlade tako malo zanimanja ali imajo druge obveznosti in jih ta obveznost v
               parlamentu, ko razpravljamo o proračunu, ne zanima. Tako da ne vem, govorimo sami
               sebi, tisto mesto, kjer bi pa to seme moralo pasti, pa očitno ga nikjer ni, tako da
               verjetno bo potrebno pač neko kulturo tega sprejemanja državnega proračuna ali
               obnašanja o tem še kaj dogovoriti ali kakšno reči ali pa spremeniti. Ker mi že čas
               teče, za teh mojih 5 minut, ugotavljam isto, da se pri sprejemanju proračuna razen
               tega, da je letos rok drugačen, da je pravočasen, se kaj dosti ni spremenilo. Kaže se
               tisto nesorazmerje med deklariranim in med tistim praktičnim. To se pravi kar
               proračun je - določeno razhajanje. Omejil bi se samo na področje obrambe.</p>
               <p>Vsi imamo ali še posebej vladni predstavniki imajo polna usta našega vključevanja v
               Nato. Že lani smo nekako opozorili, da se to ne zrcali v proračunu. Kakorkoli, če se
               odločimo deklarativno za neko zadevo, če najdemo konsenz, če nekaj podpišemo, če se v
               tujini s tem hvalimo, če za to iščemo podporo, ko pa tudi mednarodne institucije pri
               tem ugotovijo, da je to ostalo samo na papirju, da se to ne zrcali tam kjer bi se
               moramo na tistem edino pravem mestu, da mi dokažemo to našo voljo tudi v praksi, tam
               pa nekako to ne gre več. Dejstvo je in na to smo tudi opozorili na odboru, da za te
               naše obveznosti nekako ni tistega denarja, ki bi moral biti. Ali pa smo se prenaglili
               in sprejeli določene mednarodne obveznosti, ki jih sedaj ne moremo izpolniti. Omenil
               bi samo enoto za posredovanje v mednarodno enoto za posredovanje, ki je izpolnjena
               samo 25%, 30%. To nekako ne kaže tisto pravo našo voljo za tisto, kar smo
               zapisali.</p>
               <p>Naslednje, kar bi želel opozoriti so sredstva za uporabo za zaščito in reševanje.
               Vemo, da nas je letos prizadel potres v Posočju in edino, kar je res, šlo tako kot je
               treba je bilo tisto prvo posredovanje enot za zaščito in reševanje. Prvi so bili tam
               vsekako gasilci. Če sedaj gledamo proračun, prav gotovo lahko brez kakršnega
               posebnega znanja opazimo, da so ta sredstva manjša ali pa vsaj relativno manjša, kot
               so bila lani, glede na indekse. Da omenim samo nekaj postavk.</p>
               <p>Državne rezerve za zaščito in reševanje. Tu bi se ustavil. Vemo, da je tudi oprema za
               to področje sedaj na terenu, kjer plan obnove in izgradnje ne gre tako, bo ta oprema
               še dodatno obremenjena in verjetno jo bo potrebno zamenjati ali pa dopolniti. Kar
               poglejte, kolikšni indeksi so, na nekaterih postavkah je 0. Pa vas vprašam. Ali smo
               toliko prepričani ali pa je nekdo planiral tako, kot smo včasih planirali, da se
               drugo leto ne bo nič zgodilo. Lahko! To mi lahko planiramo. Vendar narava je iznad
               nas. To se verjetno moramo zavedati in verjetno se mora tega zavedati tudi sedanja
               vlada, pa je taka ali drugačna, bela, črna, zelena, plava, modra ali pa po diagonali
               pisana. Je čisto vseeno. Nad naravo se ne moremo postaviti.</p>
               <p>Res je, da smo imeli poskuse, da bi se nekateri postavili tudi nad naravo, ampak
               dejstvo je, da to ne gre. Kot sem omenil. Edino ekipe civilne zaščite in reševanja,
               gasilci so bili tisti, ki so bili prvi in so opravili res svoje delo kvalitetno. Za
               te postavke je v bistvu relativno sicer mogoče še na prvi pogled kar primerno
               denarja, vendar absolutni zneski glede na inflacijo, ki je, je pa v bistvu to manj.
               Skupaj pa je uprava za zaščito in reševanje indeks 102 na 8%, 9%, 10% inflacijo,
               vemo, da je to manj. Mislim, da o tem izgubljati besed ni potrebno.</p>
               <p>Ker me preganja čas, bom še tisto, kar sem mislil omeniti, v repliki ali kako drugače
               še to omenil, ker je še nekaj takih stvari, na katere tudi iz tega, samo iz tega
               področja, na katere je potrebno opozoriti. Potrebno se je zavedati, da nobena vlada
               ni nad naravnimi silami. Hvala.</p>
            </sp>
            <sp xml:id="SDZ2-Izredna-28-1998-10-29.sp64">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolega Petan. Proceduralno? Proceduralno gospod Špiletič.</p>
            </sp>
            <sp xml:id="SDZ2-Izredna-28-1998-10-29.sp65">

               <speaker>BOGOMIR ŠPILETIČ:</speaker>

               <p>Hvala gospod predsedujoči. Torej jaz ugotavljam, da kakršnakoli prošnja, vljudna
               prošnja za pojasnilo vlade o zadevah, o katerih smo malo prej razpravljali, enostavno
               ne zaleže. Predstavniki vlade, kolikor jih je tukaj, pridno sedijo, beležijo ta
               vprašanja ali ne vem kaj počnejo, pač kakorkoli že, vendar odgovora od sebe ne da
               noben. Mi torej tu govorimo, mimogrede pred nesklepčno dvorano, to si upam ta hip
               trditi gospod predsedujoči. Občutek imam, da je ta zgodba sama sebi namen. Igramo
               neko igro pred javnostjo, od katere ne bo posebnega haska, ker so določena ključna
               vprašanja, ki so izredno pomembna za to, da lahko človek verodostojno odloča o javnih
               financah.</p>
               <p>Gospod predsedujoči! Jaz prosim za odmor v imenu poslanske skupine, 2 uri odmora, da
               se posvetujemo o tem, ali sploh še sodelujemo v tej igri, ki jo tu igramo, ali pa je
               boljše, da počnemo kaj drugega, kaj bolj produktivnega, ker resnično vladajoče
               stranke nas postavljajo v vlogo cikusanta. Prosim za odmor, da se posvetujemo o tem,
               ali naša poslanska skupina v tej areni še sodeluje.</p>
            </sp>
            <sp xml:id="SDZ2-Izredna-28-1998-10-29.sp66">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospod Špiletič. Odmor se običajno. Kolega Špiletič! Odmor se običajno
               daje pred posvetovanjem pred glasovanjem. Do sedaj je bila praksa, da se pred
               glasovanjem pred posebnim posvetovanjem poslanske skupine daje odmor. Vztrajate še
               naprej? Prosim, da to. Za posvetovanje poslanske skupine? Gospod Špiletič! Ali lahko
               utemeljite zakaj, prosim.</p>
            </sp>
            <sp xml:id="SDZ2-Izredna-28-1998-10-29.sp67">

               <speaker>BOGOMIR ŠPILETIČ:</speaker>

               <p>Gospod predsedujoči, jaz sem svoj predlog utemeljil. Imate strokovne sodelavce, ki
               vam lahko to tudi ponovijo. Če želite, bom ponovil še enkrat: nočemo biti cirkusanti
               v areni, ki jo vladajoča koalicija pripravlja za opozicijo, in prosim dve uri za
               posvet!</p>
            </sp>
            <sp xml:id="SDZ2-Izredna-28-1998-10-29.sp68">

               <speaker>PODPREDSEDNIK MIROSLAV LUCI:</speaker>

               <p>Spoštovani kolegi poslanci! Predstavnik poslanske skupine socialdemokratov in
               predsednik oziroma vodja poslanske skupine zahteva dve uri odmora. Ker je bilo delo
               namenjeno do 18.00 ure, za danes zaključujemo sejo državnega zbora, ki jo bomo
               nadaljevali jutri ob 10.00 uri. Sejo bomo nadaljevali jutri ob 10.00 uri. <stage>(SEJA
                  JE BILA PREKINJENA DNE 29.10.1998 OB 17.15 URI.)</stage>
               </p>
            </sp>
         </div>
      </body>
   </text>
</TEI>
