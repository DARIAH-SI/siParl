<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Izredna-52-2000-07-12">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|063261D575A7252CC125691C004058C8</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=063261D575A7252CC125691C004058C8</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Izredna-52-2000-07-12.DZ" n="52">
               <name>Izredna</name>
               <date when="2000-07-12"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Izredna-52-2000-07-12.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 52. izredne seje</stage>
            <stage type="date">(12. julij 2000)</stage>
            <stage type="chairman">Sejo je vodil Andrej Gerenčer, podpredsednik državnega
               zbora.</stage>
            <stage type="time">Seja se je pričela ob 10.09 uri.</stage>


            <sp xml:id="SDZ2-Izredna-52-2000-07-12.sp1">

               <speaker>PODPREDSEDNIK ANDREJ GERENČER:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam
                  nadaljevanje 52. izredne seje državnega zbora Republike Slovenije. Obveščen sem,
                  da so zadržani in se današnje seje ne morejo udeležiti naslednje poslanke in
                  poslanci: Ivo Hvalica, Anton Delak, Miroslav Luci, Benjamin Henigman, Roman Jakič
                  za pričetek seje, Ivan Božič, Jurij Malovrh za pričetek seje, Nada Skuk za
                  pričetek seje. Prosim, da ugotovimo navzočnost v dvorani! 47 navzočih poslank in
                  poslancev. Tako je odbor sklepčen in lahko odloča. Na sejo sem vabil predstavnike
                  Vlade Republike Slovenije ter prav vse lepo pozdravljam. Zbor bo današnje
                  nadaljevanje 52. izredne seje pričel z obravnavo 3. točke dnevnega reda, to je
                  predloga za pričetek postopka za spremembo ustave Republike Slovenije v smeri
                  ustavne določitve sistema sorazmernega predstavništva z obvezno personalizacijo
                  volitev ter nato po vrstnem redu dalje z obravnavo pripravljenih točk.</p>
               <p>Popoldansko nadaljevanje seje ob 14.30 uri bo zbor pričel z obravnavo 25. točke
                  dnevnega reda, to je predlog predsednika Republike Slovenije za izvolitev varuha
                  človekovih pravic, in bo nato prešel na obravnavo 26. točke, to so volitve in
                  imenovanja, pod katero bo opravil obravnavo predloga varuha človekovih pravic za
                  imenovanje namestnikov varuha človekovih pravic. Nato bo zbor prešel na obravnavo
                  preostalih točk dnevnega reda po vrstnem redu.</p>
               <p>Prehajamo na <title>3. TOČKO DNEVNEGA REDA, TO JE NA OBRAVNAVO PREDLOGA ZA ZAČETEK
                     POSTOPKA ZA SPREMEMBO USTAVE REPUBLIKE SLOVENIJE V SMERI USTAVNE DOLOČITVE
                     SISTEMA SORAZMERNEGA PREDSTAVNIŠTVA Z OBVEZNO PERSONALIZACIJO VOLITEV.</title>
               </p>
               <p>Predlog je v obravnavo zboru predložilo 28 poslancev državnega zbora, s prvo
                  podpisanim Miranom Potrčem. Prosim za mir v dvorani. Želi predstavnik
                  predlagateljev besedo? Prosim, gospod Potrč. Kolegi in kolegice, prosim za mir v
                  dvorani.</p>
            </sp>
            <sp xml:id="SDZ2-Izredna-52-2000-07-12.sp2">

               <speaker>MIRAN POTRČ:</speaker>

               <p>Hvala lepa. Spoštovani gospod predsedujoči, predstavnik vlade, gospod minister
                  brez listnice dr. Tone Jerovšek, spoštovane poslanke in poslanci!</p>
            </sp>
            <sp xml:id="SDZ2-Izredna-52-2000-07-12.sp3">

               <speaker>PODPREDSEDNIK ANDREJ GERENČER:</speaker>

               <p>Kolegi poslanci! Prosim, umirite se, ker imamo pomembno točko dnevnega reda.</p>
               <p>Gospod Potrč, prosim da začnete.</p>
            </sp>
            <sp xml:id="SDZ2-Izredna-52-2000-07-12.sp4">

               <speaker>MIRAN POTRČ:</speaker>

               <p>Skupina 28 poslancev združene liste socialnih demokratov, liberalne demokracije
                  Slovenije, demokratične stranke upokojencev in poslanec italijanske narodnosti je
                  25. januarja letos vložila v državni zbor predlog za začetek postopka za spremembo
                  ustave Republike Slovenije.</p>
               <p>Ali lahko prosim gospoda Pukšiča, da neha vpiti?</p>
            </sp>
            <sp xml:id="SDZ2-Izredna-52-2000-07-12.sp5">

               <speaker>PODPREDSEDNIK ANDREJ GERENČER:</speaker>

               <p>Kolegi, prosim za mir v dvorani!</p>
               <p>Prosim gospod Potrč.</p>
            </sp>
            <sp xml:id="SDZ2-Izredna-52-2000-07-12.sp6">

               <speaker>MIRAN POTRČ:</speaker>

               <p>Predlagali smo, naj se začne postopek z naslednjo spremembo ustave, citiram: <q>"Prvi
                  odstavek 80. člena ustave se dopolni tako, da se k sedanjemu besedilu: "</q>državni
                  zbor sestavljalo poslanci državljanov Republike Slovenije in šteje 90 poslancev<q>",
                  doda naslednje besedilo: "</q>Poslanci se volijo po volilnem sistemu, ki zagotavlja
                  kandidatnim listam poslanska mesta sorazmerno število dobljenih glasov ob
                  ustreznem volilnem pravu. Volilni sistem mora volivcem zagotoviti odločilni vpliv
                  na poimensko izbiro med kandidati<q>" - konec citata."</q> Podpisniki predlagane ustavne
                  spremembe smo želeli poslankam in poslancem državnega zbora, pa tudi javnosti,
                  pokazati, da za spoštovanje načela pravne države in upoštevanje formalno sprejete,
                  pa čeprav pravno sporne in politične motivirane odločitve ustavnega sodišča ne
                  obstoji le ena pot. To je uzakonitev dvokrožnega večinskega volilnega sistema,
                  kakor so do volitev vložitve našega predloga poudarjali poslanci socialdemokratske
                  stranke, pa tudi mnogi drugi. Vsem poslankam in poslancem državnega zbora, ki
                  vsebinsko ne soglašajo z uveljavitvijo večinskega volilnega sistema, smo želeli
                  omogočiti, da se lahko brez bojazni, da bodo nasprotovali načelom pravne države,
                  odločajo tudi proti uzakonitvi dvokrožnega večinskega volilnega sistema in
                  podprejo predlog za dopolnitev 80. člena Ustave Republike Slovenije. To je bilo
                  pomembno zaradi tega, ker je ob razpravah o uzakonitvi večinskega volilnega
                  sistema mnogo poslancev poudarjalo, da z vsebino in cilji tega sistema ne
                  soglašajo, ker bi v Slovenijo prinesel še večjo politizacijo iz razdvajanje
                  predvsem na ideoloških vprašanjih in vprašanjih preteklosti, ker bi pomenil odmik
                  od potrebne strpnosti in sodelovanja strank in čim širše zastopanosti različnih
                  pogledov in političnih strank v državnem zboru in ker bi lahko politični opciji,
                  ki predstavlja manjšino volivcev, omogočil neomajno oblast. Podpisniki smo svoj
                  predlog zasnovali na izrecnem mnenju skupine strokovnjakov za volilni sistem,
                  oblikovane v komisiji državnega zbora za volilni sistem in ustavne spremembe v
                  sestavi: Slavko Gaber, Franci Grad, Tone Jerovšek in Rajko Pirnat. V svojem
                  mnenju, z dne 13. decembra 1999, je ta skupina zapisala, citiram: "Strokovna
                  skupina, ki pričakuje, da bo komisija prišla do dogovora o okvirih za strokovno
                  izdelavo predloga zakona o volitvah v državni zbor, želi pojasniti, da sta iz
                  omenjenih relativno jasno izraženih opcij mogoča v jedru dva, enakovredna
                  izhoda.</p>
               <p>Prvič: komisija lahko odloči, da v okviru obstoječega ustavnega okvira, glede
                  števila sedežev, sprejme odločitev za dvokrožni volilni sistem, z 88 volilnimi
                  okraji. S tem bo upoštevana tudi odločba ustavnega sodišča v zvezi z referendumom
                  o volilnem sistemu.</p>
               <p>Drugič: komisija pa se lahko enakovredno odloči tudi za to, da državnemu zboru
                  predlaga spremembo prvega odstavka 80. člena ustave, po katerem ima državni zbor
                  90 poslancev.</p>
               <p>Že ob vložitvi predloga smo se podpisniki zavedali, da je časa za sprejem
                  kakršnekoli smotrne rešitve malo. Zato smo se zavzemali, da se naš predlog
                  enakovredno, če ne celo prednostno, ker gre za ustavne spremembe, uvršča na sejo
                  Komisije za volilni sistem in ustavne spremembe ter na sejo državnega zbora. S
                  temi predlogi, pa nismo uspeli. Predstavitev našega predloga je bila tako
                  opravljena na četrti redni seji Komisije za volilni sistem, dne 15. februarja
                  2000. Ista komisija pa je s potrebno dvotretjinsko večino članov na svoji sedmi
                  seji, dne 19. maja, sklenila, da soglaša, da se vprašanje sprememb volilne
                  zakonodaje uredi s spremembo oziroma dopolnitvijo ustave, ki jo naj nato na
                  referendumu potrdijo volilci. Šele 5. julija 2000, pa je svojo odločitev
                  spremenila in predlagala državnemu zboru, da predloga za spremembo ustave ne
                  podpre.</p>
               <p>To je pomembno poudariti, da bi se ugotovilo, da so predlagatelji resnično želeli,
                  da se po predlagani poti rešijo zagate z volilnim sistemom in se najde
                  ustavnopravna korektna rešitev. Odločanje o tem predlogu so zavirali drugi, ki so
                  za sprejem odločitve zahtevali vedno nova proučevanja in postavljali vedno nove
                  zahteve in predloge. To je pomembno poudariti posebej danes, ko se ugotavlja, da
                  navedeni predlog ne more več biti realiziran na način, kakor je bil zamišljen.
                  Poudariti je treba zato, da se ve, da je bilo v času njegove vložitve in v primeru
                  pravočasne obravnave mogoče korektno izpeljati vse potrebne faze odločanja: to je
                  v dveh fazah odločati o spremembi ustave, po potrebi opraviti ustavno-potrditveni
                  referendum, in to v nespornem času, ne pa v času letnih dopustov, in po potrebi
                  spremeniti oziroma dopolniti tudi veljavni zakon o volitvah v državni zbor po
                  proporcionalnem načelu.</p>
               <p>Posebej pomembno je to poudariti zato, ker se danes ponujajo novi predlogi, tako
                  za spremembe ustave, kot za zakonodajni referendum, za katere naenkrat obstoja
                  pripravljenost, da se jih obravnava, neupoštevaje vse veljavne postopke in roke,
                  in na način, ki v bistvu pomeni zlorabo prava in veljavnih pravnih institutov,
                  tudi referenduma, za politične cilje vlade in strank, ki jo sestavljajo.</p>
               <p>Komisija za volilni sistem in ustavne spremembe je že 19. maja 2000 ugotovila, da
                  bi pred odločanjem o predlogu za spremembo ustave bilo smotrno na komisiji in
                  državnem zboru opraviti tudi dogovor o vsebini potrebnih in za dvotretjinsko
                  večino poslancev sprejemljivih sprememb in dopolnitev veljavnega proporcionalnega
                  sistema volitev v državni zbor. Posamezni člani so pri tem opozarjali, da je za
                  njih poseben pomemben volilni prag, morda v višini 5 odstotkov, ki bi ga zapisali
                  tudi v spremembo 80. člena ustave. Menila pa je tudi, da bi bilo smotrno
                  predlagano dopolnitev ustave predložiti v sprejem volivcem na referendumu. Ob tem
                  je ugotovila, da je za veljavnost referenduma o potrditvi ustave potrebna
                  kvalificirana večina, to je večina volivcev, ki so glasovali pod pogojem, da se
                  glasovanja udeleži večina vseh volivcev in da se v primeru, da sprememba ne bi
                  bila potrjena, volitve v državni zbor v letu 2000 izvedejo v skladu z veljavnim
                  volilnim zakonom.</p>
               <p>Niti komisija za volilni sistem in ustavne spremembe, niti vodje poslanskih skupin
                  na razgovoru pri predsedniku državnega zbora, nikoli niso opravili resne vsebinske
                  razprave niti o vloženem predlogu za spremembe ustave, niti o možni vsebini
                  sprememb volilne zakonodaje.</p>
               <p>Ne želim trditi, da je bilo vse to storjeno namenoma, da se odlaga odločitev. Toda
                  tudi te možnosti, posebej glede na kasnejša dogajanja, ne bi želel izključiti. Z
                  vsakim dnem postaja celo vedno bolj verjetna. Posebej po tem, ko je svoje predloge
                  dne 7.7.2000 v državni zbor predložila tudi vlada. Ob takem poteku razprav in
                  odločanja o našem predlogu sem na seji komisije za volilni sistem in ustavne
                  spremembe dne 5.7.2000 v imenu skupin podpisnikov predloga ugotovil:</p>
               <p>Prvič, da je skupina podpisnikov s svoje strani storila vse, da bi komisija za
                  volilni sistem in ustavne spremembe ter državni zbor lahko nadaljevala postopek
                  odločanja o danem predlogu in odločitve sprejela pravočasno.</p>
               <p>Drugič, da je v predlogu za spremembe ustave Republike Slovenije, vloženem
                  25.1.2000, potrebno odločati na državnem zboru Republike Slovenije pred ostalimi
                  in eventualno drugimi, formalno vloženimi predlogi. Pri tem sem poudaril, da do
                  5.7. formalno v proceduro odločanja državnega zbora ni bil vložen še noben od
                  predlogov, ki so bili kot teze ali delovni osnutki izročeni vodjem poslanskih
                  skupin, vlada pa je svoj predlog vložila šele 7. julija 2000.</p>
               <p>Tretjič, da bi bile ideje za ustavni zakon ali zakon o referendumu o volilnih
                  sistemih sicer lahko možna rešitev za še odprta vprašanja sprememb volilne
                  zakonodaje, vendar predstavlja ta pot alternativo predlagani rešitvi za spremembo
                  ustave, ki še ni bila niti formalno vložena in o vsebini katere se niti na
                  komisiji za volilni sistem in ustavne spremembe, niti na razgovorih vodij
                  poslanskih skupin pri predsedniku državnega zbora niso opravile nobene resnejše
                  razprave.</p>
               <p>Realizacija te ideje, sem poudaril, pa odpira mnogo vsebinskih in proceduralnih
                  vprašanj, ki terjajo resno strokovno in politično obravnavo. O tem predlogu bi
                  bilo mogoče odločati šele potem, ko bi bil na državnem zboru že zavrnjen naš
                  predlog, zato se postavlja resno vprašanje, zakaj je bil ta predlog vložen tako
                  pozno in ali ga je sploh še mogoče postopkovno realizirati.</p>
               <p>Četrtič, da več različnih predlaganih poti za odločanje o vprašanjih volilnega
                  sistema, dejstvo, da je o vseh le ena formalno vložena v proceduro v državni zbor,
                  in posebej dejstvo, da se izteka čas za kakršnekoli možne spremembe volilne
                  zakonodaje, saj s 16. julijem 2000 prične teči rok za razpis rednih
                  državnozborskih volitev - zahteva, da se v državnem zboru pristopi k odločanju o
                  našem predlogu.</p>
               <p>Predlagal sem, da komisija k predlogu za ustavne spremembe oblikuje svoje mnenje
                  in predlaga, da se odločanje o njem čimprej uvrsti na sejo državnega zbora. To je
                  bilo storjeno, pri tem pa sem še opozoril, prvič, da bi morali oceniti, ali bi
                  bila izvedba ustavno potrditvenega referenduma, za katerega se je 19. maja 2000
                  zavzela komisija za volilni sistem, danes še možna, ali pa bi bila sporna zaradi
                  časa, v katerem bi bilo referendum mogoče izvesti. V skladu s postopkom sprememb
                  ustave in roki za izvedbo referenduma bibilo namreč mogoče razpisati referendum le
                  27. avgusta ali 3. septembra, kar pomeni, da bi v obeh primerih velika večina časa
                  za predstavitev odločitve državljanom padla v mesec avgust, to je v čas letnih
                  počitnic in dopustov, kar velja tudi za dan glasovanja. Odločanje o referendumu je
                  oblika neposrednega izvrševanja oblasti ljudstva. Zakonodajni in ustavno
                  potrditveni referendum sta izrecno predvidena v ustavi. V zakonu o referendumu pa
                  je določeno, da imajo državljani pravico biti seznanjeni, ne le z aktom o razpisu
                  referenduma, temveč tudi z besedilom akta, o katerem se bo odločalo na
                  referendumu, in sicer najpozneje 15 dni pred dnem glasovanja. Zagotovljena pa je
                  državljanom tudi pravica, da lahko na referendumu glasujejo. Z ustavo in zakoni
                  zagotovljene pravice je nujno uresničevati na način, ki zagotavlja zaupanje v
                  državo in njeno pravno ureditev. To je tako, da se lahko uresničijo njihovi
                  ustavnopravni cilji, ne pa le z ustavo predvidena oblika odločanja. Če želimo vse
                  navedene določbe izpolnjevati v skladu z njihovimi cilji, je upravičen dvom, da bi
                  bila izvedba kakršnegakoli, tudi ustavno potrditvenega referenduma v času, ki
                  ostaja na razpolago, ustavno korektna. Ta dvom se potrjuje tudi v odločbah
                  ustavnega sodišča, v katerih je to ugotavljalo ustavnost razlogov, zaradi katerih
                  je mogoče na več kot 15 dni podaljšati čas od dneva objave akta o razpisu
                  referenduma do dneva, do katerega začnejo teči roki, pomembni za izvedbo
                  referenduma.</p>
               <p>V odločbi U1 279/76 o tem ustavno sodišče piše, citiram: <q>"Analiza teh rokov
                  pokaže, da zakon o referendumu in ljudski iniciativi ne dopušča odlaganja izvedbe
                  referenduma brez podlage v ustavi ali zakonu."</q> In naprej, spet citiram: <q>"Teh
                  določb v zakonu o referendumu in ljudski iniciativi ni mogoče razlagati kot
                  pooblastilo za odlaganje dneva izvedbe referenduma."</q> Njihov namen je lahko le v
                  tem, da se predlagatelji referenduma seznanijo z vsebino akta o razpisu. Njihov
                  namen je lahko tudi v drugih razlogih instrumentalne oziroma tehnične
                  narave...,</p>
            </sp>
            <sp xml:id="SDZ2-Izredna-52-2000-07-12.sp7">

               <speaker>PODPREDSEDNIK ANDREJ GERENČER:</speaker>

               <p>Kolegi prosim za mir v dvorani. Čas je že da se malo umirimo in poslušamo
                  uvodničarja. Prosim.</p>
            </sp>
            <sp xml:id="SDZ2-Izredna-52-2000-07-12.sp8">

               <speaker>MIRAN POTRČ:</speaker>

               <p>..."na primer v potrebi po določitvi dneva glasovanja v skladu s prvim odstavkom
                  32. člena zakona na nedeljo ali drugi dela prost dan oziroma, poudarjam, v potrebi
                  po določitvi glasovanja na dan, ki omogoča racionalno in ekonomično izvedbo
                  volitev, v oklepaju <stage>(npr. istočasno z volitvami ali izven obdobja daljših
                  praznikov, počitnic in podobno)</stage>.<q>" Ustavno sodišče je torej v tej odločbi reklo, da
                  je možno to odločiti, kadar bi to omogočilo racionalno in ekonomično izvedbo
                  volitev in da ta po njegovem mnenju ni možna izven ali pa ni korektno, da bi se
                  izvedla v času daljših praznikov oziroma počitnic. Izrecno je to potrdilo v svojih
                  naslednjiodločbi U1 304/96, kjer je v zvezi z istim vprašanjem navedlo, zopet
                  citiram: "</q>Ti razlogi pridejo v poštev izjemoma, kadar bi določitev dneva znotraj
                  15-dnevnega roka po objavi akta v razpisu privedla do položaja, v katerem bi
                  izvedba referenduma padla nadan, ko bi bila udeležba na referendumu onemogočena
                  ali otežena večjemu številu volilcev."</p>
               <p>Ustavno sodišče je kot takšen razlog v obrazložitvi svoje odločbe v U1-279/96
                  primeroma navedlo počitnice, v oklepaju, torej mesec avgust. V svoji odločbi, s
                  katero je ugotovilo, da 12.A člen zakona o referendumu in ljudski iniciativi, ki
                  omogoča razpis in seveda tudi izvedbo zakonodajnega referenduma, ki se nanaša na
                  volitve v državni zbor v obdobju enega leta pred rednimi volitvami, pa je ustavno
                  sodišče ugotovilo, zopet citiram: <q>"Predlagana določba naj bi omogočala volilcem,
                  da bi potekala razprava o vprašanjih spremembe volilnega sistema v umirjenem
                  političnem ozračju in da referendumi ne bi postali sredstvo za merjenje moči
                  političnih sil pred volitvami. Predlagana odločba naj bi zagotavljala, da bi
                  volilci v miru in brez časovne stiske odločali o referendumskih vprašanjih v zvezi
                  z volilnim sistemom ter da bi državni zbor imel dovolj časa za pripravo volitev.
                  Čeprav se formalno začenjajo izvajati volilna opravila z dnem razpisa volitev, se
                  politične stranke, kot tudi sami volilci, začnejo pripravljati na volitve mnogo
                  prej."</q></p>
               <p>In končno: <q>"Razpis referenduma, katerega odločitev ne bi mogla biti uresničena,
                  ker bi bila sprejeta prepozno oziroma je objektivno ne bi bilo mogoče več
                  uresničiti, bi bil ustavno sporen."</q> Ustavno sodišče je torej ugotavljalo, da je
                  izvedba referenduma o spremembi volilne zakonodaje v času tik pred volitvami in na
                  dan, ki ne omogoča možnosti razprave o vsebini in udeležbe volilcev na glasovanju,
                  ustavno sporna. Treba je še dodati, da sprememba volilne zakonodaje po prvem
                  možnem roku za razpis rednih državnozborskih volitev, to je po 16. juliju 2000,
                  lahko predstavlja tudi dejanje izrecno nasprotno ustavi Republike Slovenije tudi
                  zato, ker ukinja eno od pooblastil predsednika države, da znotraj ustavnega in
                  zakonskega roka razpisuje volitve glede na oceno razmer, ki naj bi vplivale na dan
                  volitev. In končno je treba opozoriti, da se spornosti kakršnegakoli referenduma v
                  času neposredno pred volitvami zaveda tudi vlada, saj je v svojem predlogu za
                  zakon o izvedbi referenduma o volilnem sistemu v 1. členu izrecno predlagala, da
                  se za izvedbo tega referenduma ne uporablja 12.A člen zakona o referendumu in
                  ljudski iniciativi, torej člen, ki prepoveduje zakonodajni referendum leto dni
                  pred volitvami. Če pa naj bi bil referendum v tem času res mogoč, kar zagovarja
                  vlada v svojem predlogu, potem je gotovo ustavno potrditveni referendum mnogo manj
                  sporna in lažja pot kot pa referendum v dveh volilnih zakonih. Predlagatelji
                  nadalje ugotavljamo, da dosedanje razprave o spremembah in dopolnitvah veljavnega
                  zakona o volitvah v državni zbor res niso še predvidele rešitev, ki bi dobile
                  potrebno dvotretjinsko večino poslancev. Vendar hkrati trdimo, da oblikovanje
                  takšnega dogovora, če bi za to obstojala politična volja, še ni izčrpana.</p>
               <p>Glede ukinitve nacionalnih list, izračuna glasov na nacionalni ravni in določanja
                  količnika za izvolitev v volilni enoti, je, vsaj po mojih spoznanjih, potrebna
                  večina v državnem zboru lahko zagotovljena. O dveh vprašanjih, morebitni določitvi
                  višjega praga in ukinitvi volilnih okrajev znotraj veljavnih volilnih enot, kar bi
                  omogočilo s preferenčnimi glasovi tudi uveljavitev odločilnega vpliva volivcev na
                  poimensko izbiro med kandidati, pa se parlamentarne stranke neposredno in direktno
                  še niso izjasnile. Vsebinsko je tak dogovor torej še vedno mogoč, tudi znotraj
                  tega postopka za spremembo 80. člena Ustave Republike Slovenije.</p>
               <p>In tretje. Skupina podpisnikov ne glede na vse navedeno predlaga državnemu zboru,
                  da oceni ali obstoja potrebno soglasje parlamentarnih strank, da bi se dogovorjene
                  spremembe volilnega sistema uveljavile kot vsebina ustavnih sprememb. Konkretne
                  spremembe in dopolnitve veljavnega volilnega sistema bi bilo namreč za izvedbo
                  letošnjih državnozborskih volitev mogoče sprejeti tudi v obliki ustavnega zakona
                  ali, kot sta to možnost predvidela dr. Franc Zagožen in dr. Ciril Ribičič, z
                  določitvijo konkretnega volilnega praga ali tudi drugih bistvenih elementov
                  volilnega sistema, ki bi jih uskladili v sami vsebini predlaganih ustavnih
                  sprememb. Menim, da je to edina še korektna in proceduralna možna pot za spremembo
                  veljavnega volilnega sistema in za to, da se na podlagi volje strank, ki
                  zagotavljajo najmanj dvotretjinsko večino vseh poslancev v državnem zboru, s
                  spremembami ustave Republike Slovenije v volilnem sistemu odpravi vsak dvom v
                  pripravljenost državnega zbora, da spoštuje ustavni red in načela pravne države.
                  Prilika je dana. Če nasprotniki dopolnitev veljavnega volilnega sistema ne bodo
                  sprejeli, bodo hkrati s tem po mojem prepričanju izgubili tudi moralno pravico
                  obsojati tiste, ki mislimo drugače, češ, da samo drugi ne spoštujejo ustave, sami
                  pa so jo pripravljeni spoštovati. Spoštovani gospod predsednik, predstavnik vlade,
                  poslanke in poslanci, naj ob zaključku strnem temeljne misli in ugotovitve našega
                  predloga.</p>
               <p>Prvič. Predlog skupine poslancev za spremembo 80. člena ustave je ustavno pravno
                  korektna pot za odpravo vseh dilem in vprašanj volilnega sistema, kakor jih je
                  postavila odločba ustavnega sodišča o volilnem sistemu. S tem predlogom je skupina
                  poslancev pokazala državnemu zboru in javnosti ter jima hkrati ponudila možnost,
                  da se o vprašanjih volilnega sistema ne odloča le na podlagi ene izsiljene
                  možnosti, temveč na podlagi ocen, kakšen volilni sistem bi bil za razvoj
                  demokracije in skupnih interesov za Slovenijo v tem času najprimernejši.</p>
               <p>Drugič. Predlog je bil vložen korektno in pravočasno. Če bi se o njem pravočasno
                  tudi odločalo, bi bilo mogoče spremeniti ustavo, izpeljati ustavno potrditveni
                  referendum in spremeniti oziroma dopolniti veljavni volilni zakon, vse že do
                  prvega roka za razpis rednih volitev, to je do 16. julija letos.</p>
               <p>Tretjič. Brez želje, da se ugotovijo razlogi, še manj pa krivda za tako stanje, je
                  državni zbor danes v taki časovni stiski, da je izpeljava kakršnegakoli
                  referenduma o volilnem sistemu do razpisa rednih volitev v državni zbor ustavno
                  pravno in politično sporna in dvomljiva. To še toliko bolj kot za ustavno
                  potrditveni referendum velja za izvedbo referenduma o volilnem sistemu, o katerem
                  bo na predlog vlade šele pričela teči razprava.</p>
               <p>Četrtič. Če je sploh kdaj in če še obstaja volja potrebne večine strank, da se
                  sprejmejo odločitve, ki bi odpravile vsak dvom o spoštovanju pravne države, potem
                  je to mogoče storiti le v okviru tega predlaganega postopka s soglasjem strank, ki
                  predstavljajo dvotretjinsko večino vseh poslancev, da se dopolni ustava in sprejme
                  ustavni zakon, ki bo že za volitve 2000 urejal dogovorjene dopolnitve veljavnega
                  volilnega sistema. Če te volje ni, če ni mogoče doseči v tem postopku, če je
                  interes nekaterih strank zgolj nadaljnja politizacija problema, potem je najbrž
                  tudi iluzorno pričakovati, da bi se v kakšnem drugem, mnogo bolj spornem postopku,
                  pa čeprav ga zadnji čas predlaga vlada, rešitve lahko našle v naslednjih
                  štirinajstih dneh.</p>
               <p>Petič. Ne glede na to, ali bodo predlogi podpisnikov spremembe 80. člena ustave
                  republike sprejeti ali ne, trdimo, da smo že z njihovo vložitvijo in obravnavo v
                  državnem zboru pokazali, da je razprava o volilnih sistemih nujno vsebinska in da
                  imamo poslanci državnega zbora možnost in dolžnost, da se tako o njej tudi
                  odločamo. Odvrnili smo vsak dvom o tem, da poslanci, ki ne pristajamo na
                  uzakonitev dvokrožnega večinskega volilnega sistema, ne delujemo proti pravni
                  državi, ustavnemu sodišču ali volji ljudstva, kar kljub vsem nasprotnim dokazom
                  vztrajno ponavljajo nekateri poslanci. Zagotovili smo možnost, da najdemo ustrezno
                  rešitev volilnih zagat, brez nadaljnjepolitizacije. Predvideli smo poti in
                  možnosti, da se zagotovi sodelovanje strank in iskanje skupnih rešitev, saj nismo
                  odklanjali nobenega predloga za dogovor, le pravočasnih in jasno oblikovanih
                  predlogov ter pripravljenosti za oblikovanje dogovorov o njih je bilo premalo. Ob
                  obravnavi našega predloga trdimo, pričakujemo, je še čas, da poiščemo možne
                  dogovore. Če pa se bo tudi danes pokazalo, da je edina želja večine, da brez
                  vsebinske razprave in pripravljenosti za dogovor zavrne predlagane rešitve,
                  bomopredlagatelji, in pričakujem tudi javnost, znali razumeti vsebino takega
                  sporočila in ravnanja. Hvala lepa.</p>
            </sp>
            <sp xml:id="SDZ2-Izredna-52-2000-07-12.sp9">

               <speaker>PODPREDSEDNIK ANDREJ GERENČER:</speaker>

               <p>Hvala lepa gospod Potrč. Predlog je obravnaval tudi komisija za volilni sistem in
                  ustavne spremembe kot matično delovno telo. Prosim predsednika, da predstavi
                  mnenje komisije o tem predlogu.</p>
            </sp>
            <sp xml:id="SDZ2-Izredna-52-2000-07-12.sp10">

               <speaker>JANEZ PODOBNIK:</speaker>

               <p>Spoštovani podpredsednik, kolegice in kolegi. Poročilo komisije za volilni sistem
                  in ustavne spremembe ima kar 18 strani. Dovolite mi, da samo nekatere poudarke iz
                  tega poročila predstavim.</p>
               <p>Komisija državnega zbora za volilni sistem in ustavne spremembe se je o tem
                  vprašanju sestala na svoji 4., 5., 7. in 8. redni seji in 2. izredni seji, 15.
                  februarja, 14. marca, 4., 19. in 31. maja, 14. junija in 5. julija 2000, je
                  obravnavala in se opredelila do predloga za začetek postopka za spremembo ustave
                  Republike Slovenije v smeri ustavne določitve sistema sorazmernega predstavništva
                  z obvezno personalizacijo volitev, in sicer spremembo 80. člena ustave Republike
                  Slovenije, ki ga je v državni zbor 25. januarja 2000 vložila skupina, takrat še 30
                  poslancev, s prvopodpisanim Miranom Potrčem.</p>
               <p>Razlogi oziroma izhodišča za pripravo predloga so po navedbah predstavnika
                  predlagateljev naslednja: V razmišljanjih pri pripravi besedila ustave, da bi bilo
                  koristno vključiti v ustavo tudi nekatere elemente volilnega sistema, za kar pa ni
                  bilo potrebnega soglasja, in v ustavni praksi mnogih tujih ureditev, ki določajo
                  temeljne elemente volilnega sistema, na katere še podrobneje od predmetne
                  predlagane dopolnitve ustave, in tretjič, kot tudi v izraženi opredelitvi skupine
                  strokovnjakov za področje volilnih sistemov, ki je v mnenju, med navajanjem možnih
                  poti za udejanjanje referendumske odločitve v zvezi z volilnim sistemom, navedla
                  kotenakopravno možnost tudi dopolnitev 80. člena ustave.</p>
               <p>Sedaj bom iz poročila nekatere določbe preskočil in se bom osredotočil na teme, o
                  katerih so se v razpravi opredelili člani komisije, in sicer: do predloga za
                  začetek postopka za spremembo ustave in do vsebinskega predloga spremembe ustave.
                  Izpostavljena so bila naslednja politična in strokovna vprašanja - prvič: ali
                  podpreti predlog, da se za spremembo ustave Republike Slovenije določi nov volilni
                  sistem; drugič: kakšen volilni sistem naj bo določen za spremembo ustave; tretjič:
                  kakšne pravne posledice ima sprejem spremembe ustave, s katero se določi volilni
                  sistem, na izid referenduma o volilnem sistemu in z njim povezano odločbo
                  ustavnega sodišča Republike Slovenije, številka U/I-12/97; četrtič: alije možno z
                  vključitvijo določenih elementov večinskega volilnega sistema v besedilo spremembe
                  ustave Republike Slovenije zadostiti izreku odločbe ustavnega sodišča U/I-12/97;
                  petič: ali je možno v ustavnem zakonu, s katerim se bo sprejela sprememba ustave
                  zavezati državni zbor, da razpiše referendum na podlagi 170. člena ustave
                  Republike Slovenije, na primer, v ustavni zakon zapisati, da ustavni zakon in s
                  tem tudi sprememba ustave začneta veljati, če je sprememba ustave sprejeta na
                  referendumu; šestič: katere konkretne vsebine naj določi ustava pri opredeljevanju
                  volilnega sistema in na kakšen; osmič: na katerem elementu novega volilnega
                  sistema, sprejetega s spremembo ustave, je iskati soglasje, dvotretjinsko večino
                  vseh poslancev, med poslankami in poslanci, na primer v smeri večje
                  personalizacije; devetič: kako vpliva večinski sistem na strukturo političnih
                  strank oziroma političnega organiziranja, reduciranje volivcev na izbiro med dvema
                  blokoma; in desetič: ali je primerno v tem trenutku začeti s postopkom za
                  spremembo ustave in to spremembo ustave, ki bo določila volilni sistem, tudi
                  sprejeti.</p>
               <p>Na nekatera vprašanja, ki sem jih pravkar navedel, so bili odgovori dani že med
                  sejo, nekatere odgovore pa smo prejeli tudi s strani skupine strokovnjakov. Glede
                  konkretnega vprašanja, kaj pomeni v mnenju sekretariata zapisano opozorilo, da
                  spremembe predloženega predloga ne smejo iti preko meja predlagane spremembe in ne
                  nasprotovati njeni vsebini, je strokovnjak za ustavna vprašanja v državnem zboru,
                  dr. Cerar menil, da spremembe, na primer povečanje praga za vstop politične
                  stranke med parlamentarne stranke ali uvedba in določitev kriterija teritorialne
                  delitve Republike Slovenije ne smejo odstopati od načel, ki veljajo za
                  proporcionalni volilni sistem, obenem pa se morajo dotikati vsebine 80. člena
                  ustave, ki je predmet spremembe ustave. Zato sprememba predloga, ki bi uvedla
                  večinski volilni sistem, ne bi bila skladna z opozorilom sekretariata.</p>
               <p>Glede sprejetja zaveze, da bo državni zbor razpisal ustavni referendum, je treba
                  opraviti tudi dodatna poizvedovanja. Na prvi pogled bi bilo težko pravno
                  zagovarjati takšen pristop, možen pa bi bil tudi neformalni politični dogovor.
                  Seveda so to stališča, ki jih je potrebno razumeti v teku kronoloških obravnav in
                  seveda tudi v okviru časovne dimenzije. O tem vprašanju je delno govoril že
                  prvopodpisani predlagatelj, gospod Miran Potrč. Člani komisije so nato obravnavo
                  večkrat prekinili in sklenili, da komisija pridobi do nadaljevanja stališča
                  poslanskih skupin in tudi strokovne odgovore s strani skupine strokovnjakov.</p>
               <p>Ko smo prejeli vse te odgovore, pa smo brez glasu <q>"proti"</q> sklenili naslednje: da
                  se s spremembo oziroma z dopolnitvijo ustave Republike Slovenije določijo temelji
                  volilnega sistema za volitve poslancev državnega zbora. Hkrati pa so člani
                  komisije brez glasu <q>"proti"</q> sklenili, da se v izvedbenem delu ustavnega zakona
                  določi, da državni zbor v skladu z 170. členom ustave razpiše referendum o
                  sprejeti spremembi ustave. Člani komisije pa so glede na razpravo tudi zadolžili
                  predlagatelja predloga, postopka za začetek postopka za spremembo ustave,
                  prvopodpisanega poslanca Mirana Potrča, da naj do prihodnje takratne seje pripravi
                  oziroma poda v obliki osnutka ustavnega zakona. Zaradi v razpravi postavljenega
                  vprašanja glede situacije, ki bi nastala, če sprememba ustave ne bi bila potrebna
                  na referendumu, so člani zadolžili skupino strokovnjakov za področje volilnih
                  sistemov, da pripravi svoje mnenje, obenem pa tudi pojasni, kakšne so možnosti
                  državnega zbora kot ustavodajalca, da prek razpisa oziroma izvedbe posvetovalnega
                  referenduma preveri voljo državljanov glede volilnega sistema ter upošteva izid
                  takšnega referenduma pri sprejemu spremembe ustave, s katero se določijo temelji
                  volilnega sistema za volitve poslancev državnega zbora.</p>
               <p>Na 8. seji komisije so člani obravnavali osnutek ustavnega zakona, ki ga je
                  predložil predlagatelj. O sami vsebini ustavnega zakona je zapisano v poročilu na
                  strani 12 in 13.</p>
               <p>Prvopodpisani predlagatelj gospod Miran Potrč je ob predstavitvi opozoril na
                  odprte elemente, pri katerih predlagatelji še niso dosegli soglasja, npr. ali je
                  treba hkrati s sprejemom spremembe ustave, ki bi določila ustrezen volilni prag,
                  odločilni vpliv na poimensko izbiro med kandidati, sprejeti tudi volilni zakon
                  oziroma veljavnega spremeniti in dopolniti. O tej dilemi bi kazalo po njegovem
                  mnenju pridobiti tudi mnenje skupine strokovnjakov za področje volilnih
                  sistemov.</p>
               <p>Prvopodpisani predlagatelj je tudi opozoril, da so predlagatelji prevzeli idejo o
                  zavezi, da se sprememba ustave potrdi na referendumu oziroma da se na posebnem
                  referendumu preveri volja volilcev glede proporcionalnega oziroma večinskega
                  volilnega sistema. Ta referendum bi določili s posebnim ustavnim zakonom in ga z
                  njim tudi operacionalizirali.</p>
               <p>Nato je na strani 13 in 14 podrobneje predstavljena razprava članov komisije o
                  predloženem osnutku ustavnega zakona.</p>
               <p>Iz gradiva je tudi razvidno, da so med razpravo o predlogu 28-ih poslancev za
                  začetek postopka za spremembo ustave bili v razpravo ponujeni tudi predlogi drugih
                  predlagateljev, ki so poskušali dopolniti predlagano spremembo ustave, in sicer:
                  ustavni zakon poslanske skupine socialdemokratov, teze poslanske skupine LDS za
                  ustavni zakon o posebnem načinu uzakonitve volilnega sistema za naslednje volitve
                  v državni zbor in dopolnitvi prvega odstavka 80. člena ustave, predlog člana dr.
                  Cirila Ribičiča za kombinirani volilni sistem, predlog poslanske skupine SLS + SKD
                  Slovenske ljudske stranke glede spremembe sedanjega volilnega sistema, ustavni
                  zakon službe vlade Republike Slovenije za zakonodajo o spremembi 90. člena ustave
                  ter zakon o izvedbi referenduma o volilnem sistemu, ki ga je pripravila ista
                  služba vlade.</p>
               <p>Člani komisije so se na 8. seji po kratkih predstavitvah omenjenih predlogov -
                  bilo je samo nekaj razprav - odločili, da omenjeni dokumenti ne sodijo v predmet
                  obravnave predlaganega postopka za začetek spremembe ustave.</p>
               <p>Ker se je komisija tudi odločila, da bi se poiskal konsenz pri rešitvah, ki bi
                  bile kot elementi volilnega sistema zapisane v ustavi, so se na treh neformalnih
                  pogovorih srečali vodje poslanskih skupin pri predsedniku državnega zbora, in
                  sicer v času med prekinjeno 8. sejo komisije. Na teh srečanjih so prisotni
                  obravnavali različne poglede poslanskih skupin na možnost in način spreminjanja
                  volilne zakonodaje v času pred volitvami, pri čemer so v poslanski skupini SLS +
                  SKD Slovenska ljudska stranka pripravili tudi predlog dveh možnih sprememb
                  sedanjega volilnega sistema. Do tega predloga se je opredelila skupina
                  strokovnjakov za področje volilnih sistemov z dne 27. junija 2000. Podrobneje o
                  tem mnenju in tudi o razpravah vodij poslanskih skupin je zapisano v poročilu
                  komisije na strani 16 in delno na strani 17.</p>
               <p>Vodje poslanskih skupin so se nato na zadnjem delovnem pogovoru samo načelno
                  opredelili do predloženih besedil in predstavili svoje videnje nadaljevanja
                  obravnave volilne zakonodaje na komisiji za volilni sistem in v državnem zboru.
                  Eden od dogovorov je bil tudi ta, da se opravi drugo nadaljevanje 8. seje komisije
                  za volilni sistem in ustavne spremembe. Le-ta se je nato sestala in po končani
                  razpravi glasovala o naslednjem sklepu:</p>
               <p><q>"Komisija za volilni sistem in ustavne spremembe podpira predlog za začetek
                  postopka za spremembo 80. člena ustave Republike Slovenije v smeri ustavne
                  določitve sistema sorazmernega predstavništva z obvezno personalizacijo
                  volitev."</q></p>
               <p>Komisija je skladno z odločitvijo, sprejeto na 1. seji, da bodo člani odločali z
                  dvotretjinsko večino navzočih članov komisije o predlogu za začetek postopka za
                  spremembo ustave, odločala o predlaganem sklepu z navedeno kvalificirano
                  večino.</p>
               <p>Skladno s priporočilom komisije za poslovnik, da lahko glasuje o predlaganem
                  sklepu le poslanec, ki bo prijavil svojo navzočnost pred glasovanjem, je bilo
                  ugotovljeno, da je svojo navzočnost prijavilo 19 članov komisije. Po opravljenem
                  glasovanju o predlaganem sklepu je bilo ugotovljeno, da je za predlagani sklep
                  glasovalo 8 članov, proti pa 10 članov.</p>
               <p>V skladu z izidom glasovanja je mogoče ugotoviti, da komisija ne podpira predloga
                  28 poslancev za začetek postopka za spremembo 80. člena ustave Republike
                  Slovenije. Na podlagi opravljane razprave in glasovanja o predlogu za začetek
                  postopka za spremembo 80. člena ustave Republike Slovenije v smeri ustavne, od
                  določitve sistema sorazmernega predstavništva z obvezno personalizacijo volitev,
                  EPA-1052 /II, komisija za volilni sistem in ustavne spremembe državnemu zboru
                  Republike Slovenije predlaga, da glasuje o naslednjem sklepu: <q>"Na podlagi predloga
                  28 poslancev se začne postopek za spremembo 80. člena ustave Republike Slovenije"</q>,
                  in ga zavrne. Hvala lepa.</p>
            </sp>
            <sp xml:id="SDZ2-Izredna-52-2000-07-12.sp11">

               <speaker>PODPREDSEDNIK ANDREJ GERENČER:</speaker>

               <p>Hvala lepa gospod predsednik. Želi besedo predstavnik sekretariata za zakonodajo
                  in pravne zadeve? <stage>(Ne želi.)</stage> Želi besedo predstavnik vlade? <stage>(Ne želi.)</stage> Želijo
                  besedo predstavniki poslanskih skupin? Gospod Jelinčič, potem dr. Ribičič. Gospod
                  Jelinčič v imenu poslanske skupine Slovenska nacionalna, se opravičujem, Sašo
                  Peče, v imenu poslanske skupine Slovenske nacionalne stranke.</p>
            </sp>
            <sp xml:id="SDZ2-Izredna-52-2000-07-12.sp12">

               <speaker>SAŠO PEČE:</speaker>

               <p>Hvala za besedo. Spoštovani navzoči. V Slovenski nacionalni stranki oziroma mnenje
                  Slovenske nacionalne stranke glede spremembe volilne zakonodaje vam je verjetno
                  vsem znano. Verjetno imate tudi vsak izmed vas svoje razloge, zakaj se je
                  Slovenska nacionalna stranka tako odločila.</p>
               <p>Gre v bistvu zaradi tega, ker smo prepričani, da spreminjati volilno zakonodajo v
                  tem trenutku, torej v času pred volitvami, ko smo za to imeli štiri leta, je
                  nesprejemljivo, je neodgovorno predvsem do državljanov te države, torej odjemalcev
                  storitev, ki jih ponuja ta država. Štiri leta je bilo čas, da rešimo ta tako
                  imenovani politični problem, ki smo ga absolutno sami povzročili, sami, govorim
                  državni zbor, po vsej verjetnosti namenoma. Namenoma zaradi tega, ker se s tem
                  skušajo pridobiti politične točke, po našem prepričanju pa bomo s tem samo
                  povzročili, da bo volilna udeležba na letošnjih volitvah zelo skromna. Če je to
                  namen koga, naj si to tudi sam pripiše.</p>
               <p>Ne bomo obtoževali nobenega, ki se bo odločil, da glasuje v tej ali oni smeri,
                  nimamo te navade in se nam tudi zdi neprimerno. Skratka, naj vsak zavzame tu svoja
                  stališča. Kakor sem rekel, neodgovorno je to početje današnjih predlagatelj, torej
                  teh 28 podpisnikov, kakor tudi ostalih, ostale volilne zakonodaje, predvsem do
                  ljudi, prav tako pa do tudi tistih političnih organizacij, ki bi rade v naslednjem
                  obdobju oziroma težijo k temu, da bi v naslednjem obdobju sodelovale v tem zboru.
                  Ne, ampak s tem jih puščamo v negotovosti, v bistvu še sami ne vemo, kako se bodo
                  zadeve odvijale. Pravijo, da rokovniki so še možni, osebno ne verjamem v možnost
                  izvedbe po predpisanih rokih za opravila, ki sledijo današnjemu predlogu in
                  predlogu, s katerim se bomo po vsej verjetnosti srečali na naslednji izredni
                  seji.</p>
               <p>Torej bojimo se, da je celotna zadeva volilne zakonodaje namenjena samo temu, da
                  bi se na ta način skušalo prikriti, recimo, po eni strani bedo današnje politične
                  situacije - kar ji seveda na vsak način pozitivno uspeva, ni pa kvalitetno oziroma
                  ni v redu do te države.</p>
               <p>Če se dotaknem v imenu poslanske skupine Slovenske nacionalne stranke konkretnih
                  zadev glede predloga za začetek postopka za spremembo ustave Republike Slovenije -
                  z današnjo oznako, tretjo točko - je treba najprej poudariti, da v Slovenski
                  nacionalni stranki ne vidimo nobene podobnosti med ustavno odločbo, ki govori o
                  uzakonitvi dvokrožnega večinskega volilnega sistema, in predlagano materijo. Torej
                  za nas to ni argument, zakaj naj bi morali to sprejeti, ker se pač v ničemer ne
                  podvajata. Mogoče je celo najbližji tisti odločbi ustavnega sodišča bil absolutno
                  predlog, mislim, da so ga predlagali socialdemokrati, o uzakonitvi dvokrožnega
                  večinskega volilnega sistema, ampak še tisti je bil tako površen, da se o njem
                  niti praviloma oziroma površen, nekvalitetno narejen, da se o njem kvalitetno
                  sploh ni dalo razpravljati že zaradi področja volilnih okrajev, na katere se je
                  pritožila kar celotna vesoljna Slovenija. Toliko glede ustavne odločbe in pa
                  enakosti s tem, če bi že kdo hotel argumentirati, da s tem, če bi to sprejeli, pač
                  zadoščamo ustavni odločbi. Ne, to je samo blefiranje.</p>
               <p>Drugič. Dva predstavnika slovenske nacionalne stranke sta bila resnično podpisnika
                  v osnovni fazi te pobude. Bila sta pa podpisnika v začetku leta. Toda, ko se
                  bližamo volitvam, ko se bližamo tisti nenapisani parlamentarni demokraciji, da
                  bližje volitvam smo, bolj neumestno je spreminjati volilno zakonodajo, smo te
                  podpise umaknili. Umaknili smo jih iz razlogov, ki sem jih povedal na začetku -
                  ker je to početje spreminjanje volilne zakonodaje neodgovorno. Danes absolutno
                  nismo med njimi, med temi podpisniki, zato jih je samo še 28.</p>
               <p>Tudi sama vsebina je bila v osnovi predstavljena drugače, kot je danes. Ampak o
                  sami vsebini mogoče kasneje.</p>
               <p>V slovenski nacionalni stranki smo pač prepričani, da zadeve iz štirih bistvenih
                  razlogov danes ne moremo sprejeti in je tudi poslanci slovenske nacionalne stranke
                  ne bomo sprejeli. Kakor sem omenil, zelo na kratko, volilno leto, volilna
                  zakonodaja, če še zraven samo omenim referendum, čas počitnic in pa v končni fazi
                  razpis volitev. Vse to, vseh teh pet elementov je preveč pomembnih, da bi se z
                  njimi igrali, da bi jih s tem, ko bi z njimi mešetarili, povedali, da dejansko
                  niso nič vredni. Ne, določene svetle izjeme v tej državi bi morale veljati za vse
                  nas. To je to, da jih ne smemo spreminjati čez noč, da se z njimi ne smemo igrati.
                  To so pač temelji demokracije, do katerih bi vsi mi morali pokazati, recimo temu,
                  spoštljiv odnos, predvsem do ustave.</p>
               <p>Dalje. Tudi predlagatelj gradiva, gospod Potrč, je govoril o referendumu. Recimo,
                  da imamo variante za dva referenduma, eden je za to materijo, drug referendum je
                  potem za materijo spremembe 80. in 90. člena ustave. Seveda je tudi to, pa bom še
                  enkrat namenoma uporabil besedo, neodgovorno. Čas počitnic - ne mi bomo pa
                  poskušali vsak po svoji politični liniji prepričati strokovno udeležence
                  referenduma, kako naj bi se odločali. Mislimo, da to ni prava pot, za to je bila
                  pot v preteklosti, pa se ni našlo skupnih besed, da bi k temu prišli.</p>
               <p>Seveda pa obstaja zelo veliko vsebinsko vprašanje, vsebinsko vprašanje volilnega
                  praga, ki bi nekako spremljal ta dokument. Kaj se skuša s tem doseči? S tem se
                  skuša doseči to, da bi se dejansko približali - samo skuša, ostali bi še elementi,
                  recimo, proporcionalnega sistema - končno zasedbo tega državnega zbora pa bi
                  dajali na dvoumje, torej eno stran in drugo stran, odvisno od višine praga, ki bi
                  bil potreben za vstop v državni zbor. S tem bi uničili vse tisto, kar je osnova
                  besede demokracija - to je to, da se srečajo različna stališča. In, seveda, kjer
                  so različna stališča in kjer so ljudje, ki jih niso sposobni razumeti, pač pomeni,
                  da jih ne priznavajo. Ampak to še ni razlog, da se različno stališče uniči. In
                  nikakor ne bi smeli v tem državnem zboru težiti v naslednjemmandatu za tem, da se
                  ne bi slišalo mnenja drugih. V slovenski nacionalni stranki bi bili kar veseli, če
                  bi še zmeraj sedeli v tem državnem zboru predstavniki tudi drugih političnih
                  organizacij. Ja, to bi bil nek nov, svež veter, to bi bile neke nove ideje, ki bi
                  jih danes nujno potrebovali. Vse, kar delamo, je že izpiljeno oziroma iztrošeno.
                  In žal, če bi bila ta zadeva sprejeta, bi v smeri togosti to šlo samo naprej
                  naslednja štiri leta. Zato je škoda, da bi se pogovarjali o povišanju volilnega
                  praga ins tem onemogočali osnovo demokracije, osnovo razprave.</p>
               <p>Dalje, eden izmed naslednjih elementov. Govorilo se je o nacionalni listah, o
                  ukinitvi. Mislim, da besede <q>"ukinitev nacionalnih list"</q> dosežejo višek
                  sprenevedanja. Obstoječa volilna zakonodaja, ki je, prepušča političnim
                  organizacijam, da imajo nacionalno listo ali da je nimajo. Torej, najvišjo stopnjo
                  zopet te besede, demokracije, o kateri vsi toliko govorimo naprej. Ne, odločitev
                  je na politični organizaciji - bo imela nacionalno listo, ali ne bo imela
                  nacionalne liste. In to je to, kar v slovenski nacionalni stranki trdimo, naj
                  ostane. Naj ostane ta pravica, naj ostane pravica politični stranki. Plus to, da
                  se da skozi nacionalno listo lepo videti personalizacijo oziroma 51% glasov - vsi
                  vemo, kakšna je delitev po obstoječih volilnih okrajih in po nacionalni listi - in
                  to je najlepši način, da se volilcem predstavi, s katerim kadrom zastopa oziroma
                  kateri kader v 51% politična organizacija potiska naprej oziroma na katerega
                  računa, da bo izpeljal njene programske zasnove. Politična organizacija je lahko
                  uspešna le, če stoji za svojim programom. In to omogočajo tudi nacionalne liste.
                  Kdor se s tem ne strinja, jih pač nima. Zadeva je tu sila enostavna. Zato
                  posiljevati nekoga, naj nacionalno listo ukine, ne, to pa je že tisto: ne bom pri
                  sebi pometel, prvo grem k sosedu.</p>
               <p>Seveda je bilo še nekaj vsebinskih vprašanj glede izračunavanja oziroma določitve
                  kvote po okrajih. Ampak dobro, to je tudi tako, vsaka matematika, ki se v politiki
                  odvija, v končni fazi po preveč kratnem seštevanju, preveč kratni matematiki,
                  pripelje do tega, da se na koncu sam zasešteje. In vsem tistim, ki govorite, da
                  velikim strankam oziroma vašim strankam, obstoječi <q>"dont"</q> ne ustreza, poglejte se
                  po drugi strani tudi lokalne volitve, ko boste prišli do tega tako imenovanega
                  trikotnika, razdelitve mandatov, ne, da ravno vam ustreza. Ampak dobro, tu naj bo
                  vaša zadeva, s tem se v Slovenski nacionalni stranki pač ne mislimo obremenjevati.
                  Kakor tudi ne v celoti z volilno zakonodajo, vtem obdobju, v obdobju pred
                  volitvami, ker se nam zdi enostavno ponižujoče, do teh državljanov.</p>
               <p>Če je uvodničar rekel, da išče stopnjo soglasja med političnimi strankami za
                  spremembo volilne zakonodaje, ga v Slovenski nacionalni stranki ne bo našel. Tako
                  kot ga ne bo našel nihče, ki bo poskušal z volilno zakonodajo v tem trenutku priti
                  na plano in <q>"ad hoc"</q> samo za te volitve nekaj rešiti. Celo več, predlagal se je
                  zakon, ki naj bi samo za te volitve črtal 12.a člen zakona o referendumu in
                  ljudski iniciativi. Samo za te volitve! In če to ni absurd te države, potem ne
                  vem, kaj je.</p>
               <p>Predlagam, da z zadevami volilne zakonodaje te državni zbor, čim prej konča, da se
                  čim prej loti tistega dela, za kar je poklican, in da ne že zdaj v teh vročih
                  mesecih, skušamo igrati volilne kampanije. Saj za to bomo imeli čas. S tem
                  početjem bomo zbili volilno udeležbo. Hvala.</p>
            </sp>
            <sp xml:id="SDZ2-Izredna-52-2000-07-12.sp13">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Peče. V imenu poslanske skupine Združene liste socialnih
                  demokratov bo govoril dr. Ciril Ribičič.</p>
            </sp>
            <sp>
               <speaker>DR. CIRIL RIBIČIČ:</speaker>
               <p>Spoštovani, najprej hvala lepa za besedo. V imenu poslanske skupine Združene liste
                  socialnih demokratov bi rad povedal nekaj argumentov v korist tega predloga, v čem
                  so - po našem mnenju - odlike in zakaj podpiramo predlog, ki ga je vložila skupina
                  poslancev, s prvopodpisanim kolegom Miranom Potrčem in drugopodpisanim kolegom
                  Tonetom Anderličem.</p>
               <p>Pomembno se nam je zdelo in koristno se nam je zdela vsestranska ideja, da se
                  temelji volilnega sistema vpišejo v ustavo. Ko smo poskušali primerjalno
                  pogledati, kako je to v drugih državah, smo našli kar precej primerov ustav,
                  sprejetih v zadnjih desetletjih, ki temelje svojega volilnega sistema zapišejo v
                  ustavo. Namen takšne ureditve je gotovo v tem, da se bolj stabilno določi volilni
                  sistem in da je volilni sistem težje mogoče spreminjati glede na vsakokratne
                  poglede te ali druge vladajoče koalicije.</p>
               <p>Ob tem moramo priznati, da nas je zanimalo tudi vprašanje, kako lahko z ustavnimi
                  spremembami prispevamo k razrešitvi problemov, ki so se nakopičili glede volilnega
                  sistema v Sloveniji po izvedbi referenduma decembra 1996 in pozneje z odločbo
                  ustavnega sodišča ter razpravami v zvezi z njo. Zaradi tega se nam je zdela zelo
                  koristna podlaga za razmišljanje o tem stališče strokovne skupine pri ustavni
                  komisiji, ki je ocenila, da obstajata dve enakovredni poti za rešitev tega
                  problema. Ta druga pot - prva pot je seveda sprejem dvokrožnega večinskega
                  volilnega sistema, njegova pretočitev v zakon - ta druga pot se nam je zdela zelo
                  primerna. Če dobro razumem mnenje sekretariata za zakonodajo in pravne zadeve,
                  celo poudarja, da je ta pot po svoji pravni moči celo več kot enakovredna - glede
                  na to, da gre za ustavo kot najvišji pravni akt v naši državi, ki ima višjo pravno
                  veljavo kot zakon, pa čeprav gre za tak zakon, kot je naš zakon o volitvah v
                  državni zbor. Skratka, zdelo se nam je, da je to prava pot za to, da razrešimo
                  očitke o nelegitimnosti ureditve, o nelegalnosti ureditve, o nasprotju med
                  veljavno ureditvijo in izglasovano odločitvijo na referendumu, o nasprotju med
                  odločbo ustavnega sodišča in veljavnim zakonom in tako dalje. Zdelo se nam je, da
                  s tem, ko temelje volilnega sistema vpišemo v ustavo, pravno povsem nedvoumno
                  izrazimo - in to s kvalificirano dvotretjinsko absolutno večino v tem državnem
                  zboru - voljo državnega zbora o tem, kakšen naj bo volilni sistem. S tem odpadejo
                  vsa vprašanja o skladnosti tega volilnega sistema z ustavo, ker bi sami temelji
                  bili zapisani v ustavi.</p>
               <p>Glede na ugovore v tem smislu, da s takšno rešitvijo ničesar ne odločimo glede
                  izražene volje ljudi na referendumu, pa se je zelo zgodaj porodila ideja, ki ji
                  podpisniki tega predloga za spremembo ustave nismo nikoli nasprotovali; nasprotno,
                  smo jo podpirali, da bi se o takšni spremembi ustave razpisal naknadni potrditveni
                  ustavnorevizijski referendum; da bi torej stopila ta sprememba ustave v veljavo
                  šele potem, ko bi jo potrdili volilci na vseljudskem referendumu, in to ob z
                  ustavo opredeljenimi, zaostrenimi pogoji, ki terjajo, da se več kot polovica
                  volilcev udeležitakšnega referenduma. Se pravi, s tega vidika ne bi samo sanirali
                  situacije glede ugovorov, pomislekov in različnih stališč glede skladnosti z
                  odločbo ustavnega sodišča, ampak tudi glede vprašanja, kakšna je volja ljudi in
                  kako ljudje gledajo na to, kateri volilni sistem je najprimernejši za
                  Slovenijo.</p>
               <p>V čem vidimo v združeni listi prednost formulacije, ki je ponujena in ki poudarja
                  zlasti tri elemente volilnega sistema. Prvi element je, da je zagotovljena
                  sorazmerna zastopanost v državnem zboru, se pravi sorazmerna v skladu z deležem
                  glasov, ki jih pridobijo posamezne liste oziroma v praksi politične stranke. Ta
                  element se nam zdi zelo pomemben, bi pa rad poudaril to, da je ta element
                  zagotovljen tudi v okviru kombiniranega sistema. Ne samo nemški kombinirani
                  sistem, tudi sistem enega prenosljivega glasu daje sorazmeren rezultat. Skratka,
                  mi gledamo na sorazmerno zastopanost političnih strank kot na nekaj pozitivnega,
                  kot na nekaj, kar preprečuje možnost, da bi z manjšino glasov možno bilo prevzeti,
                  dobitivlado in seveda večinsko podporo vladi z večino sedežev v parlamentu. Mi
                  gledamo torej na sorazmerno zastopanost kot nekaj pozitivnega, kot neko
                  pridobitev, od katere ne gre odstopati v tem smislu, da bi lahko manjšina osvojila
                  večino sedežev v parlamentu</p>
               <p>Drugi element je ustrezen volilni prag; priznam, da ta element za zdaj v tem
                  predlogu ni konkretiziran. Res pa je, da imamo tudi sedaj volilni prag, ki je
                  zapisan tako, da pač pri drugi delitvi mandatov na podlagi ostanka glasov
                  konkurirajo samo stranke, ki so osvojile najmanj tri poslanska mesta, izračunano
                  po Dondovem sistemu. Ta prag je zdaj približno 3,4 odstotka, kar bi bilo tri mesta
                  od 88, v praksi pa se je tudi z nižjim pragom, z doseženim rezultatom okrog 3,1
                  odstotka, so se nekatere stranke - oziroma konkretno dve - v različnih mandatnih
                  obdobjih že uvrstila v ta državni zbor.</p>
               <p>Tretji element je po mojem mnenju bistven in to je, zagotoviti odločilen vpliv na
                  poimensko izbiro med kandidati. Skratka, volivci naj imajo odločilen vpliv. Tudi
                  tukaj bi rad opozoril, da je to možno realizirati na različne načine in da je z
                  vidika večinskega volilnega sistema in tistega cilja, ki ga zagovarjajo pristaši
                  večinskega volilnega sistema, da prinese večjo personalizacijo, da prinese možnost
                  volivcem, da izbirajo med kandidati, ne pa samo med političnimi strankami in
                  njihovimi listami, ta del, ta element zelo pomemben. Odločilni vpliv na poimensko
                  izbiro med kandidati je mogoče seveda dosegati na različne načine. En način, ki je
                  dokaj sporen in ga mnogi teoreti obravnavajo kot nek vrste prevaro, imamo
                  uveljavljenega v sedanjem volilnem sistemu, kjer so stranke omejene, da lahko
                  nastopajo v volilnih okrajih prek svojih posameznih kandidatov. Gotovo ima ta
                  način izbire neke pomanjkljivosti, ker v bistvu volilec ne more izbirati med
                  različnimi kandidati iste stranke, ampak vsaka stranka nastopa samo s po enim
                  kandidatom.</p>
               <p>Da pa ima to relativno velik vpliv na volilni izid - po mojih izračunih - med
                  četrtino in tretjino glasov, je odvisno od kakovosti kandidatov, po mojem mnenju,
                  ni nobenega dvoma. Seveda pa obstojijo še drugi sistemi. V pretežno proporcialnih
                  sistemih je to prednosti glas, v kombiniranem sistemu pa se to dosega z dvema
                  glasovoma, od katerih je eden glas namenjen neposredni izvolitvi posameznega
                  kandidata po načelih večinskega sistema, drugi glas pa je namenjen izbiri med
                  strankami oziroma med njihovimi listami.</p>
               <p>Sekretariat za zakonodajo in pravne zadeve, po mojem mnenju, korektno ugotavlja,
                  da so te določbe, ki so tukaj predvidene za ustavo, precej splošne. In da jih ni
                  mogoče uporabljati neposredno oziroma terjajo konkretizacijo v volilnem zakonu. To
                  je pač z vidika ustave lahko celo prednost. Na načelni ravni je, seveda, dobro da
                  ustava zapiše samo temelje volilnega sistema, njegovo konkretizacijo panajdemo v
                  tem zakonu. In tako smo si, seveda, podpisniki tega predloga stvar tudi
                  predstavljali 25. januarja, ko smo ta predlog vložili. Zdaj, od 25. januarja do
                  danes je trajajo, da odločamo o tem predlogu. Jaz ne mislim, da je to prepočasno
                  odločanje. To je tudi, lahko rečemo z vidika ustave, relativno hitro odločanje.
                  Res pa je, da je poteklo toliko časa, da ni mogoče realno pričakovati, da bi lahko
                  na nek resen način realizirali še spremembo volilne zakonodaje, na podlagi takšne
                  ustavne spremembe.</p>
               <p>Kakorkoli je prednost tega, da je ta formulacija zelo splošna, je seveda za
                  letošnje volitve sama po sebi neuporabna in bi jo bilo treba napisati drugače, če
                  bi želeli, da posamezen njen element velja že na letošnjih volitvah. In o tem je
                  bilo nekaj razprave na zadnjih posvetovanjih med predstavniki političnih strank in
                  zlasti na ustavni komisiji. Tam se je postavilo vprašanje, ali ne bi bilo smiselno
                  nekatere od teh zadev konkretizirati, tako da bi bile uporabne že za sedanje
                  volitve. Na žalost je bilo premalo napora vloženo v to, da bi se to doseglo.</p>
               <p>Želel pa bi vas opozoriti, da je, seveda, alternativa, ki jo ponuja vlada, toliko
                  bolj zapletena in s proceduralnega - ne samo z vsebinskega vidika - s
                  proceduralnega vidika toliko bolj zahtevna, da je še veliko veliko manj možnosti,
                  da bi bila realizirana, kot pa ideja o tem, da se te stvari konkretizirajo v tej
                  ustavni spremembi. Namreč, ta alternativa je pa takšna, ki terja najprej spremembo
                  ustave, potem sprejem nekega posebnega, specialnega zakona za izvedbo referenduma,
                  potem razpis in izvedbo referenduma in uveljavitev na referendumu sprejetega
                  zakona, z zelo zapletenimi - v vsakem primeru mnogo bolj zapletenimi - vprašanji
                  pri vsakih od teh faz, kot pa jih najdemo pri tej spremembi ustave.</p>
               <p>Zaradi tega v Združeni listi socialnih demokratov menimo, da je pravzaprav
                  današnje glasovanje o usodi tega našega predloga, o katerem se odloča z
                  dvotretjinsko večino prisotnih poslancev, tista zadnja možnost, da bi lahko nekaj
                  premaknili že za letošnje volitve. Menim,da vse druge možnosti nimajo niti
                  približno toliko realnih možnosti, da bi bile realizirane, kot velja za ta
                  predlog. Vendar tudi če ta konkretna sprememba ustave ne bi imela neposrednih
                  posledic za sedanje volitve, mislim, da je koristna. Koristna zaraditega, ker išče
                  rešitev v nekem produktivnem kompromisu med dvema skrajnima možnostima: med
                  večinskim in proporcionalnim volilnim sistemom. To se izraža zlasti v formulaciji
                  o odločilnem vplivu volilcev na poimensko izbiro med kandidati. To je torej tisti
                  del formulacije, vključno z načelom sorazmernosti in ustreznim volilnim pragom, ki
                  daje možnost, da bi poiskali nek produktiven, trajen model volilnega sistema, ki
                  bi presekal dosedanje delitve in ki bi deloval povezovalno, ne pa tako kot vse
                  dosedanje razprave, ki so izrazito poglabljale nasprotja med političnimi
                  strankami.</p>
               <p>To so torej argumenti, zaradi katerih naša poslanska skupina podpira predlog za
                  začetek postopka za spremembo ustave Republike Slovenije in bomo zanj danes tudi
                  glasovali. Prosimo vse tiste, ki jim je kaj do tega, da se produktivno razrešijo
                  dosedanji spori, da podprejo ta predlog, ne glede na različne pragmatične cilje,
                  ki jih, razumljivo, politične stranke in politične skupine zastopajo neposredno
                  pred volitvami. Če odštejemo vse te pragmatične cilje, ki so tudi vplivali na
                  oblikovanje tega predloga, in razpravo o njem, moramo priznati, da je ta predlog
                  pripravljen na tako resen način, tako uravnotežen in tako povezujoč, ko išče
                  kompromis, da je koristen tudi, če nima neposrednega vpliva na izvedbo volitev v
                  letošnjem letu. Hvala lepa.</p>
            </sp>
            <sp xml:id="SDZ2-Izredna-52-2000-07-12.sp14">

               <speaker>PODPREDSEDNIK ANDREJ GERENČER:</speaker>

               <p>Hvala lepa, dr. Ribičič. V imenu poslanske skupine Socialdemokratske stranke bo
                  govoril Jožef Jerovšek.</p>
            </sp>
            <sp xml:id="SDZ2-Izredna-52-2000-07-12.sp15">

               <speaker>JOŽEF JEROVŠEK:</speaker>

               <p>Hvala lepa za besedo. Spoštovani prisotni! Socialdemokratska stranka ne podpira
                  predloga za spremembo ustave, kot je predložen s strani 28 podpisnikov.</p>
               <p>Mi, podobno kot predlagatelj, ko je rekel, da upa, da bo javnost razumela vsebino
                  zavrnitve predloga, upamo, da bo javnost razumela vsebino in namen predloga. O tem
                  smo pravzaprav prepričani, kajti predlog za spremembo ustave formalnopravno
                  ustreza kriterijem za takšno spremembo ustave, vendar po našem mnenju ne ustreza
                  osnovnim postulatom naravnega prava, zavedajoč se situacije, da je na temo
                  volilnega sistema bil izveden referendum, da je bila jasno izražena volja ljudi in
                  da je bila v zvezi s tem referendumom sprejeta tudi odločitev ustavnega sodišča.
                  Zato bi po našem mnenju realizacija tega predloga pomenila zgolj figov list z
                  rešitvijo, ki ne bi praktično v nikakršni meri pomenila možnosti, da se: prvič,
                  realizira referendumska volja in da tudi pravzaprav v tem trenutku jemlje možnost,
                  da se ljudje na referendumu odločijo za volilni sistem, kajti o pomembnosti
                  referenduma in o volilnem sistemu je -ne nazadnje - opozoril tudi v svojem pismu
                  21.6.2000 predsednik države, ki pravi <stage>(citiram)</stage>: <q>"Še več, spremembe volilnega
                  sistema so tako pomembna zadeva za državljane, da bi morala biti odločitev o tem,
                  kakšen naj bo volilni sistem, sprejeta na referendumu. Tudi odločba ustavnega
                  sodišča o uzakonitvi večinskega volilnega sistema temelji na ljudski volji,
                  izraženi na referendumu."</q> Tako se je tudi predsednik države, čeprav nekoliko
                  pozno, opredelil do tega, da dejansko moramo izvesti referendum o volilnem
                  sistemu. Sedaj so na mizi tudi kompromisni predlogi o izvedbi konkurenčnega
                  referenduma, predlog za spremembo ustave pa tem kriterijem ne zadošča. Nelogičnost
                  tega predloga je tudi v tem, da je med podpisniki predloga za spremembo ustave
                  precej oziroma kar 16 poslancev stranke, ki se je na svojih organih izrekla za
                  dvokrožni večinski sistem. In po besedah predsednika te stranke, Liberalne
                  demokracije, se še vedno zavzema in še vedno podpira dvokrožni večinski sistem. Če
                  bi pristali na to, da bi na ta način skušali, pač, formalno zadostiti načinu, na
                  kak način naj pridemo do volilnega sistema, bi s tem pristali na kriterij
                  dvoličnosti. Po našem mnenju v ozadju predloga teh ustavnih sprememb ni bil
                  globlji razmislek o izboljšanju volilnega sistema, kajti to se vidi tudi po tem,
                  da bi v tem slučaju, če bi šlo za globlji razmislek, da bi prav gotovo nekdo izmed
                  30 poslancev, ki so prvotni podpisali ta predlog, opazil, da ne gre za morebitno
                  črtanje drugega odstavka 80. člena ustave, to v primeru, če bi se natačneje
                  določila načela volilnega sistema, ampak da gre v bistvu za črtanje četrtega
                  odstavka, kot pravilno ugotavlja sekretariat. In pa: tudi sekretariat že v svojem
                  mnenju pravzaprav nakazuje in ugotavlja, da tu pravzaprav ne gre za kakšne
                  spremembe volilnega sistema, kajti - kot ugotavlja sekretariat - že sedanji
                  volilni sistem ustreza dvema kriterijema iz predloga, to je proporcionalno načelo
                  ter postavitev praga, in v manjši meri zagotavlja tudi personalizacijo ureditev, s
                  čimer delno upošteva tudi tretji kriterij.</p>
               <p>Zaradi tega je - po našem mnenju - ta predlog sicer na ligetimen način skušal
                  služiti temu, da se sprejem takšnega zakona o volilnem sistemu, ki bo v sozvočju z
                  referendumsko voljo, z odločbo ustavnega sodišča in ki ne bo šel v popolnoma drugi
                  smeri in ki bo ljudem pustil možnost, da izberejo na referendumu volilni sistem -
                  je v tej funkciji, da se je izgubilo nekaj časa, da so bile na to temo opravljene
                  številne razprave, vendar pravzaprav mislim, da so predlagatelji imeli predvsem
                  eno pred seboj: da ohranijo sedanji volilni sistem, ki pa je v nasprotju z
                  referendumsko voljo ljudi.</p>
               <p>Zaradi tega v socialdemokratski stranki menimo, da je ta predlog treba zavrniti in
                  vso energijo usmeriti v postopek za sprejem volilnega zakona, ki bo omogočal, da
                  se ljudje dejansko opredelijo, za kakšen volilni sistem so. Hvala lepa.</p>
            </sp>
            <sp xml:id="SDZ2-Izredna-52-2000-07-12.sp16">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Jerovšek. V imenu poslanske skupine SLS + SKD Slovenske ljudske
                  stranke bo govoril dr. Franc Zagožen.</p>
            </sp>
            <sp xml:id="SDZ2-Izredna-52-2000-07-12.sp17">

               <speaker>DR. FRANC ZAGOŽEN:</speaker>

               <p>Spoštovani zbor! V komisiji za volilni sistem in ustavne spremembe smo intenzivno
                  sodelovali v razpravah, tudi o tej temi, začetku postopka za spremembo ustave
                  Republike Slovenije, ki je na dnevnem redu. Zavedamo se, da je mogoče problem, ki
                  je nastal s tem, da državni zbor ni uzakonil dvokrožnega večinskega volilnega
                  sistema, skladno z odločbo ustavnega sodišča, možna tudi drugačna pot, to je
                  sprememba ustave in v ustavi zapisanih načel volilnega sistema. Ustava je nad
                  odločbo in v tem primeru je torej bilo mogoče problem reševati tudi po tej poti.
                  To je naše že dolgo znano stališče. Vendar je ob tem tudi razumljivo, da zastopamo
                  stališče, da bi morala biti taka ustavna sprememba dana na potrditveni referendum,
                  da bi to morala biti odločitev državnega zbora in ne, recimo, samo 30 poslancev -
                  ker 30 se jih lahko zbere ali ne. Mislim pa, da je državni zbor bil zavezan k taki
                  odločitvi, da razpiše potrditveni referendum, če v ustavno določbo zapiše drugačne
                  osnove volilnega sistema, kot so bile izglasovane na referendumu in potem z
                  odločbo ustavnega sodišča potrjene.</p>
               <p>Pri tem gre tudi za vsebino te spremembe. Po našem mnenju bi morala biti ta
                  sprememba taka, da če v celoti ne upošteva odločbe ustavnega sodišča, vsaj uvaja
                  tiste elemente volilnega sistema, ki prinašajo tudi učinke večinskega volilnega
                  sistema pri proporcionalni sorazmerni delitvi glasov, kot jih dobijo posamezne
                  liste kandidatov.</p>
               <p>Naša pripomba je takšna, kot jo je dejansko zapisal tudi sekretariat za
                  zakonodajo, da je predlagana sprememba zelo splošna in dopušča potem praktično
                  kakršnokoli rešitev. Seveda se zavzemamo za to, da imajo volilci odločilen vpliv
                  na poimensko izbiro med kandidati, ampak formulacija <q>"ustrezni volilni prag"</q> je
                  povsem nedoločena in o tem je lahko toliko predstav, kot je poslancev, ali pa
                  najmanj toliko, kot je poslanskih skupin. V tej razpravi smo že takoj na začetku
                  bili pripravljeni se pogovarjati o tem, da podpremo to pot: ustavno spremembo,
                  potrditveni referendum in potem uzakonitev zakona o volitvah v državni zbor v
                  državnem zboru, če bi odpravili te pomanjkljivosti predlagane spremembe. Zavedamo
                  se, da z amandmajem tega pač ni mogoče, če bi namesto <q>"ob ustreznem volilnem
                  pragu"</q> se sporazumeli najprej, kaj to je - ustrezen volilni prag -, potem bi bil
                  položaj bistveno drugačen. Morali bi torej dobiti tudi zadostno soglasje v
                  državnem zboru, kaj je to <q>"ustrezni volilni prag"</q> in to tudi zapisati. Naš predlog
                  je bil, da bi zapisali: <q>"ob 5% volilnem pragu"</q>. Ampak o tem, žal, predlagatelji
                  niso bili pripravljeni razmišljati na ta način in tako tudi popraviti
                  besedila.</p>
               <p>Zdaj mislim, da je čas tudi zamujen. Po tej poti več ne moremo priti do novega
                  volilnega zakona pred razpisom jesenskih volitev. Ker, seveda, ni mogoče prej
                  sprejemati volilnega zakona, kot bi bila ustavna sprememba potrjena na
                  referendumu. šele, ko bi bila ustavna sprememba na referendumu potrjena, bi dobili
                  ustavno podlago, da spreminjamo volilni zakon. Zaradi tega, ker bi pred
                  potrditvijo na referendumu ustavna sprememba pač neveljala, in dokler ustavne
                  spremembe ni, ne moremo spreminjati volilnega zakona, smo vezani na odločbo
                  ustavnega sodišča.</p>
               <p>Šele potrjena ustavna sprememba na referendumu bi dala, seveda, pravno podlago,
                  ustavno podlago, ki je nad odločbo ustavnega sodišča in dovoljuje sprejemanje
                  zakona, ki ni skladen z odločbo ustavnega sodišča, ampak z njej nadrejeno ustavno
                  določbo, potrjeno na potrditvenem referendumu. Popolnoma razumljivo je, da ne
                  ostaja časa, da bi sprejeli ustavno spremembo, tudi če bi bila ustrezna, ampak
                  kvantificirana, kvantificirani prag, razpisali potrditveni referendum in potem
                  začeli spreminjati volilni zakon. Roki za razpis volitev v tem primeru potečejo in
                  volitve bi bile razpisane - lahko po sedanjem zakonu -, medtem pa bi dobili
                  spremenjeno ustavo, če bi potrditveni referendum uspel. Potem bi bili po našem
                  mnenju še v večjih težavah, ker bi imeli zakon, ki ne bi bil več skladen z ustavo,
                  ne bi pa mogli ga spremeniti do roka, ko je treba volitve razpisati.</p>
               <p>Zato je po našem mnenju mogoča samo še ena pot, če se državni zbor odloči - z
                  ustrezno večino, seveda - za zakonodajni referendum in za to tudi pripravi
                  ustrezno pravno podlago. Se pravi, spremembo ustreznih členov ustave, ki bi
                  omogočili razpis zakonodajnega referenduma, na katerem bi volivci izglasovali
                  zakon, ki stopi takoj v veljavo in se lahko uporabi - seveda se mora v tem primeru
                  uporabiti za jesenske volitve. Samo ta pot nam je, po našem mnenju, še ostala.</p>
               <p>Zaradi tega, torej zaradi neustrezne vsebine, zaradi tega, ker so vsi roki za
                  rešitev problema po tej poti že dejansko mimo, zavračamo začetek postopka za
                  spremembo ustave in bomo seveda sodelovali pri začetku drugega postopka za
                  spremembo ustave, ki naj bi omogočil zakonodajni referendum. Hvala.</p>
            </sp>
            <sp xml:id="SDZ2-Izredna-52-2000-07-12.sp18">

               <speaker>PODPREDSEDNIK ANDREJ GERENČER:</speaker>

               <p>Hvala lepa, dr. Zagožen. V imenu poslanske skupine LDS govori Tone Anderlič.</p>
            </sp>
            <sp xml:id="SDZ2-Izredna-52-2000-07-12.sp19">

               <speaker>ANTON ANDERLIČ:</speaker>

               <p>Spoštovani. Več kot očitno je, da je vsiljevanje ene in edine rešitve državni zbor
                  oddaljilo od rešitve v zvezi z volilno zakonodajo. Več kot očitno je, da so
                  socialdemokrati želeli priti do spremenjene volilne zakonodaje po eni in edini
                  poti, precej varljivi in precej negotovi, zagotovo pa ne tisti, ki jo je želelo
                  ljudstvo.</p>
               <p>Obstajale so druge rešitve, obstajajo še vedno. Dolgo časa ni bilo mogoče - in se
                  tudi ni smelo - govoriti o drugih rešitvah, dokler skupina strokovnjakov ni
                  povedala, da so druge rešitve, in eno od konkretnih je tudi predlagala; torej po
                  poti spremembe ustave in spremembe volilnega zakona. O tem so seveda govorili tudi
                  drugi, govoril je tudi dr. Franc Zagožen, pa tudi drugi v državnem zboru, ne samo
                  tisti zunaj.</p>
               <p>Pot, po kateri bi spremenili ustavo in bi o njej odločali volilci in volilke na
                  potrditvenem referendumu, na tej osnovi bi, seveda če bi ta potrditev uspela, v
                  kar pa ne dvomim, državni zbor nato sprejel zakon, ki bi bil - torej ta celoten
                  postopek - v primerjavi z rešitvami, ki jih že neskončno dolgo vsiljujejo
                  socialdemokrati v državnem zboru, čista kot solza in s pravnega vidika rešitev
                  naravnost briljantna v primerjavi s tistim, kar je zastavilo ustavno sodišče, s
                  tistimi ustavnimi sodniki, ki sedaj razlagajo, kako edino prav bi bilo narediti
                  nekaj drugega, in sedaj celo predlagajo zakon, najprej spremembo ustave, pa potem
                  tudi zakon za izvedbo referenduma.</p>
               <p>Težko je verjeti, da je šlo komurkoli - tistim, ki so nas praktično tri leta
                  prepričevali v samo eno pot in samo eno resnico, da jim je šlo res za spremembe
                  volilne zakonodaje; kajti, če bi jim šlo res za to spremembo, potem bi gotovo
                  sprejeli pobudo za razpravo o tezah o uzakonitvi oziroma o sprejemu ustavnega
                  zakona o posebnem načinu uzakonitve volilnega sistema za volitve v državni zbor in
                  dopolnitvijo prvega odstavka 80. člena ustave. Več kot mesec dni so bile te teze
                  na razpolago, nakar se je pojavil predlog vlade, ki je v mnogočem - vsaj po načinu
                  - podoben, želi po isti poti reševati stvari, je pa po sami vsebini in sam predlog
                  absolutno nesprejemljiv, pravno sporen in vprašljiv z vidika pravnega reda, ki ga
                  v tej državi imamo. Mnenje sekretariata za zakonodajo in pravne zadeve smo prejeli
                  včeraj poslanci na klopi, in resnično se lahko sprašujem, kaj je tisto, kar bi v
                  tem trenutku sploh lahko naredili. To, kar ponuja vlada, ni rešitev, ni ustrezna
                  rešitev.</p>
               <p>Mi menimo, da je do 25. julija tega meseca in tega leta, seveda, še mogoče v
                  smislu razprave o sprejetju ustreznega ustavnega zakona in pa spremembe 80. člena
                  ustave kaj narediti in razpisati konkurenčen referendum, vendar na način, da se o
                  teh zadevah ne pogovarjamo, ampak da se želi kar nov predlog vlade za vsako ceno
                  dati na sejo naprej komisije za volilni sistem - to je zgodilo včeraj - in pa,
                  seveda, pričakuje se, da bo čimprej vsiljen v razpravo v državni zbor. Tako vse
                  kaže, kakor je stvar zastavljena v spregi med predsednikom državnega zbora,
                  ministrom brez listnice v vladi Republike Slovenije, gospodom Tonetom Jerovškom,
                  in seveda s tem tudi z vso vlado.</p>
               <p>Da bi vendarle naredili kakšen premik, je najbrž mogoče govoriti o tem, da je
                  predlog za spremembo ustave korekten, da je bil prav gotovo korekten takrat, ko je
                  bil vložen, da je nakazoval korektno rešitev in da je seveda bilo tudi dosti časa
                  za to, da bi to naredili. Verjetno bi v naslednjem obdobju najbrž lahko
                  pričakovali, da bomo spremenili ustavo in jo dali na potrditveni referendum vsaj
                  ob letošnjih volitvah. Ravnokar je bila ta možnost zavrnjena, ampak to je že druga
                  stvar.</p>
               <p>V poslanski skupini Liberalne demokracije menimo, da je pot za spremembo ustave
                  prava in zaradi tega bomo to pobudo tudi podprli.</p>
            </sp>
            <sp xml:id="SDZ2-Izredna-52-2000-07-12.sp20">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Besedo dajem poslankam in poslancem. Pisnih prijav nimam, razprava je
                  omejena na 5 minut. Kdo želi besedo? <stage>(Nihče.)</stage> Dr. Tone Jerovšek, minister brez
                  listnice, pristojen za zakonodajo.</p>
            </sp>
            <sp xml:id="SDZ2-Izredna-52-2000-07-12.sp21">

               <speaker>DR. TONE JEROVŠEK:</speaker>

               <p>Gospod podpredsednik, spoštovane gospe in gospodje! Niti se nisem mislil vključiti
                  v to razpravo, v kateri vlada pravzaprav niti ne sodeluje, ker ne gre za njen
                  predlog, vendar me je razprava gospoda Anderliča navedla, da vendarle povem par
                  besed.</p>
               <p>On je na - bi lahko rekel - nekorekten, pavšalen, brez vsakega argumenta način že
                  kar dal sodbo o predlogu vlade. Skliceval se je na stališče sekretariata za
                  zakonodajo, dejstvo je pa naslednje. Vlada je včeraj prvič predstavila svoj
                  predlog za spremembo ustave, ki bi omogočil izvedbo zakonodajnega referenduma. Tam
                  pa, gospod Anderlič, je tekla razprava takole.</p>
               <p>Najprej sem jaz predstavil predlog, nato je odgovarjala predstavnica sekretariata
                  za zakonodajo in je prebrala obsežno mnenje. Potem pa sem takoj za tem prosil, da
                  odgovorim na vse navedbe v tem mnenju in je predsednik državnega zbora prosil, da
                  bi najprej stekel prvi krog razprave in bi dobil besedo, da odgovarjam na trditve
                  v tem zapisu, potem. Potem je pa bila seja končana in danes mediji poročajo o tem
                  mnenju, ne da bi imela vlada, in jaz kot njen predstavnik, sploh možnost, da bi
                  včeraj odgovarjalna navedbe. Vi pa ste danes uporabili: češ, saj je jasno, da je
                  stvar ustavno nesprejemljiva itn. Mi imamo odgovore na vsako trditev v tem mnenju.
                  Samo o tem, da bi se govorilo o dejstvih.</p>
               <p>Drugo, res je nenavadno, da razpravljamo o spremembi ustave - sta vložena dva
                  predloga, pa danes razpravljamo o enem, o drugem pa ne vemo, kdaj bomo
                  razpravljali. Dovolite, da to povem v prispodobi. Pridem v restavracijo, pravijo,
                  da imajo dva menija, ampak pogoje je, da pojem prvega, da bi lahko izvedel, kaj je
                  v drugem. No, ne bom nadaljeval tukaj več v tej smeri. Namreč, prav bi bilo, da bi
                  se taka dva predloga seveda vsebinsko združila, da bi videli prednosti enega in
                  drugega in da bi lahko razpravljali o ustavni sprejemljivosti enega in drugega ali
                  ustavni spornosti</p>
               <p>Zdaj pa dovolite, čisto kratko, nekaj vsebine. Predlog, o katerem danes
                  razpravljamo, ki ga je predložil gospod Potrč in drugi podpisniki, pravzaprav
                  govori o treh elementih volilnega sistema, ki so bolj ali manj, kot smo že
                  slišali, zajeti v sedanjem obstoječem zakonu o proporcionalnem volilnem sistemu.
                  Torej, gre za vprašanje sorazmernega števila dobljenih glasov, gre za vprašanje
                  volilnega praga in gre za vpliv na poimensko izbiro kandidatov. Vsi trije elementi
                  so že v našem zakonu. Dovolite, da se bo samo na enem primeru zdaj postavilo
                  vsebinsko vprašanje, ne ustavnopravno vprašanje. Kaj ta predlog, recimo, prispeva
                  novega? Vzemimo prag - v tem predlogu ni povedano, da bo prag v novem zakonu, ko
                  bo sprejet, 5-odstoten, lahko je tudi enoodstoten, lahko je nižji od dosedanjega,
                  itn. Torej, nekaj je pa v tem predlogu nespornega: da ta predlog uzakonja samo
                  proporcionalni volilni sistem. To je pa nesporno! Vsi trije elementi, torej,
                  dajejo poudarek proporcionalnemu volilnemu sistemu in torej ta predlog izključuje
                  na ustavnem nivoju večinski volilni sistem.</p>
               <p>No, tu se pa postavi druga pravna dilema. Ali v trenutku, ko obstaja referendumska
                  odločitev, je najprimernejše - če že ne rečemo ustavno vprašljivo, recimo
                  najprimernejše -, da se torej v ustavo uzakoni samo eden sistem v trenutku, ko je
                  na referendumu - pustimo sedaj odločbo ustavnega sodišča, o tej ni treba več
                  razpravljati, saj bi o tem tudi lahko gospodu Anderliču kaj rekel - ampak, ali je
                  sedaj v tem trenutku najprimernejše, da se torej uzakoni večinski sistem in tako
                  izogne referendumski volji? Seveda bi pa bila ta odločitev popolnoma nesporna in
                  izven vsakega dvoma, če bi bila potrjena na referendumu, kajti v tem primeru bi pa
                  volivci tako ali tako spet izbirali med dvema sistemoma. Recimo, da tega predloga
                  ne bi potrdili, torej oni potemtakem ne bi podpirali proporcionalnega volilnega
                  sistema.</p>
               <p>Drugo. V čem pa je predlog vlade od tega boljši? Vladni predlog ne uzakonja
                  nikakršnega volilnega sistema, ampak samo vzpostavlja procesne, proceduralne
                  možnosti za izvedbo zakonodajnega referenduma in samo to, da omogoči volivcem, da
                  se odločijo za enega ali drugega. Ker danes ne razpravljamo o tem drugem, bom
                  seveda o tem - ko ga bom predstavil - širše govoril.</p>
               <p>Bi pa zaključil z naslednjim: Morda se zdi, da si pravzaprav skupina 28-ih
                  poslancev prizadeva razrešiti dilemo, ki je nastala po referendumu in odločbi
                  ustavnega sodišča. Jaz sem prepričan, da bi tudi ta uzakonitev bila boljša od
                  ničesar. Seveda, ko jo pa primerjam s predlogom vlade, ki je pa po mojem mnogo
                  bolj procesno čist, ker volilnega sistema ne vsiljuje na ustavnem nivoju, ga
                  prepušča volivcem in od njih pričakuje, naj se odločijo za enega ali drugega.</p>
               <p>Zaključim z besedami: Vsi pravni poskusi razlaganja, kako je eden ali drugi
                  ustavno sporen ali kaj podobnega, so brez vsakršne pravne utemeljitve in logike.
                  Mnenje sekretariata bomo v celoti zavrnili zaradi tega, ker poskuša arbitrirati s
                  pravnimi razlogi za nekaj, kar je ustavno popolnoma jasno in čisto in nesporno.
                  Zakaj je nečisto - zakajje čisto? Zaradi tega, ker ko se uzakonjajo pravila
                  ustave, ima država samo tri kriterije. Prvi je, da je v ustavo možnost zapisati
                  vse in ni mogoče primerjati tega, kar naj se v ustavo zapiše, z nekimi pravnimi
                  kriteriji, kot je to možno, ko delamo zakonin ga primerjamo z ustavo in njeno
                  skladnostjo; seveda pa ustava ne sme biti v nasprotju z načeli, ki jih priznavajo
                  civilizirani narodi, ne sme biti v nasprotju z naravnim pravom - da bi nekdo v
                  ustavo napisal, da ljudje po rojstvu niso enaki, ker so vsienaki - in seveda mora
                  odgovarjati interesom sredine, okolja, v katerem se taka ustava rojeva - torej
                  države, ki jo sprejema. Sicer pa ni nikakršnih omejitev za ustavne določbe; in
                  torej delanje pravnih razlogov, gledamo v 44. člen, ali omogoča spremembo v 80.
                  členu, je pa - oprostite - pravno diletantstvo.</p>
               <p>No, moram pa reči, da sem z veseljem poskušal gospoda Potrča kot jurista, ki takih
                  poskusov ni uporabljal. Hvala lepa.</p>
            </sp>
            <sp xml:id="SDZ2-Izredna-52-2000-07-12.sp22">

               <speaker>PODPREDSEDNIK ANDREJ GERENČER:</speaker>

               <p>Hvala, gospod minister. Dve repliki sta na vaše izvajanje, in sicer najprej Tone
                  Anderlič, potem Lavrinc in pa Borut Pahor - tretji.</p>
            </sp>
            <sp xml:id="SDZ2-Izredna-52-2000-07-12.sp23">

               <speaker>ANTON ANDERLIČ:</speaker>

               <p>Jaz nimam druge izbire, kot da verjamem sekretariatu za zakonodajo in pravne
                  zadeve in mi na kraj pameti ne pride, da bi se tako spozabil, kot se je sedaj
                  minister brez listnice, gospod Tone Jerovšek, ko je rekel, da gre pri mnenju
                  sekretariata za pravno delitanstvo. Meni se zdi to skrajno nesprejemljivo in v tej
                  hiši celo nedostojno na tak način govoriti, ker vendarle sekretariat za zakonodajo
                  gore in gore vladnih papirjev predeluje in opozarja in popravlja in seveda bi prej
                  zaslužil zahvalo kot pa tako diskreditacijo. Ampak to sem od gospoda Jerovška
                  navajen.</p>
               <p>Kar se tiče menijev. Gospod minister brez listnice, Tone Jerovšek, slaba
                  primerjava. Ali veste, če bi vi šli v restavracijo in bi rekli, dajte mi meni iz
                  25. januarja in ga bom primerjal z menijem, ki je bil skuhan včeraj. Ni
                  primerjave, zato ker je tisti meni iz 25. januarja že postan, ni užiten in vi ste
                  se postavili, seveda, na stališče, da boste pojedli tisti meni, ki je svež, ki je
                  zadnji na mizo postavljen. In res je, težko se je na ta način pogovarjati, da bi
                  imeli oba menija na mizi in da bi vedeli za vsebino, kajti za vaš predlog smo
                  komajda včeraj zares izvedeli, kakšen predlog tistega menija, ki ga ponujate, je,
                  kakšna vsebina menija je. Za vsebino menija, ki ga je predlagala skupina 28-iz
                  poslancev pa ste vi in mi vsi vedeli od 25. januarja in je nastal ta predlog na
                  osnovi vašega - tudi vašega strokovnega stališča gospod Tone Jerovšek, minister
                  brez listnice -, ko ste takrat, čeprav ste bili samo - ne vem kakšno titulo ste
                  imeli -, ampak samo goreč zagovornik stališč socialdemokracije, in nič drugega,
                  zapisali v mnenje skupine strokovnjakov, v kateri so sodelovali dr. Grad, dr.
                  Gaber, dr Pirnat in dr. Tone Jerovšek - takrat goreč zagovornik stališč socialne
                  demokracije, ker ne vem, katero titulo ste imeli. Sedaj pa, ko ste minister brez
                  listnice, vam to isto pot, ki ste jo ponudili državnemu zboru v svojem strokovnem
                  mnenju, ki ste ga podpisali, vam po tej poti nekako ne diši več iti. In zato
                  diskreditirati vse tisto, kar je nastalo na osnovi vaših ponujenih rešitev -
                  pomagali ste odpreti tudi alternativo, do takrat ste bili samo goreč zagovornik
                  socialdemokratskega predloga, da je samo ena in edina pot, takrat ste pa
                  prispevali k temu, mogoče so vas prepričali trije drugi strokovnjaki, torej gospod
                  Grad, Pirnat in Gaber, da je mogoča tudi kakšna druga pot. To ste zapisali, to
                  stoji črno na belem, in tisti, ki so videli možno rešitev, to rešitev je takrat -
                  in enkrat vmes je komisija za volilni sistem in ustavne spremembe, dokler niso
                  bili nekateri očitno primorani spremeniti stališča, je komisija s 14 glasovi <q>"za"</q>
                  od 20 in z nobenim <q>"proti"</q> potrdila pot, po kateri je mogoče to uzakoniti - torej,
                  spremembo ustave. Res pa je, da smo prejšnji teden ugotovili, da se očitno
                  predlog, ki je bil oblikovan, ni sam od sebe popravil, ni ga pa nihče popravil v
                  taki smeri, da bi, recimo, zapisali zraven še prag ali še kaj drugega, in zato je
                  potem pri naslednjem glasovanju ta predlog dobil premalo podpore in ga danes
                  državni zbor, kot je očitno, ne bo potrdil, glede na izjave predstavnikov
                  poslanskih skupin. Vendar, vse drugo kot dejstva, ki štejejo, gospod Tone
                  Jerovšek, minister brez listnice: to, da ste vi januarja predlagali, da je možna
                  tudi druga pot, da ste v tej skupini sodelovali; to, da smo živeli v veri, da to
                  vaše strokovno stališče drži verjetno do kakšnih novih bistvenih sprememb - niti
                  tega nam niste sporočili tukaj, ne včeraj na komisiji za volilni sistem, da ste se
                  pa premislili in da ne govori tisto strokovno stališče več tudi v vašem imenu,
                  ampak da ste se od tega distancirali, da ste prišli do novih spoznanj in da zdaj
                  ponujate rešitev, kot ste jo ponudili v predlogu s strani vlade.</p>
            </sp>
            <sp xml:id="SDZ2-Izredna-52-2000-07-12.sp24">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod Lavrinc. Replika, gospod? Se opravičujem, gospod Lavrinc,
                  gospod Kebrič ima tudi repliko. Sem mislil, da imate razpravo. Prosim.</p>
            </sp>
            <sp xml:id="SDZ2-Izredna-52-2000-07-12.sp25">

               <speaker>IVAN KEBRIČ:</speaker>

               <p>Hvala, gospod podpredsednik. Kolegice in kolegi, spoštovani dr. Jerovšek, minister
                  brez listnice! Nekorektno je danes razpravljati o vašem oziroma predlogu vlade,
                  danes imamo na dnevnem redu predlog poslancev s prvopodpisanim gospodom Potrčem.
                  Vaš predlog smo dobili šele v petek popoldan. Določeni smo si priskrbeli in smo
                  prek vikenda preštudirali vaš predlog in pripravili določene argumente, strokovno
                  utemeljene, proti temu predlogu. Vaš predlog mora najprej dobiti verifikacijo v
                  odboru oziroma komisiji, ki jo vodi predsednik državnega zbora.</p>
               <p>Zato odločno protestiram, da primerjamo jedilnike, kajti jedilnik poleti je čisto
                  drugačen z ozirom na sezono, kot je pa pozimi. Na ta nivo se jaz ne spuščam, takih
                  primerjav, ampak bom ostal samo na strokovni temi. In ne želim danes razpravljati
                  o vašem predlogu. Hvala lepa. Dovolite, če pa imate kaj proti temu predlogu, ga tu
                  argumentirajte, pa bomo o teh stvareh razpravljali. Hvala lepa.</p>
            </sp>
            <sp xml:id="SDZ2-Izredna-52-2000-07-12.sp26">

               <speaker>PODPREDSEDNIK ANDREJ GERENČER:</speaker>

               <p>Hvala. Kolegice in kolegi, razpravljamo o pobudi 28 poslancev. Prosim za mir v
                  dvorani. Bodimo strpni, mislim, da ni razloga, da bi se razburjali. Prosim za mir
                  v dvorani, Lavrinc ima besedo, kot repliko. Gospod Lavrinc.</p>
            </sp>
            <sp xml:id="SDZ2-Izredna-52-2000-07-12.sp27">

               <speaker>MAKSIMILJAN LAVRINC:</speaker>

               <p>Hvala lepa za besedo. Moram reči, da sem razočaran, gospod minister, nad vami
                  zaradi tega, ker ste tako izključujoč, tako nesramno vase prepričan, da so vsi
                  ostali poleg vas, ki so se kdajkoli s pravno stroko ukvarjali, lahko samo bedaki.
                  Namreč, jaz osebno bom rekel, sem vas drugače ocenil. Tudi na <q>"hearingu"</q> in zato
                  je to moje razočaranje toliko večje.</p>
               <p>Namreč, spregledati, da je možna tudi kakšna druga razlaga, kot je - recimo - to,
                  kar vi ponujate; spregledati vaše včerajšnje besede na seji komisije, postavite
                  trditev, da pravzaprav mi zakona ta trenutek, ki bi omogočil volitve, legitimne in
                  legalne, sploh nimamo; spregledati kup stvari, ki so na nek način priprava na
                  uvajanje nekih izrednih razmer, se meni zdi noro. Oprostite, nisem kakšen velik
                  pravni strokovnjak, nasprotno; prav dolgo časa sem prebil tamle na pravni
                  fakulteti in šele potem, ko sem že enkrat bil zaposlen, doštudiral, vendar take
                  vehemence jaz do zdaj še nisem doživel - od resnega človeka, resnega pravnega
                  strokovnjaka ne.</p>
               <p>Tudi to, torej poglejte, ko se soočate, vaš prejšnji primer tukaj, primer je
                  absolutno deplasiran. Primer sploh ni uporaben za to situacijo. Zakaj? Mi imamo
                  poslovnik, ki ureja zakonodajni postopek. V poslovniku nam piše - torej, o
                  zakonodajnem postopku govorim, ne o postopku za spremembo ustave, ki je, torej
                  tako so me učili seveda profesorji, menda še isti kot vas, najvišji akt po
                  hierarhiji -, postopek, kjer nam piše, kako ravna predsedujoči, predsednik -
                  pardon, takrat, ko v obravnavo pridejo zakoni na isto temo. Najprej se razprava
                  opravi o enem in se postopek zaključi, nato se opravi razprava o drugem in se
                  postopek zaključi.In tretji itn. In prav okrog volilne zakonodaje smo imeli nekaj
                  rezerviranih mest na ta način, celo nekaj procesnih zlorab na ta način, samo zato,
                  da se je postopek vlekel. Vi pa tukaj z levo roko opravite z vsem tem - z vso
                  proceduralno higieno, da tako rečem -, rečete: tukaj imate, tukaj imate to. Ni
                  res! Diskusija je enakovredna: ali gre za predlog sprememb ustave, ki so ga dali
                  poslanci v tem parlamentu, ali pa za predlog, ki ga je poslala vlada. Če piše, da
                  se najprej o prvovloženem opravi razprava, se tega zavrne ali pa sprejme, potem se
                  šele lahko o drugem, potemtakem to velja: ali je to remek delo vaša last ali pa je
                  naša last tukaj - velja za oba primera. In zato bom rekel, da me ta način
                  komuniciranja, ta nesramnost - tudi do vaših kolegov, torej kolegov po vseh
                  profesionalnih kriterijih - me skrbi. Skrbi me pa zato - in tu pa bom rekel:
                  apeliram na tisti del koalicija Slovenija, ki meni drugače o volilni zakonodaji.
                  Apeliram zato, ker takšna agresivnost lahko pripelje samo v to, da bo nekdo
                  razmišljal, da v tej državni pravzaprav organi oblasti, ki so postavljeni, ki so
                  izvoljeni, ki so ustavni, ne funkcionirajo, zato mora reševati stvari po svoje.
               </p>
            </sp>
            <sp xml:id="SDZ2-Izredna-52-2000-07-12.sp28">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, dr. Franc Zagožen.</p>
            </sp>
            <sp xml:id="SDZ2-Izredna-52-2000-07-12.sp29">

               <speaker>DR. FRANC ZAGOŽEN:</speaker>

               <p>Torej, da ne bo nejasnosti, bi rad dopolnil nekoliko gospoda Anderliča, ki je
                  rekel, <q>"predlog se sam ni popravil, nihče drug ga ni"</q>. Rad bi samo pojasnil: jaz
                  bi ga z veseljem, ampak ker nisem med podpisniki, ne med predlagatelji, ga seveda
                  nisem mogel. Sem pa predlagal predlagateljem, da ga popravijo. Žal, tega niso
                  storili. Če bi storili pred dvema mesecema, bi verjetno bili v drugačnem položaju
                  sedaj.</p>
            </sp>
            <sp xml:id="SDZ2-Izredna-52-2000-07-12.sp30">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Replika, dr. Jerovšek, minister.</p>
            </sp>
            <sp xml:id="SDZ2-Izredna-52-2000-07-12.sp31">

               <speaker>DR. TONE JEROVŠEK:</speaker>

               <p>Samo dva stavka - saj nimam navade, da bi zelo dolgo razpravljal v okviru replik -
                  gospodu Anderliču. Tu sem jasno povedal, da bomo na vsa stališča sekretariata dali
                  svoje odgovore. Povedal sem pa in nisem označil tega celega mnenja kot pravno
                  diletanstvo, sem pa rekel čisto nekaj drugega, razlagati eno ustavno določbo prek
                  druge je pravno diletantstvo. Sem bil zelo jasen.</p>
               <p>Drugo, gospodu Lavrincu. Vem, da imate poslovnik. Seveda, saj sem ga šel sedaj, ko
                  sem to službo prevzel, tudi pogledat, ampak ta poslovnik v ničemer ne preprečuje,
                  če se o isti problematiki ponujata dve rešitvi, da se poslanci seznanijo tudi z
                  drugo, da bi lahko danes glasovali o nečem, kar bi jih morda lahko usmerjalo za
                  odločanje jutri ali čez teden dni, ko bo ta drugi predlog v razpravi.</p>
               <p>Zadnji stavek. Ton gospoda Anderliča in poudarjanje, <q>"gospod Tone Jerovšek,
                  minister brez listnice"</q>, je karakteriziral v celoti vaš nastop. Za mene je
                  neprimeren. Hvala lepa.</p>
            </sp>
            <sp xml:id="SDZ2-Izredna-52-2000-07-12.sp32">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod Potrč.</p>
            </sp>
            <sp xml:id="SDZ2-Izredna-52-2000-07-12.sp33">

               <speaker>MIRAN POTRČ:</speaker>

               <p>Hvala lepa. Najprej, gospod minister, vam nekaj pomislekov na vašo razpravo.</p>
               <p>Jaz sem bil pozoren na tisti del, ki ga sprejemam in v katerem ste ugotovili, da
                  je današnji predlog tudi eden od mogočih in da je boljši, kot če ne sprejmemo
                  ničesar. S tem sem razumel, da ste ostali na stališčih, ki ste jih kot eden od
                  štirih iz skupine strokovnjakov zapisali, mislim, da 13. decembra 1999.</p>
               <p>Drugo pa so stvari, glede katerih bi vas opozoril, da menim, da del vaše razprave
                  ni bil korekten. Namreč prvo. Vlada resda je samo mesec dni, ampak v tem mesecu
                  dni stališča do tega predloga ni oblikovala. To je najbrž najina skupna ugotovitev
                  in ni sporna, tako ste tudi izjavili na vprašanje predsednika komisije 5.
                  julija.</p>
               <p>Primerjati predlog, ki je bil dan 25. januarja, s predlogom, ki je bil dan dva dni
                  zatem, ko je komisija že oblikovala svoje stališče, negativno, je najbrž tudi
                  nekorektno. Jaz ne govorim nič o tem, da nimate vi ali pa kdorkoli drug pravico
                  eventualno tudi reči, predlagamo, da se odloži razprava in zahtevati, da se
                  karkoli povezuje, če je to poslovniško mogoče. Tu so pa različni pogledi,
                  soglašamo. Glede zakona ne bi bilo mogoče, glede ustavnih vprašanj nekateri
                  trdijo, ker ni izrecne določbe, da je morda mogoče, ampak potem je treba dati
                  predlog. Ni mogoče danes priti in reči, da ni pravega menija za odločanje v
                  državnem zboru.</p>
               <p>Kar pa zadeva vsebino, pa veste, da nekateri smo jo prebrali, lahko bolj površno,
                  lahko manj površno, ker je bilo časa malo. Nekateri tudi nimamo, bi rekel,
                  ustreznih akademskih naslovov za oceno, ampak nekaj malega recimo tudi vemo in smo
                  si določena vprašanja ob predlogu vlade oblikovali. Kar je pa gotovo res in zaradi
                  česar trdim, gospod minister, da ne v funkciji ministra ampak v funkciji, bi
                  rekel, človeka, ki se je po raznih odgovornostih in položajih vključeval v
                  razmisleke o volilni zakonodaji, da gotovo so bile dileme, kako je možno, ustrezno
                  ali ne, razrešiti problematiko volilne zakonodaje, znane dalj časa tudi vam. Tudi
                  vam. In da so bile znane tako v ljudski stranki, da so bile znane tako
                  socialdemokratski stranki in seveda tudi združeni listi in komu drugemu. In danes
                  govoriti, da je upravičen razlog, da smo komaj zadnji čas našli nekatere rešitve,
                  ki so bile nakazane kot možne že pol leta ali pa dva meseca ali pa tri mesece prej
                  in biti kritičen do nekoga, ki opozarja, da je zahteva po tem, pa čeprav je
                  vladna, da se o teh rešitvah odloča - brez zamere, ampak uporabil bom vaš izraz -
                  bliskovito, gre pa za ustavne spremembe in za resna pravna vprašanja, da je
                  razumljivo, da ta očitek lahko damo in da ni prav, da se ne sprejeme resno in se
                  reče, mi želimo resne predloge dajati, to, kar se je pa delalo toliko in toliko
                  časa, pa nima ustrezne vrednosti. V tem delu, mislim, da niste bili korektni.</p>
               <p>Kar zadeva vsebino, pa naslednje. Mi, podpisniki tega predloga, nismo, vsaj kar
                  zadeva poslance v združeni listi ne, pa tudi druge, nikoli skrivali, da za nas
                  dvokrožni večinski volilni sistem ni sprejemljiva rešitev, nikoli nismo skrivali.
                  In mislim, da smo poskušali dokazovati, da pač o vsebini volilnega sistema imamo
                  tudi poslanci pravico in možnost razmišljati in iskati pravne poti - za katere
                  tudi vi danes ugotavljate, da so v okviru korektnega - ki lahko tudi to rešitev
                  najdejo.</p>
               <p>Kar pa zadeva referendum, veste, če bi ideje o referendumu bile uveljavljene pred
                  dvema mesecema in več in bi jih bilo mogoče v nekih razumnih ali pa še razumnih in
                  sprejemljivih rokih izpeljati, bi bila stvar drugačna. Danes govoriti o tem, da se
                  res po postopku, ki bo zahteval, da mižimo, smo gluhi, nič ne vidimo, nič ne
                  slišimo, samo zato, ker je to vlada rekla, gremo iz seje v sejo in odločamo, zato
                  da bi ulovili nek datum - to pa, moram reči, da za tako resna ustavna vprašanja,
                  ki so v igri, ni korektna pot in mislim, da je ne bi kazalo zagovarjati, temvečda
                  bi kazalo tudi do sekretariata biti korektnejši v smeri ocene, da so lahko kakšna
                  vprašanja tudi utemeljena, ne pa z odgovorom, ki pove, <q>"vse bomo zavrnili, mi
                  imamo edini argumente..."</q>. Ta način nastopanja na nek način res ni prijeten, ni
                  simpatičen. Moram pa povedati, da se ga ustrašili pa ne bomo. Hvala lepa.</p>
            </sp>
            <sp xml:id="SDZ2-Izredna-52-2000-07-12.sp34">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Besedo za repliko dajem gospodu dr. Ribičiču.</p>
            </sp>
            <sp xml:id="SDZ2-Izredna-52-2000-07-12.sp35">

               <speaker>DR. CIRIL RIBIČIČ:</speaker>

               <p>Hvala lepa. O dveh vprašanjih bi povedal svoje mnenje, v zvezi s tem, kar je
                  govoril minister dr. Jerovšek.</p>
               <p>Prvo se nanaša na tisto, kar je on slikovito razlagal z dvema menijema. Sam bom
                  poskušal to čim bolj suhoparno, pravniško in poslovniško povedati. Približno, sem
                  malo računal, 176 ali 177 dni je minilo od takrat, ko smo vložili predlog, pa do
                  današnje obravnave tukaj. Če se bo isto zgodilo predlogu vlade, potem bomo ta
                  predlog obravnavali v začetku naslednjega leta, v vsakem primeru pa nekaj mesecev
                  potem, ko poteče rok za volitve, ko je volitve treba nujno izpeljati, razen če smo
                  v kakšnem izrednem ali vojnem stanju. Toliko o tem, zakaj ne obravnavamo obeh
                  predlogov hkrati. Mislim, da imam moralno pravico o tem govoriti zato, ker sem
                  prvopodpisani na nekem drugem predlogu, ki so ga sopodpisali poslanci, in to 33
                  poslancev iz vseh poslanskih skupin v tem državnem zboru, in to februarja leta
                  1999 - če bi malo dramatiziral, bi rekel, ob koncu prejšnjega tisočletja - pa še
                  ni na dnevnem redu, ampak je komaj skupina imenovana, strokovna skupina, ki naj to
                  prouči. Toliko o tem vprašanju, kdaj bi kaj moralo biti obravnavano na tej
                  seji.</p>
               <p>Drugo pa o vlogi sekretariata za pravne zadeve, za zakonodajo in pravne zadeve.
                  Tukaj pa moram nekaj več reči zaradi tega, ker je včeraj to bilo na komisiji že
                  obravnavano. Na ostre reakcije, ki so včeraj prišle z druge strani, iz vrst
                  poslanske skupine socialdemokratske stranke, sem skušal reagirati v tem smislu, da
                  imamo sekretariat v tem državnem zboru zaradi tega, da nas opozarja na sistemske
                  pravne probleme in da je zaradi tega skrajno škodljivo za parlament, če kdorkoli
                  hoče zapreti usta temu sekretariatu, če kakorkoli izvaja politični pritisk nanj.
                  Kaj to pomeni za njegovo nadaljnje delo? Da bo drugič pazil, kaj bo govoril, kaj
                  še sme reči, kaj je sprejemljivo.</p>
               <p>Jaz bi rad opozoril kolege tukaj, da sekretariat ne odloča, sekretariat nam daje
                  pomisleke, pripombe, opozarja nas na dileme, zlasti kadar so povezane seveda s
                  tem, kaj je v skladu s pravno ureditvijo in ustavno ureditvijo. Od vsakogar bi
                  prej pričakoval take ostre pripombe, kot so bile sedajrečene, že po tej razpravi,
                  s strani dr. Jerovška, kot od njega osebno. Zakaj? Zaradi tega, ker je profesorski
                  kolega, ki ve, da takrat, ko se hitro dela, se lahko delajo resne napake, ki kot
                  minister za zakonodajo ve, kaj je vloga pravne službe, ne samo v parlamentu, kjer
                  je veliko presedel tudi sam, ravno pri teh delih, ko je imel ravno to nalogo,
                  ampak tudi sedanje funkcije, ko bo v vladi mnogokrat pod pritiski, da se nekaj na
                  hitro reši, pa bo njegova služba imela zoper to pomisleke in bo opozarjala, da ni
                  v skladu s pravno ureditvijo ali ustavno ureditvijo. Zaradi tega je zadnji, od
                  katerega pričakujem in ga prosim, da umakne tovrstne pripombe in da na
                  argumentirane pripombe sekretariata odgovori z argumenti, saj ne gre za vprašanje,
                  kdo se strinja s kakšnim argumentom sekretariata ali se ne strinja. Vsakdo pač bo
                  povedal, odločali bomo pa s predpisano večino. Ampak, da bomo odgovarjali na
                  takšen način, ki ga lahko štejemo kot politični pritisk, kot strokovno
                  diskvalifikacijo, je pa skrajno neprimerno, še posebej, če se to zgodi v
                  parlamentu na javni seji in s strani predstavnika vlade, ki je istočasno minister
                  za zakonodajo. Hvala lepa.</p>
            </sp>
            <sp xml:id="SDZ2-Izredna-52-2000-07-12.sp36">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Še zadnja replika, gospod Anderlič. Se odpoveduje. Razprava, gospod
                  Pahor.</p>
            </sp>
            <sp xml:id="SDZ2-Izredna-52-2000-07-12.sp37">

               <speaker>BORUT PAHOR:</speaker>

               <p>Hvala lepa za besedo, gospod podpredsednik. Kolegice in kolegi! Verjetno si nihče
                  od nas ne želi, ne glede na to, katerim političnim usmeritvam pripada, da bi se
                  skupaj z volivci jeseni znašli v situaciji, ko bi se namesto o prihodnosti, o
                  gospodarskih, socialnih in drugih reformah, ki so povezane s tem, namesto s tem
                  ukvarjali z vprašanjem volilnih sistemov. Ljudje imajo pravico, mi pa dolžnost, da
                  ustvarimo pogoje, ko bomo lahko na prelomu tisočletja skupaj z ljudmi odločali,
                  kateri politični koncept reform ima večinsko podporo, da dobi mandat za sestavo
                  vlade in Slovenijo tudi vodi v naslednjih štirih letih.</p>
               <p>Gre torej za vprašanje naše politične volje, ali smo se pripravljeni izvleči iz
                  objema političnih diskusij o volilnem sistemu in s potrebno politično podporo, s
                  širokim soglasjem oblikovati volilni sistem, ki ne bo sporen za nikogar, ali pa ne
                  za potrebno večino in bo torej to vprašanje dal z dnevnega reda, zato, da bo
                  omogočil, da se bomo skupaj z ljudmi pogovarjali o usodnih vprašanjih jutrišnjega
                  dne. Gre za vprašanje politične volje, poudarjam, ne za neizogibno situacijo, v
                  kateri naj bi se znašli po odločitvi ustavnega sodišča. To je pomembna
                  razlika.</p>
               <p>Združena lista socialnih demokratov je, kot veste, bila med prvimi, ki je izrazila
                  pripravljenost, da ne glede na to, da ima tako kot mnogi drugi svoj pogled na
                  odločitev ustavnega sodišča, da znotraj pravnega reda iščemo rešitve, ki bi na
                  primeren način, z dvotretjinsko večino, s političnim soglasjem ta problem
                  odpravile tako, da diskusij o volilnem sistemu na samih volitvah ne po njih, ne bi
                  bilo. Mi želimo biti sestavni del te politične volje in predlog, ki ga je dala
                  skupina poslancev s prvopodpisanim kolegom Potrčem, je predlog v tej smeri. Je
                  predlog znotraj pravnega reda. Poskuša reševati stvari tako, da bi oblikovali to
                  soglasje.</p>
               <p>Zakaj to govorim? Zato, ker me je v tem smislu včeraj minister Jerovšek presenetil
                  z velepomembno, usodno izjavo na komisiji za spremembo ustave oziroma za volilni
                  sistem, na ustavni komisiji, z izjavo, da Slovenija nima veljavnega volilnega
                  sistema. To pomeni, da smo zdaj slovenska politika, slovenska javnost in vsi
                  ljudje v brezizhodnem položaju. Če ne najdemo druge rešitve, jeseni na volitve ne
                  moremo iti. Ta izjava je tako pomembna, da ji mora državni zbor tudi v tem
                  trenutku nameniti dolžno pozornost. Predvsem se mi zdi, da ne smem biti edini, ki
                  ga zanima, ali je to stališče vlade. Je stališče vlade, minister Jerovšek, da
                  Slovenija danes nima veljavnega volilnega sistema? S katero odločitvijo smoga
                  razveljavili? Pazite. Jaz pa vztrajam, da Slovenija veljavni volilni sistem ima.
                  In da če ne bo druge, pametnejše rešitve, za katero bi se tudi jaz zavzel, ker
                  nočem biti, bi rekel, zvest branitelj zdajšnjega volilnega sistema, ker ni
                  idealen, ampak Slovenija ima možnost če ne bo druge politične rešitve, da gre
                  jeseni na volitve in da možnost ljudem, da po svoji presoji zaupajo tej ali oni
                  politični usmeritvi mandat za sestavo nove vlade.</p>
               <p>Jaz vas bi prosil, gospod minister, če lahko v okviru te razprave odgovorite na
                  moje vprašanje: Ali je vaša včerajšnja izjava o tem, da Slovenija nima veljavnega
                  volilnega sistema, izjava, za katero stoji celotna slovenska vlada? Da je to
                  vprašanje usodno, ne govori verjetno samo interpretacija političnega položaja, v
                  katerem smo se znašli tik pred začetkom politične jeseni, ki se bo končala z
                  volitvami, ampak tudi interpretacija pravnega reda. Vi ste vendarle minister za
                  zakonodajo in vlada mora imeti do vaše včerajšnje izjave nek odnos, bodisi da tako
                  izjavo pozdravlja in jo podpira bodisi da jo zavrača, ker je v nasprotju z normami
                  in standardi.</p>
               <p>Vsekakor vas prosim, gospod minister, da danes pred koncem razprave odgovorite na
                  to vprašanje, ker je pomembno.</p>
               <p>Naj torej zaključim. Če bomo dovolj pametni in če bomo dovolj ambiciozni, potem
                  verjamem, da obstaja še morda dovolj političnega prostora za kompromis, ki bi
                  omogočil potrebne popravke volilnega sistema, zaradi katerih nihče ne bi imel
                  diskusij na volitvah o samem volilnem sistemu, ampak bi se lahko mirno posvetili
                  drugim pomembnim diskusijam na volitvah, ki zadevajo prihodnost te države.</p>
               <p>Združena lista socialnih demokratov želi biti, če bo mogoče, del takega konsenza.
                  Če takega konsenza ne bo, bomo, vsaj po moji interpretaciji pravnega reda, volili
                  po veljavnem sistemu, katerega, kot sem rekel, slep zagovornik nočem biti, pri
                  čemer seveda ne želim reči, to rečem tudi kot politolog, da so idealni volilni
                  sistemi. Ni jih. So primernejši ali manj primerni. Gospod minister, ali ste,
                  prosim, tako prijazni, da na to moje vprašanje odgovorite. Hvala lepa.</p>
            </sp>
            <sp xml:id="SDZ2-Izredna-52-2000-07-12.sp38">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Sašo Peče.</p>
            </sp>
            <sp xml:id="SDZ2-Izredna-52-2000-07-12.sp39">

               <speaker>SAŠO PEČE:</speaker>

               <p>Samo kratka replika na govornika pred menoj. Če se v združeni listi ali pa sam
                  govornik sprašuje, če Slovenija ima veljavno zakonodajo, moram reči, da v
                  Slovenski nacionalni stranki se tega nikakor ne sprašujemo, ker nam je to jasno,
                  da jo imamo in mene preseneča dejstvo, da se lahko ena politična organizacija ob
                  tem trenutku sploh sprašuje glede na izjave nekega, recimo, predstavnika vlade. To
                  vprašanje je mogoče namenjeno predstavniku vlade, ampak politična organizacija se
                  kaj takega ne bi smela spraševati. Seveda imamo veljavno zakonodajo, ampak mogoče
                  je iz te razprave pa razvidno samo to, da je vse početje, recimo, teh podpisnikov,
                  ki jih je dobršnji del, dobršnji del, ne vsi, iz ene politične opcije, pravno
                  namenjeno za to vprašanje. To vprašanje, ki danes seveda ne bi smelo biti
                  vprašanja, ampak s tem, da enostavno verjamete v to, da volilne zakonodaje nimamo.
                  Volilna zakonodaja bo tako dolgo, dokler ne bo nove, ne glede na izjave
                  posameznega ministra, ki sicer pripada čisto svoji politični opciji oziroma čisto
                  drugi, ki so ga njegova pretekla dejanja čisto označila kot takega. Ampak to
                  vprašanje je v tem primeru popolnoma nepotrebno, popolnoma nepotrebno in po mojem
                  prepričanju usmerjeno v zavajanje oziroma še večje zamegljevanje zadeve, kot danes
                  je. Hvala.</p>
            </sp>
            <sp xml:id="SDZ2-Izredna-52-2000-07-12.sp40">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod Pahor.</p>
            </sp>
            <sp xml:id="SDZ2-Izredna-52-2000-07-12.sp41">

               <speaker>BORUT PAHOR:</speaker>

               <p>Kolega Peče. Nič vam ne bom zameril, če ste preslišal tisti del moje izjave, ki je
                  bila zelo decidirana, prav zato, ker mi ne dvomimo v to, da Slovenija veljavno
                  zakonodajo ima. Čutimo dolžnost, da prvega človeka, ki skrbi za to vprašanje v
                  vladi, sprašujemo, glede na njegov drugačen pogled, češ da je nima, ali je
                  tostališče vlade. Se boste verjetno strinjali z menoj, da je to usodno vprašanje,
                  če vlada za razliko od vas, kolega Peče, in mene pa morda še koga v tej dvorani
                  misli povsem drugače o tako pomembnem vprašanju. Zato se mi zdi prav, da minister
                  pove, ali je njegovo stališče, s katerim se midva ne strinjava, tudi stališče
                  vlade ali samo njegovo stališče.</p>
            </sp>
            <sp xml:id="SDZ2-Izredna-52-2000-07-12.sp42">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še kdo razpravljati? Gospod minister dr. Jerovšek.</p>
            </sp>
            <sp xml:id="SDZ2-Izredna-52-2000-07-12.sp43">

               <speaker>DR. TONE JEROVŠEK:</speaker>

               <p>Najprej bom čisto na kratko odgovoril dr. Cirilu Ribičiču. Po naravi, ne po svoji
                  zunanji vehemenci, spadam med do kraja strpne kolege v vseh razpravah, ko se
                  razpravlja o pravnih vprašanjih. Ure in ure in dneve sem bil pripravljen poslušati
                  nasprotna stališča, strpno in tolerantno. Izziv tu, danes, je bil s strani gospoda
                  Anderliča. Nimam tako slabega spomina, da ne bi vedel, kaj govori, kaj je
                  govoril.</p>
               <p>Ko pa sem za eno določbo uporabil primerjavo, da se prek nekega člena razlaga
                  drugi člen ustave in da so nekatere navedbe v tem mnenju pravno nerazložljive, pa
                  samo na dveh besedah. Tu notri, na začetku, sicer na sredi, ko se postavljajo
                  stališča, piše: "To pomeni, da ima po ustavi zgolj državni zbor pristojnost, da
                  sprejema zakone, medtem ko lahko drugi subjekti vlagajo predloge zakonov
                  <stage>(zakonodajna iniciativa)</stage>." Prvič, odkar imamo novo slovensko ustavo, pa ne zato,
                  ker sem tudi jaz bil eden od njenih piscev, sem izvedel, da Slovenija po 3. členu
                  slovenske ustave nima zakonodajnega referenduma. Prvič. In če se to da na pravno
                  korekten način razložiti, če se da, potem bom za ta primer od tiste izjave
                  odstopil. Dokler pa teh pravnih razlogov ne bom slišal, pa ne bom, zaradi tega,
                  ker potem bi zanikal svoj pravniški poklic.</p>
               <p>Sedaj še samo glede vprašanja gospoda Pahorja, predsednika združene liste. Že
                  včeraj me je na seji, kratko jo poimenujem, <q>"ustavne komisije"</q> vprašal, ali torej
                  Slovenija ima veljavni volilni sistem ali ga nima. Če danes vpraša, ali ima
                  veljavni pravni sistem in to, ali je to stališče vlade, potem mu seveda
                  odgovarjam: Vlada o tem ni razpravljala. Včeraj sem se seveda na njegovo vprašanje
                  odzival tam kot minister. Torej sem povedal svoje stališče, kajti minister ima
                  lahko tudi svoje stališče. Če boste zahtevali stališče vlade, bomo predložili
                  stališče vlade. Če pa še enkrat kar sem pa razumel, ne samo, da je bilo v prvem
                  delu vašega izvajanja vprašanje vladi, ampak tudi meni, kot ministru ...<stage>/Glas iz
                  dvorane./</stage> - a, samo vladi. Saj pravim, če želite mnenje vlade, potem ga bomo
                  predložili, če pa želite moje stališče, je pa naslednje: Če bi drugače odgovoril,
                  bi to pomenilo, da bi naj odgovoril, <q>"ja, Slovenija zato, ker zakon o volitvah v
                  državni zbor ni bil razveljavljen, ima veljavni volilni sistem"</q>. S tem stališčem
                  se absolutno ne strinjam. Nikoli in tudi ob takratni presoji kateri referendumski
                  izid je dobil potrebno večino oziroma je bil uspešen, ni bila postavljena pred
                  ustavno sodišče veljavnost obstoječega zakona o volitvah v državni zbor. Dejstvo
                  je samo to, da je tak zakon o volitvah v državni zbor prejudicirala odločitev na
                  referendumu - to je dejstvo, to je znano vsem. In samo to je dejstvo, da je
                  spornost, kateri volilni sistem je dobil podporo na referendumu, presojalo ustavno
                  sodišče in reklo, da je na tem referendumu zmagal dvokrožni večinski volilni
                  sistem. Torej, osebno sem trdno prepričan, da bi v primeru razpisa volitev
                  državljani imeli pravico do ustavnih pobud, ali so razpisane volitve po veljavnem
                  volilnem sistemu. In moja prognoza je naslednja: dvomim, da bi kakšno sodišče -
                  ampak to bo že sodišče naredilo- lahko reklo, <q>"ja, državni zbor ni uzakonil tega,
                  kar bi moral, zato se volitve izvajajo po veljavnem volilnem sistemu"</q>. Jaz
                  dopuščam, da bi ustavno sodišče povedalo samo to... <stage>/Opozorilni znak za konec./</stage>
                  Takoj končam, ker nisem samo pri repliki, temveč odgovarjam gospodu poslancu.</p>
            </sp>
            <sp xml:id="SDZ2-Izredna-52-2000-07-12.sp44">

               <speaker>PODPREDSEDNIK ANDREJ GERENČER:</speaker>

               <p>Lahko nadaljujete, prosim.</p>
            </sp>
            <sp xml:id="SDZ2-Izredna-52-2000-07-12.sp45">

               <speaker>DR. TONE JEROVŠEK:</speaker>

               <p>Samo to še, da bi ustavno sodišče verjetno lahko reklo: Ker državni zbor ni
                  uzakonil dvokrožnega večinskega volilnega sistema, je Slovenija prišla v
                  situacijo, ko gre za dve kršitvi, ali vzeti pravico volivcem, iti na volitve in
                  voliti oziroma ali je manjše zlo izvajati volitve po obstoječem zakonu. In
                  verjetno, da bi ustavno sodišče res reklo, <q>"ja, volitve morajo biti, kljub temu,
                  da ni prišlo do uzakonitve volje, izražene na referendumu"</q>. Hvala lepa.</p>
            </sp>
            <sp xml:id="SDZ2-Izredna-52-2000-07-12.sp46">

               <speaker>PODPREDSEDNIK ANDREJ GERENČER:</speaker>

               <p>Hvala, gospod minister. Tri replike, najprej dr. Ribičič, potem gospod Jelinčič in
                  gospod Pahor.</p>
            </sp>
            <sp xml:id="SDZ2-Izredna-52-2000-07-12.sp47">

               <speaker>DR. CIRIL RIBIČIČ:</speaker>

               <p>No, meni je žal, da kolega dr. Jerovšek ni umaknil tistih ocen, ki
                  diskvalificirajo našo pravno službo, sekretariat za zakonodajo in pravne zadeve.
                  Izgleda pa, da gre tu med nami za nek nesporazum. Tu bi rad opozoril, da mi nismo
                  na neki okrogli mizi ali da nimamo neke strokovne razprave v okviru nekegadruštva.
                  Mi smo tu v državnem zboru, ki je po ustavi predstavniško telo Republike Slovenije
                  in kjer sodelujemo poslanci, ki smo bili zato izvoljeni, sekretariat zato, ker je
                  to njihova delovna dolžnost ter strokovna, moralna in druga obveznost, in vlada
                  seveda prek svojih predstavnikov zato, ker je to dolžna storiti. In o tem
                  vprašanju sem hotel reči nekaj stavkov in bi rad, da me minister dr. Jerovšek v
                  tej točki sliši.</p>
               <p>Včeraj je bil dr. Jerovšek kot minister za zakonodajo na seji naše komisije, kot
                  predstavnik vlade. Ja normalno, da vsako stališče, ki ga pove, je stališče vlade,
                  ne pa osebno stališče. Ne gre za okroglo mizo, ne gre za simpozij, ne gre za
                  članek, gre za stališče ministra na seji delovnega telesa. In tako je tudi danes
                  tukaj. In tukaj pač ni prostora za to razločevanje. Jaz osebno mislim eno, vlada
                  pa misli nekaj drugega. Ja o takšnem vprašanju, ali imamo veljavni volilni sistem
                  ali ga nimamo, pač to razlikovanje ni mogoče, še zlasti, če gre za točko, kjer
                  minister dr. Jerovšek predstavlja vlado. In včeraj na komisiji jo je predstavljal,
                  izrecno smo dobili dopis, da je on tisti, ki bo zastopal vlado, poleg predsednika,
                  predsednika vlade je on tisti drugi, ki bo zastopal vladni predlog v zvezi s
                  spremembami oziroma zakonom, ki naj bi omogočil referendum.</p>
               <p>In ko je v takšnem svojstvu, seveda govori s stališča vlade, ne s svojih osebnih
                  stališč in seveda so možne ilustracije in argumentacije itn. Ampak stališče o tako
                  pomembnem vprašanju, kot je bilo včeraj povedano - jaz sem se mu seveda tudi
                  začudil, ker politične stranke, ki sestavljajo vladno koalicijo, imajo o tem
                  drugačna stališča. Veste, da je o tem bilo veliko sporov, vsi vemo, da je to bila
                  ena od najbolj zanimivih političnih diskusij, ali sploh iti na volitve, če ne bo
                  prišlo do sprememb volilnega sistema, ali je sistem legitimen, ali je legalen, ali
                  je tukaj bojkot volitev možen in smiseln. In vemo, kdo je zastopal različna
                  stališča v teh zadevah, znotraj vladne koalicije.</p>
               <p>Zaradi tega sem se začudil temu vladnemu stališču, ki sem ga pa moral jemati
                  seveda kot vladno stališče, če ga je povedal dr. Tone Jerovšek, ko je bil kot
                  uraden predstavnik vlade na seji, ki je imela to na dnevnem redu, in ko je
                  odgovarjal na javni seji postavljeno vprašanje kolega Boruta Pahorja. Hvala
                  lepa.</p>
            </sp>
            <sp xml:id="SDZ2-Izredna-52-2000-07-12.sp48">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Replika, gospod Jelinčič.</p>
            </sp>
            <sp xml:id="SDZ2-Izredna-52-2000-07-12.sp49">

               <speaker>ZMAGO JELINČIČ:</speaker>

               <p>Hvala lepa, gospod predsedujoči. Kolegice in kolegi! Najprej bi poprosil gospoda
                  predsedujočega, naj se drži procedure državnega zbora. Če je potekel nekomu čas,
                  omejen oziroma določen za prezentacijo njegovih mnenj oziroma odgovorov, naj tudi
                  gospodu ministru omeji ta čas in naj mu pove, ne pa da je potrebno gospodu
                  ministru se priklanjati na vsak način. Zagotovo sem pa prepričan, da bo
                  kateregakoli razpravljavca iz državnega zbora predsedujoči takoj prekinil in ga
                  poslal dol.</p>
               <p>Naprej bi pa povedal gospodu ministru: Jaz sem prepričan, da gospod minister
                  tukaj, v tem državnem zboru zastopa vlado. To se pravi, vsaka njegova izrečena
                  beseda je stališče vlade. On tukaj ne more govoriti v osebnem imenu, lahko govori
                  v osebnem imenu v preddverju, v pogovoru s poslanci. Tam lahko. Tukaj je on
                  predstavnik vlade. Vsako mnenje, ki ga je izrekel, jaz in Slovenska nacionalna
                  stranka - pa mislim, da tudi drugi kolegi - smatramo in sprejemamo kot stališče
                  vlade. In ravno to je tisto, kar nas skrbi, kajti po stališču vlade naj ne bi
                  imeli veljavnega pravnega sistema. Ali to lahko pomeni, da se čez čas razpišejo
                  izredne razmere? Ali to pomeni, da se lahko tukaj, recimo ob pomoči nekaterih
                  prijateljev iz ameriškega veleposlaništva, da se tukaj ponovi čilski scenarij? Jaz
                  upam, da ne, morda celo malo pretiravam, morda pa niti ne pretiravam. Tega se
                  predvsem bojim, tako jaz, kot se tega boji mnogo ljudi v Sloveniji. Konec koncev
                  javnomnenjske raziskave lepo govorijo, da je za dvokrožni večinski sistem v
                  najboljšem primeru med 17% in 19% slovenskih volivcev. Toliko naj bi jih bilo za
                  ta sistem. Za proporcionalni sistem kažejo rezultati med 52% in 64% glasov.
                  Mislim, da je tukaj evidentno izražena ljudska volja.</p>
               <p>Poleg tega je gospod minister rekel o odločitvi na referendumu. Vsem je znano, da
                  je republiška volilna komisija ugotovila, da referendum ni bil veljaven. Leto dni
                  po tem je ustavno sodišče spremenilo mnenje in odločilo drugače, s tem da je
                  gospod Jambrek v tistem času v nekem intrevjuju rekel, da je to naredil nalašč,
                  kot maščevanje, ker ni bil izbran za sodnika evropskega sodišča v Strasbourgu.</p>
               <p>Mislim, da se tukaj kaže pravzaprav želja obstoječe vladne garniture, da bi
                  vladala za vsako ceno, na vsak način in da je pripravljena za to storiti karkoli.
                  Mislim pa, da se je Slovenija odločila za demokratično pot ljudskega odločanja,
                  vendar ne takega ljudskega odločanja, ki bo referendume razpisovalo na takšen ali
                  drugačen način, vendar s postulatom, da mora biti odločitev na referendumu v prid
                  vladajoči strukturi. Tako jaz kot Slovenska nacionalna stranka smo najostreje
                  proti temu, kajti mi smo prepričani, da zgolj demokracija nas lahko pripelje
                  naprej, ne pa neko ponavljanje bivšega režima. Kajti vedeti moramo, da veliko
                  ljudi iz sedanje vladajoče strukture, veliko jih je bilo na izredno visokih
                  položajih v prejšnji vladajoči strukturi, kot prejšnjo vladajočo strukturo mislim
                  strukturo pred letom 1990, in morda nekatere od teh ljudi pač žeja potistem času
                  in po tistih trenutkih, ko so lahko sami v imenu ljudstva odločali o vsem. Hvala
                  lepa.</p>
            </sp>
            <sp xml:id="SDZ2-Izredna-52-2000-07-12.sp50">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Spoštovani kolega Jelinčič! Dosedanja praksa je bila, da smo pustili
                  ministrom, da so dlje časa govorili, če je bil odgovor na replike. Mislim, da ni
                  bilo nič narobe, da je gospod Jerovšek dogovoril na vsa vprašanja.</p>
               <p>Replika, gospod Pahor, potem pa gospod Potrč. Gospod Bajc, roke niste dvignili.
                  Ste zapisani, boste dobili. Prosim, gospod Pahor.</p>
            </sp>
            <sp xml:id="SDZ2-Izredna-52-2000-07-12.sp51">

               <speaker>BORUT PAHOR:</speaker>

               <p>Lahko, kolega Bajc? Hvala. Minister dr. Jerovšek je pričel odgovor na moje
                  vprašanje tako, da bi lahko kdo dobil vtis, kot da jaz zaradi nevednosti včeraj
                  nisem vedel, ali imamo veljavni volilni sistem ali ne, pa sem povprašal njega. Ne,
                  ne, to sem ga povprašal potem, ko je v svoji predstavitvi on poudaril, da ga
                  nimamo. Pa sem sprva mislil, da gre za lapsus, in da bi odpravili ta zelo pomemben
                  sporazum ali nesporazum, se mi je zdelo vredno to razčistiti in se mi zdi toliko
                  bolj vredno razčistiti to danes. Zakaj? Zato, ker gre za interpretacijo okoliščin,
                  v katerih smo, ne samo za tiste, ki smo z detajli teh okoliščin bolj poučeni,
                  ampak tudi zavoljo razumevanja ljudi, ki spremljajo te diskusije. Ali veste, če
                  kdo reče, da ni nobenega izhoda, kot sprejeti neko, kakršnokoli spremembo, je to
                  druga okoliščina, kot če vemo, da izhod imamo in, če pač sprememb ne bo, lahko ne
                  glede na vse gremo jeseni na volitve. Ustvariti torej v javnosti vtis, da mora
                  državni zbor za vsako ceno spremeniti volilni sistem, pomeni, po mojem mnenju,
                  zavajati javnost. Jaz se s spremembami strinjam, dr. Jerovšek, stališče poslanske
                  skupine Združene liste socialnih demokratov poznate, vendar sem moral <q>"zastriči z
                  ušesi"</q>, če še minister za zakonodajo, član vlade stoji za stališčem, da veljavnega
                  volilnega sistema nimamo, ker je tukaj, kot rečeno, vprašanje konsekvenc.</p>
               <p>Ali potem predsednik republike sploh lahko razpiše volitve, če državni zbor ne bi
                  sprejel nikakršne odločitve? Ali je iskanje rešitev, ki jih vlada predlaga,
                  vendarle v enaki meri odmik od zahteve ustavnega sodišča, da državni zbor uveljavi
                  dvokrožni večinski sistem, kot je recimo predlog 28 poslancev, ki predlagajo
                  spremembo 80. člena ustave? Vaše stališče bi imelo samo eno konsekvenco, ki bi
                  bila logična, in to je, ali dvokrožni sistem ali nič. Pa vendarle tudi vi, kot
                  predstavnik vlade, predlagate neke kompromisne rešitve, kar pomeni, da vaše
                  stališče ni pravilno, ni točno. Vidite, zato je treba danes dokončno vedeti, ali
                  Vlada Republike Slovenije kot vlada Republike Slovenije stoji za vašim stališčem.
                  Vi pravite, da ga ni verificirala, zato še enkrat to sprašujem. Seveda, jaz se
                  strinjam z vsemi kolegi, ki pravijo, da tukaj govorite kot predstavnik vlade,
                  vendar se mi zdi to stališče, ki ste ga dali, stališče, za katerim po moji
                  presoji, vendarle vlada ne more stati. Bi se skrajno začudil, če bi vlada
                  Republike Slovenije stala na stališču, vlada, ki želi tako, kot mi, delovati
                  znotraj pravnega loka, da veljavnega sistema nimamo. Kdo ga je razveljavil? Zato
                  se mi torej zdi ta diskusija zelo pomembna, ne samo za interpretacijo okoliščin
                  med nami, ampak tudi za razumevanje ljudi izven te dvorane. Dajati ljudem vtis, da
                  smo v krizni situaciji, če parlament ne bi sprejel nobene odločitve, se mi zdi
                  dvigovati temperaturo brez potrebe. Sam sem med tistimi, ki bi se zavzel za
                  spremembe; povedal sem tudi, zakaj. Vendar je prav povedati ljudem, da če
                  politične volje, potrebnega političnega soglasja za to spremembo ne bo, ne bo
                  konca sveta, bomo pač tudi leta 2000 šli na volitve po veljavnem volilnem sistemu.
                  In imate prav, ko pravite, da bi lahko kdo, če tako želi, zastavil vprašanje
                  pristojnim institucijam, ali so bile v tem smislu volitve veljavne. To vprašanje
                  je tako pomembno, da je torej beseda o njem vredna pozornosti.</p>
            </sp>
            <sp xml:id="SDZ2-Izredna-52-2000-07-12.sp52">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Replika, gospod Potrč, potem pa gospod Bajc.</p>
            </sp>
            <sp xml:id="SDZ2-Izredna-52-2000-07-12.sp53">

               <speaker>MIRAN POTRČ:</speaker>

               <p>Hvala lepa. Gospod minister, v državnem zboru govorite vedno kot minister. To res
                  ni, kot je rekel kolega Ribičič, nek simpozij, posvet, ne gre za bistroumna
                  razmišljanja, temveč za vse najresnejše izjave, z vsemi pravnimi, predvsem pa
                  političnimi konsekvencami. In izjava ministra pred državnim zborom, da ni
                  veljavnega zakona, ima izjemne politične konsekvence. Trdim, gospod minister, da
                  je ta izjava dana neodgovorno, in prosim vas, da jo spremenite, drugače je
                  potrebna ocena na drug način.</p>
               <p>Poglejte, vi sami najbolje veste, da je za veljavnost zakona potreben postopek
                  sprejema, objava in da v takem primeru zakon velja v formalnem smislu. Lahko se
                  diskutira o njem, ali je legitimen ali je pravičen ali karkoli, ampak zakon velja!
                  Za to, da se zakon razveljavi, da ne velja več, so zopet predvidene ustrezne poti,
                  ali v parlamentu sprejemati razveljavitev zakona ali prek ustavnega sodišča, in
                  tudi tam mora ustavno sodišče imeti jasno odločitev, ki pove, da je zakon v
                  določenih členih v nasprotju z ustavo ali da bi bil ob določeni razlagi v
                  nasprotju z ustavo in podobno in da neha veljati. Če tega ni, potem v formalnem
                  smislu zakon velja in ga imamo, ob vsej možnosti razprave, kakšen je. Vse drugo je
                  za vlado, je za ministra, za mene razprava, ki je izven legalnosti sistema in po
                  mojem skrajno neodgovorna.</p>
               <p>Še dve stvari bi rekel. Odločba ustavnega sodišča ni nikoli zapovedala spremembe
                  zakona o volilnem sistemu, je pa ugotovila, kaj je po mnenju ustavnega sodišča
                  bila volja ljudstva, izražena na referendumu. In točno je, da te odločbe državni
                  zbor ni konzumiral, to je točno. Naredil je doslej štiri neuspešne poskuse, danes
                  ima petega; ali bo uspešen ali ne, ne vem, ampaktudi ta peti poskus je v okviru
                  možnosti ravnati približno v skladu, ne v skladu z odločbo, ampak zagotoviti, da
                  odločba ne bi ostajala več pravno sporna in bi bila rešitev državnega zbora izven
                  pravnega sistema. Če to ne bo storjeno, prvič, odgovornost -in rad bi, da ste tudi
                  tu jasni - je enkrat na eni dvotretjinski večini, enkrat na drugi, ki ni
                  zagotovila ene ali druge rešitve. Zakaj je rešitev samo ena možna, druge ni. Tudi
                  ta današnja je mogoča. Slabša, ampak je mogoča in mislim, da je to treba jasno
                  povedati.</p>
               <p>Kar zadeva pa direktno veljavnost zakona. Jaz vem, da v formalnem smislu, vem,
                  ampak tokrat gre za formalni smisel, gospod Jerovšek, res svetujem, da, bi rekel,
                  preverite svoje ugotovitve tudi skozi odločbo in ločena mnenja ustavnega sodišča k
                  odločbi U1 354/96, ker je odločalo o veljavnosti ali pa ustavnosti 92. člena
                  zakona o volitvah. Dva ustavna sodnika sta ob tem izrecno povedala, če zakon o
                  volitvah ne bi bil veljaven, ustavno sodišče o njem sploh ne bi smelo odločati,
                  ker bi obstajale procesne predpostavke za to, da odločanje o tem zavrže, ker o
                  neveljavnem zakonu ustavno sodišče odločati ne more. Dva sta zapisana <q>"implicite"</q>,
                  smo s tem, zavedamo se - nekdo, ki je bil za določitev, in nekdo, ki je bil proti
                  -zavedamo se, da smo z dejstvom, ko smo sprejeli zakon v odločanje, rekli, da je
                  zakon formalno veljaven in o njem lahko odločamo. Če je veljaven za ustavno
                  sodišče, bi lahko odločalo. Lepo prosim, ne govoriti v imenu vlade ali pa v svojem
                  imenu ampak kot minister, ne kot Tone Jerovšek ker tu ste kot minister, ne kot
                  profesor ali pa karkoli drugega, da veljavnega zakona ni. To je res neodgovorno,
                  ne samo netočno, to je neodgovorno, ker pomeni spodbujanje takšnih ali drugačnih
                  dvomov, pri katerih ne bi bilo dobro, da sodelujemo.</p>
               <p>In na koncu. Ko je komisija za volilni sistem razpravljala o našem predlogu za
                  potrditveni referendum, je jasno ugotovila: Če potrditveni referendum ne bo dobil
                  potrebne večine, ostaja v veljavi sedanji zakon.</p>
            </sp>
            <sp xml:id="SDZ2-Izredna-52-2000-07-12.sp54">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Bajc, replika.</p>
            </sp>
            <sp xml:id="SDZ2-Izredna-52-2000-07-12.sp55">

               <speaker>JOSIP BAJC:</speaker>

               <p>Gospod podpredsednik, kolegice in kolegi! Gospod Gasparini, nisem pozabil, ne.</p>
               <p>Prvo kar bi rad ugotovil, je, da večina današnjih govorcev oziroma tisti, ki so
                  replicirali in ki so govorili, govorijo o vse mnogočem drugem kot o današnji točki
                  dnevnega reda.</p>
               <p>Prijavil sem se pa k repliki, ko je nastopil gospod Kebrič in ko je napadel
                  ministra, ko je začel v svojem odgovoru na enega predhodnikov, ki so sprožili
                  razpravo o nedanašnji točki dnevnega reda, ki se glasi: predlog za začetek
                  postopka za spremembo ustave Republike Slovenije v smeri ustavnih določb določitve
                  sistema sorazmernega predstavništva z obvezno personalizacijo volitev. To je točka
                  dnevnega reda, ne pa to, kaj je v zvezi z informacijo o nekih drugih zakonih, ki
                  je bila posredovana včeraj na komisiji za ustavne spremembe, volilni zakon in
                  ustavne spremembe. In hotel sem dejansko replicirati kolegu Kebriču in mogoče
                  omogočiti, da bi danes do trinajstih spravili to točko dnevnega reda skozi, zaradi
                  tega, ker ste se potemvsi navezovali, kaj je kdo včeraj rekel na volilni komisiji,
                  ko tega zakona sploh nismo obravnavali. Ta zakon, ki je danes predmet razprave, je
                  bil, kolega Potrč, mislim, da pred približno tremi tedni na tej komisiji za
                  volilni sistem, takrat je bilo sprejeto poročilo, ki ga je danes, ali pa celo enim
                  mesecem, ki ga je danes tu predstavil predsednik te komisije. Dobro, se
                  opravičujem, pred dobrim tednom.</p>
               <p>In vsa razprava danes in polemika, tudi z dr. Jerovškom, kaj je rekel, kaj ni. Jaz
                  se dobro spomnim, mogoče je pa to zaznati ali pa ugotoviti iz stenogramov
                  včerajšnje razprave, ni bil vprašan, kaj meni vlada, ali imamo veljavni volilni
                  sistem ali ne, ampak ste ga, mislim, da kot kolega, mislim, da ga je, točno,
                  gospod Pahor ga je vprašal, kaj misli, mislim, da je bil celo tituliran, ne kot
                  minister. Mislim, da ni bil niti tituliran kot minister, ampak je bil tituliran
                  kot Tone Jerovšek in na moje intervencijo, na mojo intervencijo, da gospod dr.
                  Jerovšek ima titulo, akademsko in da ima funkcijsko titulo, da je minister brez
                  listnice in mislim, da je nekdo tukaj dvakrat, trikrat danes uporabil, minister
                  brez listnice Tone Jerovšek. Potem je odgovoril in je govoril o legitimnosti in
                  legalnosti obstoječega volilnega zakona.</p>
               <p>In danes ste nekateri kolegi ponovno večkrat vprašali. Ampak tokrat pa je dejansko
                  izrecno kolega Pahor vprašal, ali je to stališče, ki ga je minister včeraj dal na
                  komisiji, stališče dr. Toneta Jerovška kot ministra vlade, kot Toneta Jerovška ali
                  je to stališče vlade. In mislim, da je onrekel, da to stališče, ki ga je on
                  posredoval včeraj pri čisto drugi točki dnevnega reda, ki jo je imela komisija, ni
                  verificirano s strani vlade. In predlagam, kolegice in kolegi, da obravnavamo
                  točko dnevnega reda, ki je 3. točka dnevnega reda.</p>
            </sp>
            <sp xml:id="SDZ2-Izredna-52-2000-07-12.sp56">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Bajc. Kolegice in kolegi, imam prijavljene štiri kolege za replike.
                  Ura je 13. Nadaljujemo ob 14. 30 uri.</p>
               <stage type="time">(Seja je bila prekinjena ob 13.00 uri in se je nadaljevala ob 14.40 uri.)</stage>
            </sp>
            <sp xml:id="SDZ2-Izredna-52-2000-07-12.sp57">

               <speaker>PREDSEDNIK JANEZ PODOBNIK:</speaker>

               <p>Kolegice in kolegi! Preden bomo prešli na 25. točko dnevnega reda, najprej
                  ugotavljamo prisotnost! <stage>(64 poslancev in poslank.)</stage></p>
               <p>Državni zbor je sklepčen in lahko odloča.</p>
               <p>Kolegice in kolege bi rad tudi obvestil, da sem se včeraj zvečer in tudi danes
                  dopoldne poskušal najti rešitev glede sedežnega reda. Tako v dogovoru s
                  podpredsednico gospo Okretičevo, upam pa tudi, da s korektnim stališčem in
                  pripravljenost poslanske skupine DeSUS bomo do jutri zjutraj našli rešitev in jo
                  bomo potem jutri zjutraj tudi tehnično poskušali urediti in da bo s tem ta problem
                  rešen. Do jutri zjutraj še sem si izboril čas pri kolegu Kebriču, da to
                  uredimo.</p>
               <p>Torej prehajamo na <title>25. TOČKO DNEVNEGA REDA,</title> to je <title>OBRAVNAVA
                     PREDLOGA PREDSEDNIKA REPUBLIKE SLOVENIJE, GOSPODA MILANA KUČANA, ZA IZVOLITEV
                     VARUHA ČLOVEKOVIH PRAVIC.</title>
               </p>
               <p>Predsednik Republike Slovenije gospod Milan Kučan je z dopisom z dne 14. junija
                  2000 predlagal državnemu zboru, da za varuha človekovih pravic izvoli gospoda
                  Ivana Bizjaka, sedanjega varuha človekovih pravic.</p>
               <p>Ali želi predstavnik predlagatelja besedo? <stage>(Ne želi.)</stage> Predlog predsednika
                  republike je obravnavala komisija za volitve, imenovanja in administrativne
                  zadeve. Ali želi besedo poročevalec komisije? <stage>(Ne želi.)</stage> Ali želi besedo
                  predstavnik sekretariata za zakonodajo in pravne zadeve? <stage>(Ne želi.)</stage> Ali želite
                  besedo predstavniki poslanskih skupin? Stališče poslanske skupine Združene liste
                  socialnih demokratov, Borut Pahor. </p>
            </sp>
            <sp xml:id="SDZ2-Izredna-52-2000-07-12.sp58">

               <speaker>BORUT PAHOR:</speaker>

               <p>Hvala lepa, gospod predsednik. Če ne bo moj nastop daljši, prosim tega nikar ne
                  sprejmite kot znak, da delu varuha človekovih pravic ne posvečamo potrebne
                  pozornosti, prav nasprotno. Združena lista socialnih demokratov je prek številnih
                  nastopov mojih kolegov ob obravnavi poročil varuha človekovih pravic in ob drugih
                  vprašanjih, ki so tako alidrugače zadevala njegovo delo, večkrat nastopila,
                  temeljito seznanila državni zbor in tudi javnost z našimi pogledi na njegovo delo
                  in na potrebo koristnosti in celo neobhodnost instituta varuha človekovih pravic v
                  naši državi.</p>
               <p>Danes razpravljamo o predlogu predsednika države, da gospoda Iva Bizjaka ponovno
                  imenujemo na ta položaj, in v tem smislu državni zbor gotovo razpolaga z dvema
                  priložnostima, da se opredeli tako do instituta varuha človekovih pravic kot tudi
                  do dela gospoda Iva Bizjaka.</p>
               <p>Kar se tiče položaja in pristojnosti, uspešnosti varuha človekovih pravic, se mi
                  zdi, da je mogoče ugotoviti, da je bila uvedba tega instituta zelo koristna in da
                  je splošno vzeto tudi delo Iva Bizjaka prineslo na to področje nekaj potrebne
                  svežine.</p>
               <p>Uvedba instituta varuha človekovih pravic je sodila v obdobje, ko je Slovenija
                  šele postavljala demokratične institucije na noge, ko so mnoge od njih šele začele
                  svojo demokratično tradicijo, tudi v času, ko smo bili priča gospodarski,
                  socialni, politični tranziciji, in so se v slovenski javnosti, predvsem pa
                  številnim ljudem vsepovsod po državi zastavljala številna vprašanja, ki so
                  zadevala njihov ekstencialni položaj. Mislim, da je institut varuha človekovih
                  pravic dosegel v tem mandatu dvoje. Najprej, da to ni bil politični institut. Ni
                  bil politični institut, kakorkoli že danes ocenjujemo delo varuha človekovih
                  pravic. V tem mandatu mu ne moremo pripisati neke politične pristranosti, da je
                  pri pomembnih vprašanjih - da o nepomembnih, ki zadevajo usodo slehernega
                  posameznika, sploh ne govorim - ravnal politično pristransko, pač glede na njegovo
                  simpatijo ali antipatijo do trenutne vladajoče koalicije. To je vsekakor treba
                  šteti v prid Ivu Bizjaku osebno, kot varuhu človekovih pravic, ki je v tem
                  mandatnem obdobju opravljal ta posel. Kdorkoli že bo imenovan na ta posel v
                  prihodnje, mu gre dediščino, to dediščino vsekakor položiti v jasli.</p>
               <p>Drugi pomemben moment dela, ki ga je mogoče ocenjevati tudi kritično, pa je
                  dejstvo, da so verjetno v teh letih ljudje naleteli na vprašanja, na težave, na
                  probleme, na izzive, ker so od varuha človekovih pravic morda pričakovali več, kot
                  je v njegovi pristojnosti, in so bila s tem povezana tudi nekatera razočaranja.
                  Varuh človekovih pravic seveda ne more narediti nič tistega, kar ni v njegovi
                  pristojnosti. Zato se morda danes, ko imenujemo novega, vendarle postavlja
                  vprašanje, ali ne gre položiti temu na dušo, da je kljub omejenim pristojnostim,
                  ko ne more rešiti vseh problemov ljudi - tukaj sem si pa dobro zapolnil izjavo Iva
                  Bizjakaiz začetka mandata: Vsakemu človeku, ki ima problem in se obrne na varuha
                  človekovih pravic, je njegov problem največji, najpomembnejši. To je dobro
                  izhodišče za delo varuha. Se pravi, v situaciji, ko kljub temu ne more rešiti vseh
                  problemov, vseh težav, vseh zadreg, tudi krivic, ki jih ljudje čutijo, se mi zdi
                  vendarle pomembno položiti na dušo, morda kolegu Bizjaku, če bo izvoljen na ta
                  položaj, ali komu drugemu, da vendarle kot varuh človekovih pravic morda bolj
                  tankočutno kot doslej, morda še bolj tankočutno kot doslej, prisluhne tistim
                  problemom, ki niso politično popularni. Vem, gospod Ivo Bizjak, toliko vas poznam,
                  prej kot poslanca, kot ministra in sedaj kot varuha človekovih pravic, da, kot
                  rečeno, niste ravnali politično pristransko, ste pa sevedakakšnikrat ocenili, da
                  je morda kakšno vprašanje politično do te mere delikatno, da ste morda tudi skozi
                  ta očala ocenjevali, ali se splača in se je potrebno z vso silo, vso energijo
                  vašega instituta s temi vprašanji soočiti.</p>
               <p>Mislim, da so vprašanja, ki niso politično popularna, ki ne naletijo vselej, ko se
                  jih loti varuh človekovih pravic, na odobravanje večinske javnosti, vredna te
                  pozornosti in da je pravzaprav morda edini varuh človekovih pravic poklican, da
                  jih prav zaradi tega evoucira. V tem smislu je mogoče torej vaše dosedanje delo,
                  če je dovoljeno to delo ocenjevati, glede na to, da ste kandidat za naslednji
                  mandat, v mnogočem zelo koristno - mislim, da ste predvsem z letnimi poročili tudi
                  v državnem zboru senzibilizirali slovensko politiko in širšo javnost s problemi,
                  ki jim je morda ta politika posvečala premalo pozornosti - mogoče je ugotoviti, da
                  so bili nekateri od vaših predlogov za popravljanje stvari v pravnem in drugem
                  redu premalo upoštevani in bi kazalo vsekakor pozvati vas, če boste dobili mandat
                  za vodenje tega pomembnega instituta v prihodnje, da pokažete več energije pri
                  tem, da se morata zakonodajalec in vlada odločneje soočati z vašimi pripombami in
                  predlogi, ko gre za sanacijo problemov za naprej, ne samo za reševanje problemov
                  za nazaj.</p>
               <p>Kot rečeno, se mi je zdelo - to je tudi mnenje mojih kolegov - zelo dobro, da ste
                  institut varuha človekovih pravic skorajda, lahko rečem, popolnoma depolitizirali,
                  da ni bil v tem smislu nikoli predmet političnih intrig, in to je v državi, ki je
                  sicer zelo navajena tega slabega običaja, nekaj, kar je treba glasno
                  pohvaliti.</p>
               <p>Gospod Bizjak, rad bi vas vprašal, ali zdaj, ko kandidirate za varuha človekovih
                  pravic v novem mandatu, vendarle prisluhnete kritikam in tudi pozivom tistih -
                  mednje sodi tudi poslanska skupina Združene liste socialnih demokratov - da bi v
                  skladu z zakonom, ki vam daje možnost, da med svojimi sodelavci dobite tudi
                  sodelavko, vendarle takoj po izvolitvi na to pomembno funkcijo - mi bi v tem
                  smislu, morda večina mojih kolegov glasovali bodo po svoji vesti - vendarle dali
                  zagotovilo, da boste v skladu z zakonskimi možnostmi, ki jih imate, na četrti
                  položaj vašega namestnika imenovali žensko. Prav tako me zanima, ali ste v tem
                  smislu, ob tem prepričanju, ob tej izjavi, da ste to pripravljeni storiti - to bi
                  bilo, mislim, da izjemnega pomena za odločanje marsikoga od teh kolegov, naših
                  kolegov, ne samo iz naše poslanske skupine, morda še koga drugega, pomembno
                  slišati, kakšen je vaš odnos do številnih predlogov, ki so jih kolegi iz poslanske
                  skupine Združene liste socialnih demokratov oblikovali, smo jih oblikovali v
                  zadnjih letih - gre za vprašanje posebnih ombudsmanov, če temu tako laično rečem,
                  bodisi da gre za vprašanje zdravstvenega sistema, otrok, žensk in tako naprej. Ali
                  je morda - gospod Bizjak, kandidat za varuha človekovih pravic v novem mandatu -
                  ali je mogoče te pobude, ki jih delimo skozi zadnja leta, združiti z našo pobudo,
                  da na četrto mesto vašega namestnika imenujete namestnico? Videli ste, da je bilo
                  tudi v tem kandidatnem obdobju predlaganih kar nekaj kolegic, ki ustrezajo
                  referencam tako po svoji izobrazbi kot po svojem ukvarjanju z vprašanji, ki
                  zadevajo področje dela vašega instituta. V tem smislu imate na voljo možnost, da
                  postavite na ta položaj katero od teh sodelavk in jaz bi pozval, da pred
                  zaključkov te diskusije odgovorite na poziv poslanske skupine Združene liste
                  socialnih demokratov, da torej na ta položaj postavite tudi žensko namestnico in
                  hkrati morda s tem v zvezi v tej luči tematizirate, odgovorite tudi na naše
                  vprašanje o posebnih ombudsmenih, ko gre za vprašanje posamičnih, recimo temu
                  ogroženih skupin. Hvala lepa.</p>
            </sp>
            <sp xml:id="SDZ2-Izredna-52-2000-07-12.sp59">

               <speaker>PREDSEDNIK JANEZ PODOBNIK:</speaker>

               <p>Hvala, kolega Pahor. Pri tej točki dnevnega reda in dosedanja praksa je bila taka,
                  da se ni vzpostavili dialog oziroma razprava s kandidatom, kajti kandidata,
                  gospoda Bizjaka, predlaga predsednik države. Kolega Pahor je v imenu poslanske
                  skupine kandidatu, tudi sedanjemu varuhu, gospodu Bizjaku, postavil celo nekaj
                  vprašanj. In je tudi mene presenetil s svojim nastopom. Tako bomo morali najti
                  rešitev in se odločiti, ali bi lahko v okviru splošne razprave poslank in
                  poslancev se oglasil tudi sam kandidat. Dosedanja praksa ni bila taka. To je sedaj
                  nekaj novega, mislim pa, da ni v nasprotju s proceduro imenovanja oziroma
                  odločanja o kandidatih za varuha človekovih pravic. Seveda pa ne pričakujem, da bi
                  na nastop gospoda Bizjaka se javile replike. Potem bom pa razpravo takoj
                  zaključil, ker ni namen, da bi danes tukaj kandidata spraševali poslanke in
                  poslanci, ni namen.</p>
               <p>Besedo ima poslanska skupina Slovenske nacionalne stranke. Stališče predstavlja
                  Zmago Jelinčič.</p>
            </sp>
            <sp xml:id="SDZ2-Izredna-52-2000-07-12.sp60">

               <speaker>ZMAGO JELINČIČ:</speaker>

               <p>Hvala lepa, gospod predsednik. Gospod kandidat! Slovenska nacionalna stranka ne bo
                  podprla gospoda Bizjaka za varuha človekovih pravic. Ne samo njega. Slovenska
                  nacionalna stranka ne bo podprla nikogar za varuha človekovih pravic iz enega
                  enostavnega razloga, ker se nam zdi, da je ta funkcija danes v Sloveniji zgolj
                  sinekura. To je krasna služba, ogromno ljudi je tam zaposlenih, efektov pa
                  pravzaprav ni nobenih. Razumem kolega Pahorja, ki je pel slavospeve gospodu
                  Bizjaku, zato ker na četrto mesto namestnice želijo postaviti njihovo bivšo
                  poslansko, in našo bivšo poslansko, kolegico dr. Kožuhovo. Popolnoma razumljivo in
                  legitimno. Vendar pa mislim, da konec koncev dejansko varuh človekovih pravic nima
                  tiste funkcije, ki naj bi jo imel. Že ob prvi izvolitvi je bila Slovenska
                  nacionalna stranka proti, ker smo rekli, da bivši policijski minister pač ne more
                  biti varuh človekovih pravic. Inše, če se spomnimo ene osebne, zelo slabe
                  izkušnje, ko je bila meni od strani agentov VOMA oziroma članov MORISA pardon,
                  MORISA postavljena bomba pod avto, gospod Bizjak kot policijski minister sploh ni
                  reagiral in odreagiral kot bi moral, ampak je v bistvu krivce ščitil. Kako bo
                  lahko tak človek dober varuh človekovih pravic! To enostavno ne gre skupaj. Mislim
                  tudi, da njegovi odgovori na vprašanja prizadetih niso bili ustrezni. Kajti
                  ponavadi so bili odgovori varuha človekovih pravic povzetki, skrajšani povzetki
                  tistega, kar je o posameznem primeru napisalo določeno ministrstvo.</p>
               <p>Jaz mislim, da tako delo tega instituta ni potrebno državi Sloveniji. Jaz sem za
                  institut varuha človekovih pravic in stranka ravno tako, vendar ne takega, ki
                  zagotavlja zgolj sinekuro za varuha človekovih pravic in njegov štab, ki se veča
                  iz dneva v dan, v bistvu pa od tega tako država kot državljani nimajo nobene
                  koristi. Hvala.</p>
            </sp>
            <sp xml:id="SDZ2-Izredna-52-2000-07-12.sp61">

               <speaker>PREDSEDNIK JANEZ PODOBNIK:</speaker>

               <p>Hvala lepa. Stališče poslanske skupine SLS+SKD Slovenske ljudske stranke
                  predstavlja dr. Franc Zagožen.</p>
            </sp>
            <sp xml:id="SDZ2-Izredna-52-2000-07-12.sp62">

               <speaker>DR. FRANC ZAGOŽEN:</speaker>

               <p>Spoštovani zbor. Mi bomo kandidata gospoda Ivana Bizjaka podprli in glasovali za
                  to, da nadaljuje mandat varuha človekovih pravic. Ko je bil prvič imenovan, je
                  vsaj del naše poslanske skupine bil skeptičen do te kandidature, vendar pa
                  ocenjujemo, da je delo v tem mandatu dobro opravljal. Res je, pričakovanja so bila
                  gotovo večja. Mislim pa, da lahko realno ocenimo, da bi brez varuha človekovih
                  pravic bilo stanje na tem področju bistveno slabše.</p>
               <p>Gotovo je, da ne more varuh človekovih pravic odpravljati pomanjkljivosti v drugih
                  organih državne oblasti, tudi v državnem zboru, državni upravi, v sodstvu,
                  tožilstvih itn., kar so prav gotovo mnogi ljudje pričakovali, da lahko pomaga v
                  okviru svojih pristojnosti in opozarja: Opozarja organe na kršitve in
                  pomanjkljivosti v zakonodaji.</p>
               <p>Mi smo se s kandidatom tudi pogovarjali, mu dali nekatere sugestije, ki bi po
                  našem mnenju pričakovali tudi večjo angažiranost, večjo aktivnost, morda tudi
                  določeno delitev dela, glede na to, da se pojavljajo tudi pobude, da bi imeli za
                  posamezna področja posebne varuhe. O tem prav gotovo seveda ne bo odločal varuh,
                  če bo do česa takega prišlo; to bo odločitev državnega zbora. Je pa menda v
                  zagotovilu, da bo na probleme, na katere smo opozarjali, posebej pozoren, posebej
                  zagotovil tudi ustrezno kadrovsko zasedbo. Zato, torej njegovo kandidaturo
                  podpiram. Hvala.</p>
            </sp>
            <sp xml:id="SDZ2-Izredna-52-2000-07-12.sp63">

               <speaker>PREDSEDNIK JANEZ PODOBNIK:</speaker>

               <p>Hvala lepa. Stališče poslanske skupine Socialdemokratov bo predstavila gospa Irena
                  Virant, kot poslanka. Ali želi še katera od poslanskih skupin besedo? <stage>(Ne želi.)</stage>
                  Prehajamo na razpravo poslancev in poslank. Pisnih prijav nisem prejel - torej
                  5-minutna razprava. Prva se je priglasila gospa Irena Viran. Prosim! Nato Borut
                  Pahor.</p>
            </sp>
            <sp xml:id="SDZ2-Izredna-52-2000-07-12.sp64">

               <speaker>IRENA VIRANT:</speaker>

               <p>Drage poslanke in dragi poslanci. Torej, glede samega zakona - je pač sprejet in
                  velja - sem dala pripombe pred sprejetjem in to utemeljene, ki so se sedaj
                  izkazale kot pravilne. Namesto varuha bi bilo boljše, da bi ustanovili brezplačno
                  pravno pomoč, ki je ni. Tukaj je ostala nezaščitena več kot polovica prebivalstva,
                  to so delavci - pa ne mislim samo delavce v industriji, ampak vse delavce, ki so
                  zaposleni v zdravstvu, v učiteljski službi - kjerkoli. Ti ljudje nimajo od varuha
                  kot institucije popolnoma nič. Velikokrat sem predlagala brezplačno pravno pomoč -
                  s tem nisem uspela in se nadaljujejo obljube in se bodo še nadaljevale.</p>
               <p>Imam pa vprašanje, in sicer tako - na varuha, v kolikor bo hotel odgovoriti, ali
                  pa, da bi poslanci pojasnili. V Slovenski panorami sem prebrala intervju z dr.
                  Bučarjem, ki je tako rekel: <q>"Za vstop v Evropsko zvezo smo absolutno nezreli. Če
                  ne dosežemo višje ravni pravne kulture in spoštovanja pravnih predpisov, ki
                  ustrezajo sodobni demokratični družbi, te preprosto ne moremo ustvariti. Dokler bo
                  odnos slovenske oblasti do prava takšen, kakršen je, se ne moremo imeti za
                  normalno, zrelo družbo. To si upam zelo odločno trditi."</q> In vprašam gospoda
                  Bizjaka, če se s tem mnenjem strinja oziroma če se strinja kakšen drug
                  poslanec.</p>
               <p>Drugo - to je bilo v Slovenski panorami in sicer 29. junija. V včerajšnjem Delu -
                  ne, 11. julija sem pa prebrala to: <q>"Kopica skrivnosti v ministrovi blagajni."</q>
                  Medtem sem prebrala tudi to: "Nekdanji notranji minister Ivan Bizjak se je, kot
                  smo lahko slišali, zamantrudil, da bi finančnega ministra Mitjo Gasparija
                  prepričal, da bi te, pred kratkim najdene dolarje vrnili v proračun. In sedaj vas
                  vprašam: takrat je bil naš kandidat minister za notranje zadeve, postavil je
                  zahtevo drugemu ministru, in vprašam gospoda Bizjaka, kako se je trudil in ali je
                  ta spor med resornima ministroma predal vladi v rešitev. To je najnovejše, torej
                  ne pogrevam starih stvari, ki jih vi vsi in vse poslanke dobro poznamo. Hvala.</p>
            </sp>
            <sp xml:id="SDZ2-Izredna-52-2000-07-12.sp65">

               <speaker>PREDSEDNIK JANEZ PODOBNIK:</speaker>

               <p>Hvala, gospa Virantova. Besedo želi Borut Pahor.</p>
            </sp>
            <sp xml:id="SDZ2-Izredna-52-2000-07-12.sp66">

               <speaker>BORUT PAHOR:</speaker>

               <p>Pravzaprav se nisem imel namena še enkrat oglasiti, če me k temu ne bi povabil
                  kolega Jelinčič, ki je čutil potrebno, da ve več kot jaz. Namreč, ko sem govoril o
                  potrebi, o koristnosti sodelavke med namestniki oziroma namestnicami varuha
                  človekovih pravic, nisem imel v mislih nobene posebne kandidatke; še najmanj sem
                  to povezoval s kandidatko, ki bi bila kakšne politične provinience. V svojem uvodu
                  sem kot koristno in dobro izkušnjo sedanjega mandata ocenil dejstvo, da je kolegu
                  oziroma kandidatu Ivu Bizjaku uspelo depolitizirati to funkcijo in da ni bila
                  predmet političnih intrig. Mogoče mu je očitati to ali ono, vendar mu ni mogoče
                  očitati, da je kot varuh človekovih pravic v določenih zadevah ravnal politično
                  pristransko,niti da se je z institutom kot takim, ki je zelo pomemben, tako ali
                  drugače umeščal v dnevne politične zadeve.</p>
               <p>Gospa Virantova je - in to bi rad posebej na glas povedal - zelo utemeljeno
                  izpostavila problem brezplačne pravne pomoči. Ali smem to, gospa Virantova,
                  razumeti kot podporo vas in vaše politične skupine predlogu zakona, ki sem ga
                  vložil tudi na podlagi zelo zaskrbljujočega poročila varuha človekovih pravic,
                  zakona o brezplačni pravni pomoči? Strinjam se z vami, da je to zelo pomembna
                  zadeva.</p>
               <p>In na koncu še nekaj, česar prej morda nisem povedal, pa se mi zdi morda tudi ob
                  robu diskusije gospe Virantove potrebno reči; vsi tukaj, kolegice in kolegi, imamo
                  poslanske pisarne in k nam - zdaj več, zdaj manj - prihajajo ljudje s svojimi
                  težavami. Dostikrat se obračajo na nas s težavami, ki niso v naši pristojnosti, v
                  skladu z našimi pristojnostmi. Gre pravzaprav za vprašanje olike z naše strani,
                  kako to pojasniti človeku, ki je v težavah, predvsem pa kljub vsemu - v skladu z
                  izkušnjami, ki jih imamo - napotiti ga na prava vrata. Vendar ne vem, če se
                  strinjate z mano. Mislim, da je to treba poudariti ob tako pomembni diskusiji, kot
                  je danes imenovanje varuha človekovih pravic. Ljudje, ki čutijo, da se jim godi
                  krivica, so ponavadi socialno revnejši ljudje pripadajo socialno šibkejšemu sloju.
                  To pa je, mislim, stvar, o kateri državni zbor ne more govoriti zelo na kratko in
                  mimogrede. Tudi če beremo poročila varuha človekovih pravic v zadnjih letih, lahko
                  opažamo nek trend, na katerega mora biti tudi gospodBizjak kot kandidat za novega
                  varuha zelo pozoren: pravice postajajo - ali pa krivice, kot želite - socialno
                  determinirane. Ljudje, ki prihajajo iz socialno šibkejših okolij, so navadno
                  ljudje, ki so jim morda vrata ali pa morda možnosti za to, da bi te krivice
                  odpravili, bolj zaprta kot tistim, ki imajo več informacij, več znanja, ki
                  prihajajo iz socialno premožnejših družin in okolja. Mislim, da je to točka, o
                  kateri velja spregovoriti, in če je bil to povod gospe Verantove za diskusijo o
                  zakonu o brezplačni pravni pomoči, se mi zdi, da je tudi prav.</p>
            </sp>
            <sp xml:id="SDZ2-Izredna-52-2000-07-12.sp67">

               <speaker>PREDSEDNIK JANEZ PODOBNIK:</speaker>

               <p>Hvala, kolega Pahor. Želi še kdo od poslancev besedo?</p>
               <p>Kolega Jakič, nato kolega Moge.</p>
            </sp>
            <sp xml:id="SDZ2-Izredna-52-2000-07-12.sp68">

               <speaker>ROMAN JAKIČ:</speaker>

               <p>Gospod predsednik, hvala za besedo. Spoštovane kolegice, spoštovani kolegi,
                  kandidat za varuha človekovih pravic, gospod Bizjak!</p>
               <p>Jaz hočem javno obrazložiti svoj glas, zakaj bom glasoval za gospoda Bizjaka za
                  varuha človekovih pravic, in istočasno moram izraziti presenečenje nad vsem tem -
                  recimo negativnimi nastopi za tem govorniškim odrom - iz preprostega razloga, ker
                  sem vsa ta leta, ko je gospod Bizjak redno prihajal v državni zbor, predvsem pa
                  redno oddajal poročila, letna poročila o stanju človekovih pravic v Republiki
                  Sloveniji, je seveda diskusija bila zelo slaba, da negovorim o udeležbi na tistih
                  delovnih telesih, ki so problematiko, ki je bila zapisana v teh spisih oziroma teh
                  poročilih, obravnavala.</p>
               <p>Jaz osebno bom podprl gospoda Bizjaka zato, ker sem redno prebiral njegova
                  poročila, in zato, ker sem tudi zavestno - tako kot je zapisano v enem od poročil
                  za leto 1998 in, seveda, tudi v teh zavestno - podprl tisti predlog oziroma tisto
                  dikcijo, ki je govorila, da Državni zbor Republike Slovenije podpira varuha
                  človekovih pravic, ki s svojim odločnim ukrepanjem in delovanjem zagotavlja v
                  okviru svojih pooblastil z visoko stopnjo zavedanja, da je spoštovanje in
                  varovanje človekovih pravic in temeljnih svoboščin ena izmed najpomembnejših
                  vrednot demokratične družbe ter podpira predloge varuha, ki se nanašajo na
                  čimprejšnji sprejem ustrezne zakonodaje na posameznih področjih itn.</p>
               <p>Poleg tega, da sem, seveda, redno prebiral in spremljal delo varuha človekovih
                  pravic in stvari, ki se dogajajo na področju človekovih pravic v Republiki
                  Sloveniji, sem seveda po funkciji tistega, ki včasih z očitki, da veliko potujem
                  po svetu, seveda tudi po svetu poslušal pozitivne odzive v mednarodnih
                  institucijah na delo gospoda Bizjaka, ki je nenazadnje bil štiri leta
                  podpredsednik evropskega združenja ombudsmanov in je še vedno član vodstva
                  svetovnega združenja. Zato bom osebno gospoda Bizjaka podprl, da bo seveda
                  vodil... Imam pa tudi jaz kakšno pripombo, ampak te pripombe redno izražam ob teh
                  poročilih, ampak hotel sem pa javno povedati, da bom gospoda Bizjaka podprl.
                  Hvala.</p>
            </sp>
            <sp xml:id="SDZ2-Izredna-52-2000-07-12.sp69">

               <speaker>PREDSEDNIK JANEZ PODOBNIK:</speaker>

               <p>Hvala lepa. Besedo ima Rudi Moge. Kolega Moge.</p>
            </sp>
            <sp xml:id="SDZ2-Izredna-52-2000-07-12.sp70">

               <speaker>RUDOLF MOGE:</speaker>

               <p>Predsednik, hvala lepa za besedo. Spoštovane poslanke in poslanci. Latinci
                  pravijo, star izrek je: <q>"De vivis nihil risi verum"</q>, o živih nič, razen resnice.
                  Mislim ob tem imenovanju povedati svoje mnenje, kako sem doživel varuha človekovih
                  pravic in ob tem se tudi opredeliti, kako bom jaz oziroma večina članov Liberalne
                  demokracije Slovenije glasovala ob predlogu predsednika republike gospoda Milana
                  Kučana.</p>
               <p>Moram povedati, da je dostikrat kadarkoli smo na Kviazu imeli opravka z nekdanjim
                  poslancem, kolegom, bila optika, ko smo ga ocenjevali, neprimerno bolj izostrena
                  in nabrušena, kot kadarkoli smo govorili o človeku, ki ga od blizu ali po njegovem
                  ravnanju nismo poznali. Kandidata gospoda Iva Bizjaka poznam že - 10 procentov v
                  tem državnem zboru nas je, pod narekovajem rečeno <q>"veteranov"</q>, to je tistih, ki
                  smo bili na prvih demokratičnih volitvah izvoljeni; med njimi je bil tudi gospod
                  Ivan Bizjak. Torej povedati moram, da je več kot odlično vodil nemogoč zbor, to je
                  bil zbor občin. Tam so bili nabrani takšni interesi - že tukajle vidimo, kaj se
                  dogaja z našim kolegom Trofenikom, ko ima samo odbor, on je imel pa zbor teh iz
                  občin in je več kot odlično takrat opravljal to svoje delo;in se mi zdi, ne da bi
                  kakorkoli hvalil, da je tudi njegovo takratno delo vtkano v temelje te države
                  oziroma tudi v ta državni zbor, v delo, ki ga zdaj tukajle opravljamo.</p>
               <p>Malo sem bil skeptičen, da bo iz tega, ko je prišel iz notranjega ministrstva na
                  to funkcijo, ki jo je doslej opravljal, da bo imelo to kakršnokoli škodljive
                  posledice, vendar moram - žal - povedati, da ne. Ogromnokrat sem kontaktiral z
                  varuhom človekovih pravic ob tem, ko sem sprejemal določene državljanke ali
                  državljane v poslansko pisarno, in moram reči, da kadarkoli je bil v Mariboru, je
                  imel nabito polno, je vse sprejemal in tudi kogarkoli sem za njega posredoval, da
                  bi ga sprejel, ga je vedno v redu sprejel, tako da na njegovo delo s tega gledišča
                  - poleg tega, kar je kolega Jakičpovedal - nimam prav nobenih potreb. Jaz mislim,
                  da je tudi na tem polju oral ledino, kot je v tistem zboru občin, da je v redu
                  delal. Seveda so pa tukajle problemi ene in druge sorte, tudi, če si najboljši
                  človek, jih včasih zaradi narave ljudim, ne morerešiti, včasih pa tudi zaradi
                  tega, ker je zakonodaja taka, da ti ne daje vse v roko, da bi lahko uresničil to,
                  kar si želiš.</p>
               <p>Mislim pa, da je kandidat Ivan Bizjak izredno tenkočutno in dobro, kot matematik,
                  to stvar vodil, urejeval. Zato, spoštovani kandidat, vas bo večina članov
                  Liberalne demokracije podprla.</p>
               <p>Jaz mislim, da če bi bila zakonodaja tudi spremenjena v določeni meri in če bi
                  tudi mi, poslanci imeli takrat, ko ste za tem pultom nastopali s svojim poročilom,
                  malo več posluha, da bi se dalo tudi na tem področju več narediti. Jaz sem mogoče,
                  če naprej pogledam, prepričan, gospod Bizjak, da boste izvoljeni in vam želim pri
                  nadaljnjem delu več uspehov.</p>
            </sp>
            <sp xml:id="SDZ2-Izredna-52-2000-07-12.sp71">

               <speaker>PREDSEDNIK JANEZ PODOBNIK:</speaker>

               <p>Hvala, kolega Moge. Ker ni več razpravljavcev, bom zaključil splošno razpravo. Bom
                  pa vprašal, ali želi kandidat za varuha človekovih pravic, gospod Ivan Bizjak,
                  besedo, da bi na kratko odgovori na nekaj vprašanj, ki so se pojavili v okviru
                  razprave. Prosim!</p>
            </sp>
            <sp xml:id="SDZ2-Izredna-52-2000-07-12.sp72">

               <speaker>IVAN BIZJAK:</speaker>

               <p>Gospod predsednik! Spoštovane poslanke in poslanci. Ne bi želel zlorabiti te
                  možnosti, da tukaj spregovorim, zato se bom omejil zgolj na odgovore na vprašanja,
                  ki so bila postavljena.</p>
               <p>Vprašanje gospoda Pahorja glede možnosti, da bi za četrtega namestnika predlagal
                  žensko, torej kandidatko za namestnico, lahko mirno zatrdim, da imam resen namen
                  tako storiti. Namreč, že v okviru sedanjih zakonskih možnosti dejansko obstaja
                  možnost, da ima varuh štiri namestnike. Tisti, ki ste bili v tem zboru v prejšnjem
                  mandatu, se boste spomnili, da sem prišel pred tedanji zbor s štirimi predlogi in
                  četrti kandidat je bila kandidatka; na žalost, v tem zboru ni bila imenovana.</p>
               <p>Sem pa, ko sem razmišljal, kaj bi veljalo storiti drugače, kaj bi veljajo
                  izboljšati v morebitnem naslednjem mandatu, bi dal kot eno od - skorajda bi rekel
                  - nuj, da nekoliko prerazporedimo področja delovanja namestnikov in da vzpostavimo
                  posebnega namestnika za področje socialnih vprašanj, otrokovih pravic, ženskih
                  pravic, pravic invalidov in za podobna vprašanja. S tem bi veliko bolj enakomerno
                  razporedili breme po namestnikih, tudi veliko bolj zaokroženo. Torej, odgovor je:
                  da, vsekakor bom v tem primeru prišel s kandidatko za to mesto.</p>
               <p>S tem, seveda, nič ne prejudiciram morebitnih odločitev, seveda tudi v tej hiši,
                  glede nekaterih novih mehanizmov, glede katerih obstajajo predlogi. Namreč, da bi
                  se vzpostavili posebni varuhi ali pa namestniki varuha človekovih pravic za
                  posamezna področja oziroma za posamezne kategorije ljudi. Slišali smo predloge za
                  varuha za otrokove pravice; dobil sem predloge, da bi vzpostavili posebnega - vsaj
                  namestnika; za pravice invalidov; dobivamo predloge za vzpostavitev varuha pravic
                  bolnikov. Glede tega smo nekaj naših stališč predstavili že v zadnjem letnem
                  poročilu. Nikakor ne nasprotujemo tem idejam, smo pa trdno prepričani, da velja
                  glede tovrstnih vprašanj oblikovati jasen, racionalen koncept, ki bo zagotavljal
                  učinkovito delovanje takšnih mehanizmov, da ne bi dobili kakšnih očitkov o novih
                  sinekurah. Torej, glede tega pričakujem tudi sodelovanje državnega zbora, njegovih
                  delovnih teles, da bi skupaj prišli do rešitve, ki bi tudi za prihodnost pokrila
                  vsa tista področja, ki se zdijo potrebna posebne pozornosti.</p>
               <p>Samo odgovor oziroma popravek navedbe. Moram zatrditi, da se štab v našem uradu ne
                  veča.</p>
               <p>Glede dveh vprašanj gospe poslanke Virantove. Brezplačna pravna pomoč je na vrhu,
                  bi rekel, top liste zahtev, ki jih glede zakonodajnega dela postavlja varuh
                  človekovih pravic, ki jih ponavljamo v naših letnih poročilih. To je tudi stalna
                  tema mojih stikov z vsakokratnim pravosodnim ministrom - tudi pred kratkim z novo
                  pravosodno ministrico - in upam, da bomo dejansko nek primeren zakon, bodisi
                  poslanskega, ki je v proceduri, bodisi vladnega, če pride do njega, v kratkem
                  lahko prebrali v Uradnem listu, torej v nekem doglednem času.</p>
               <p>Glede stališča spoštovanega gospoda dr. Bučarja. Na osnovi takole prebranega ne bi
                  rad kar v naprej podpisal tistega, kar je izrekel. Kakor pa sem uspel razumeti, bi
                  se pa lahko v glavnem strinjal. Če govorimo o njegovih stališčih, poznam njegovo
                  tezo, da še nismo normalna država, in v tem delu se mu da pritrditi zlasti glede
                  vseh tistih problemov, ki jih imajo ljudje z delovanjem te države in na katere
                  tudi opozarjam.</p>
               <p>Končno, glede vrnitve denarja v letu 1994. Nisem predstavil tega problema vladi v
                  rešitev iz najmanj dveh razlogov. Prvič, ni šlo za kompetenčni spor med
                  ministrstvi, bil sem samo opozorjen s strani služb, ki so bile pristojne za
                  izvedbo tega transferja denarja v proračun, da po stališčih ministrstva za finance
                  ne obstaja pravna podlaga za kaj takega. In v zvezi s tem sem - po spominu govorim
                  - vsaj dvakrat govoril z ministrom Gasparijem, s katerim sva se predvsem
                  dogovorila, da je treba poiskati takšno možnost, če pa ne bi obstajala, pa ob
                  prvem novem zakonu o izvrševanju proračuna predvideti tudi mehanizme, ki bi to
                  omogočali. Potem pa me je pri reševanju tega vprašanja prehitel moj odhod iz prej
                  omenjenega ministrstva.</p>
               <p>Upam, da sem bil v kratkih besedah vendarle dovolj izčrpen v odgovorih, in se vam
                  zahvaljujem za pozornost.</p>
            </sp>
            <sp xml:id="SDZ2-Izredna-52-2000-07-12.sp73">

               <speaker>PREDSEDNIK JANEZ PODOBNIK:</speaker>

               <p>Hvala, gospod Bizjak. Zaključujem razpravo in prehajamo na glasovanje.</p>
               <p>Na glasovanje dajem predlog odloka o izvolitvi varuha človekovih pravic, ki se
                  glasi: <q>"Izvoli se Ivan Bizjak za varuha človekovih pravic za dobo šestih let."</q> O
                  predlaganem odloku je lahko tudi odprta razprava, če bo kdo želel besedo.</p>
               <p>Pred glasovanjem pa vas želim opozoriti, da je v skladu z 12. členom zakona o
                  varuhu človekovih pravic kandidat za varuha človekovih pravic izvoljen, če zanj
                  glasuje dve tretjini vseh poslancev državnega zbora - 60 poslancev ali več. Sam
                  bom tudi pred glasovanjem predlagal 10-minutni odmor, da bi se v tem času lahko v
                  veliki dvorani državnega zbora zbrali vsi poslanci, ki so danes v hiši, in
                  trenutno opravljajo še neko drugo delo - v dogovoru s kolegico Beblerjevo sva se
                  dogovorila, da bomo tako tudi storili.</p>
               <p>Torej sprašujem, ali želi kdo razpravljati o predlaganem odloku? <stage>(Ne želi.)</stage>
                  Zaključujem razpravo. O odloku bomo glasovali čez deset minut, to se pravi ob
                  15.30. Prosim vodje poslanskih skupin, da povabijo v dvorano vse poslanke in
                  poslance.</p>
               <stage type="time">(Seja je bila prekinjena ob 15.21 uri in se je nadaljevala ob 15.32 uri.)</stage>
            </sp>
            <sp xml:id="SDZ2-Izredna-52-2000-07-12.sp74">

               <speaker>PREDSEDNIK JANEZ PODOBNIK:</speaker>

               <p>Spoštovane kolegice in kolegi! Nadaljujemo s 25. točko dnevnega reda. Ugotovimo
                  prisotnost! <stage>(60 prisotnih.)</stage></p>
               <p>Torej, pred glasovanjem ugotavljam, da je državni zbor sklepčen in lahko odloča,
                  zato je bilo namenjeno to ugotavljanje sklepčnosti.</p>
               <p>Pred glasovanjem vas bi rad še enkrat opozoril, da je v skladu z 12. členom zakona
                  o varuhu človekovih pravic kandidat za varuha človekovih pravic izvoljen, če zanj
                  glasuje dve tretjini vseh poslancev državnega zbora, to je 60 poslancev ali
                  več.</p>
               <p>Na glasovanje dajem odlok o izvolitvi varuha človekovih pravic: <q>"Izvoli se Ivan
                  Bizjak za varuha človekovih pravic za dobo šestih let."</q> Ugotovimo prisotnost! <stage>(62
                  prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da predlagani kandidat za varuha človekovih pravic ni bil izvoljen,
                  zaradi česar se bodo opravile nove volitve na podlagi novih kandidatur.</p>
               <p>S tem zaključujem to točko dnevnega reda. ...<stage>/Posvetovanje./</stage>...</p>
               <p>Prehajamo na <title>26. TOČKO DNEVNEGA REDA - VOLITVE IN IMENOVANJA,</title> pod
                  katero bo državni zbor opravil <title>OBRAVNAVO PREDLOGA VARUHA ČLOVEKOVIH PRAVIC
                     ZA IMENOVANJE NAMESTNIKOV VARUHA ČLOVEKOVIH PRAVIC</title>.</p>
               <p>Varuh človekovih pravic je zboru posredoval predlog, da se za namestnike varuha
                  človekovih pravic imenuje: Aleša Butalo, Franca Jamnika in Jerneja Rovška. Ali
                  želi varuh človekovih pravic dodatno obrazložiti svoj predlog? <stage>(Ne želi.)</stage> Predlog
                  je obravnavala komisija za volitve, imenovanja in administrativne zadeve. Zboru je
                  predložila poročilo ter predloge odlokov. Ali želi poročevalec komisije besedo?
                  <stage>(Ne želi.)</stage> Želi besedo predstavnik sekretariata? <stage>(Ne želi. Želite besedo
                  predstavniki poslanskih skupin? (Ne želite.)</stage> Besedo dajem... Želi? Stališče
                  poslanske skupine SLS+SKD Slovenska ljudska stranka - dr. Franc Zagožen.</p>
            </sp>
            <sp xml:id="SDZ2-Izredna-52-2000-07-12.sp75">

               <speaker>DR. FRANC ZAGOŽEN:</speaker>

               <p>Spoštovani zbor, jaz se sprašujem v smiselnosti imenovanja namestnikov, če varuh
                  ni bil imenovan. Če bo postal enkrat v prihodnosti, ne vem kdaj, nekdo drug varuh
                  človekovih pravic, bo najbrž imel svoj predlog. Zato predlagam, da o tem sploh ne
                  glasujemo.</p>
            </sp>
            <sp xml:id="SDZ2-Izredna-52-2000-07-12.sp76">

               <speaker>PREDSEDNIK JANEZ PODOBNIK:</speaker>

               <p>Želi besedo predsednik komisije? Želite pojasniti, gospod Lavrinc - gradivo
                  oziroma odloke, ki so pripravljeni, ali so vezani na izvolitev? Prosim, gospod
                  Lavrinc. Zakon pa določa tudi roke, v katerih je potrebno v državnem zboru
                  imenovati namestnike - 23. julij 2000.</p>
            </sp>
            <sp xml:id="SDZ2-Izredna-52-2000-07-12.sp77">

               <speaker>MAKSIMILJAN LAVRINC:</speaker>

               <p>Ja, hvala lepa za besedo, gospod predsednik. To dvoje - bom rekel, sicer se
                  logično postavlja to vprašanje - vendar to dvoje ni zvezano, ni nujno. Bom rekel,
                  postopki so tekli tako, kot so tekli. In tisti, ki je po zakonu pristojen za to,
                  da predlaga - torejpredlagatelj je v tem konkretnem primeru gospod Bizjak. Torej,
                  samo delo po moje mora teči naprej, tako ocenjujem, da to, kar se je zgodilo
                  zdajle, ne bi smelo vplivati na to, da se ta postopek imenovanja namestnikov
                  zaključi. Jaz bi vseeno apeliral... Navsezadnje, ekipa bo tako ali tako tudi
                  morali biti okrepljena, kot je bilo že povedano, pa tudi spraševano. Zdaj ne bom
                  jamral, kaj je bilo prej, ampak jaz predlagam, da točko zaključimo tako oziroma da
                  to točko speljemo do konca tako, kot je predlagana.</p>
            </sp>
            <sp xml:id="SDZ2-Izredna-52-2000-07-12.sp78">

               <speaker>PREDSEDNIK JANEZ PODOBNIK:</speaker>

               <p>Hvala lepa. Predlagam, da razpravo opravimo pri razpravi poslancev in poslank. Ali
                  želi katera od poslanskih skupin besedo? <stage>(Ne želi.)</stage> Prehajamo na razpravo poslank
                  in poslancev. Besedo želi dr. Franc Zagožen.</p>
            </sp>
            <sp xml:id="SDZ2-Izredna-52-2000-07-12.sp79">
               <speaker>DR. FRANC ZAGOŽEN:</speaker>
               <p>Spoštovani zbor, jaz se strinjam seveda z gospodom Lavrincem, da delo mora teči
                  naprej, bodo pač kot vršilci dolžnosti opravljali to delo naprej, dokler ne bo
                  drugačne odločitve. Zaradi tega vztrajam pravzaprav pri svojem predlogu, da o tem
                  ne odločamo, ampak da odločamo takrat, ko bomo imeli varuha. Hvala.</p>
            </sp>
            <sp xml:id="SDZ2-Izredna-52-2000-07-12.sp80">

               <speaker>PREDSEDNIK JANEZ PODOBNIK:</speaker>

               <p>Hvala lepa. Torej, predlog dr. Zagožna se glasi: <q>"Državni zbor prestavi odločanje
                  o predlogih treh odlokov za imenovanje namestnika varuha človekovih pravic."</q> Je
                  tako? Ali je to vaš predlog, dr. Zagožen, da danes državni zbor ne odloča o
                  predlogih odlokov za namestnike varuha človekovih pravic? Želite besedo, gospod
                  Bizjak? Prosim.</p>
            </sp>
            <sp xml:id="SDZ2-Izredna-52-2000-07-12.sp81">

               <speaker>IVAN BIZJAK:</speaker>

               <p>Dovolite, da se kot predlagatelj oglasim. Predlog zveni zelo logično, vendar prvo
                  je, da zakon - tak, kakršen je - nalaga državnemu zboru, da odloči v 45 dneh od
                  vložitve kandidature. Isti zakon je naložil meni, da 6 mesecev pred iztekom
                  mandata dosedanjih namestnikov predlagam kandidate za nove namestnike, kar sem
                  storil. V tem roku bi bilo treba, če spoštujemo zakon, odločiti.</p>
               <p>Pa še en bistven razlog je, zaradi katerega bi bilo prav, da se odloči, in zaradi
                  katerega predlagam, da imenujete namestnike. To pa je črni scenarij, ki se lahko
                  zgodi instituciji varuha človekovih pravic v tej državi, najprej po 29. decembru,
                  ko bom zaključil svoje delo, in zakon tu ne predvideva opravljanja dela do
                  izvolitve novega varuha - na to opozarjam -, in drugič po 8. decembru, ko preneha
                  mandat tudi vsem trem namestnikom. Pred več kot letom dni sem že pisal državnemu
                  zboru, da naj skuša razložiti, kaj pravzaprav zakon določa za primer, da se vsem
                  izteče mandat. Iz tistega odgovora se da zaključiti, da bi v tem primeru po izteku
                  mandata namestniki le ostali na svojih mestih, vendar to ni nikjer izrecno rečeno.
                  Skratka, takrat bi imeli institucijo brez glave, brez varuha, če ne boste do
                  takrat izvolili - toda vidimo, da 60 glasov le ni mačji kašelj - drugič; imeli bi
                  namestnike, ki jim je potekel mandat in po, recimo, nekoliko negotovem tolmačenju
                  zakona opravljajo svojo funkcijo do izvolitve novih. To je pa izjemno šibka
                  situacija; težko bomo rekli ljudem, da naj zaupajo takšni instituciji, in težko se
                  bomo predstavili tudi navzven, da imamo delujočo institucijo ombudsmana, kakor pač
                  temu generično rečemo.</p>
               <p>Zato bi vendarle predlagal, da o tem odločite, čeprav, kot rečeno, je sam predlog
                  povsem logičen. Vendar pa - zakoni so takšni.</p>
            </sp>
            <sp xml:id="SDZ2-Izredna-52-2000-07-12.sp82">

               <speaker>PREDSEDNIK JANEZ PODOBNIK:</speaker>

               <p>Hvala, gospod Bizjak. Rok se izteče 23. julija. Imamo še čas, da v nadaljevanju te
                  seje odločimo o teh treh predlogih. Predlagam, da si vendarle vzamemo <q>"time out"</q>
                  in da v nadaljevanju te seje odločimo o treh predlaganih odlokih.</p>
               <p>Zato dajem na glasovanje predlog proceduralne narave, ki ga je predlagal dr.
                  Zagožen. Ugotovimo prisotnost! <stage>(58 prisotnih.)</stage></p>
               <p>Kdo je za predlog proceduralne narave, da danes državni zbor odloži odločanje o
                  teh treh odlokih? <stage>(45 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je predlog sprejet.</p>
               <p>S tem prekinjam to točko dnevnega reda.</p>
               <p>Prehajamo na <title>PREKINJENO 3. TOČKO DNEVNEGA REDA.</title>
               </p>
               <p>Prvi je k repliki prijavljen kolega Džuban. Ali je med nami kolega Džuban? Je,
                  prosim. Nato minister Tone Jerovšek.</p>
            </sp>
            <sp xml:id="SDZ2-Izredna-52-2000-07-12.sp83">

               <speaker>GEZA DŽUBAN:</speaker>

               <p>Hvala lepa, gospod predsednik. Malo ste me presenetili, ker smo nenadoma prišli
                  nazaj na prejšnjo točko, katero smo končali. V prejšnjem delu mislim, da sem
                  dvignil roko takrat... <stage>/Nemir v dvorani./</stage></p>
            </sp>
            <sp xml:id="SDZ2-Izredna-52-2000-07-12.sp84">

               <speaker>PREDSEDNIK JANEZ PODOBNIK:</speaker>

               <p>Prosim za mir!</p>
            </sp>
            <sp xml:id="SDZ2-Izredna-52-2000-07-12.sp85">

               <speaker>GEZA DŽUBAN:</speaker>

               <p>Mislim, da sem dvignil roko takrat, ko je razpravljal kolega Potrč in je govoril o
                  odločbi ustavnega sodišča.</p>
               <p>Namreč, vse razprave se vrtijo okrog te odločbe, za katero smo pred časom
                  ugotavljali, kaj je bilo z njo v redu oziroma kaj ni bilo oziroma smo poskušali
                  špekulirati o tem, kaj se je zgodilo, da je ustavno sodišče z znanimi ustavnimi
                  sodniki ponaredilo referendumski izid. Namreč, vsi govorimo o instituciji, ki je
                  tako odločila, preskočimo pa dejstvo, da to ustavno sodišče ni spoštovale odločbe,
                  ki jo - oziroma določila, o katerem govori ustava. In nekateri imamo pač problem,
                  da nekako nemoremo preko tega, da bi ravno zaradi tega podpirali rešitve, ki
                  slonijo na odločbi tega ustavnega sodišča in nas silijo v to, da spregledamo te
                  manipulacije, ki so se zgodile.</p>
               <p>Mi že kar tri in pol leta doživljamo eno zgodbo o prodaji nekega volilnega sistema
                  in narod mučimo še nekaj mesecev pred volitvami z volilnim sistemom, katerega bi
                  morali že zdavnaj rešiti. Večina ljudi, ki se bodo odločali, če bodo prišli na
                  referendum, več sploh ne ve, o čem bodo morali glasovati, kar se je pokazalo tudi
                  v preteklosti. In ponujanje raznih zgodb, kaj vse bomo dosegli, ko bomo volilni
                  sistem spremenili, in kako pravični bomo, so čisto izmišljene in nesmiselne. Da
                  vam rečem samo en primer; socialdemokrati pri nas ponujajo zgodbo, da če bomo
                  sprejeli večinski volilnisistem, bomo dobili v Prekmurju en okraj več, to pa
                  pomeni 11 milijard tolarjev za Prekmurje več. Izgleda, da smo eni še kar naprej
                  obremenjeni, da poslanci nosimo - tudi poslanci -, kar denar v kovčkih in kar
                  enajst milijard na poslanca, to pomeni, da siproračun fizično razdelimo in denar
                  nosimo vsak v svoj volilni okraj. Ena od zgodb, ki se pač pojavlja. Prepričal se
                  bom, da to, kar danes govorim, bomo spet brali v naslednji Demokraciji: podtikanja
                  in laži, ki se pač tam pojavljajo, kot je to običajno.</p>
               <p>Vsi ugotavljamo, da čas ni dober in da je popoln nesmisel se s tem danes
                  ukvarjati, ker smo - koliko? - štiri dni smo pred razpisom volitev. Mi danes
                  nimamo nobene rešitve in je tudi ne mislimo najti. Naj vas spomnim na enega
                  kolegov iz krščanske demokracije, ki je poprosil svojega nekdanjega šefa,
                  Peterleta: za božjo voljo najdite mi osem poslancev v parlamentu, ki iskreno
                  podpirajo večinski volilni sistem. Jaz tudi tokrat ne morem, da se ne bi dotikal
                  one druge rešitve, ki nas čaka potem, če ta del, seveda, ne bi šel skozi.</p>
               <p>To, kar je danes izbilo, mi vleče na to, da bi pač - izgleda, ta vlada rada sebe
                  uzakonila na ta način, da ne bi prišlo do nobene rešitve, kar v nedogled naprej,
                  toliko časa, dokler nimamo novega volilnega sistema, češ: sedanji je neuporaben,
                  ker nimamo primernega volilnega sistema, ne moremo na volitve, vladati moramo
                  naprej do onemoglosti, dokler se kriza ne reši. Zadeve so za moje pojme
                  nesprejemljive.</p>
               <p>Zaključil bi s svojo repliko s tem: nehajmo zavajati ta narod in ga <q>"farbati"</q> z
                  nesmiselnimi rešitvami, s kakršnimi ne moremo volilnega sistema rešiti. Hvala
                  lepa. </p>
            </sp>
            <sp xml:id="SDZ2-Izredna-52-2000-07-12.sp86">

               <speaker>PREDSEDNIK JANEZ PODOBNIK:</speaker>

               <p>Hvala lepa. Minister Tone Jerovšek ima sedaj besedo. Kot replika? Kot odgovor na
                  nekatera vprašanja. K repliki sta prijavljena tudi kolega Potrč in Lavrinc.</p>
            </sp>
            <sp xml:id="SDZ2-Izredna-52-2000-07-12.sp87">

               <speaker>TONE JEROVŠEK:</speaker>

               <p>Ni replika, je odgovor gospodu Potrču, ki sem ga nekako razumel, da najprej mislim
                  in eventualno umaknem stališče, da nimamo veljavnega volilnega sistema, dokler ni
                  revidirana odločba ustavnega sodišča oziroma bolje rečeno, ni izpolnjena v
                  državnem zboru referendumska volja. Gospod Potrč, tega ne morem storiti. V 3.
                  členu ustave - bom ga še enkrat prebral, saj ste ga prebrali že tokrat, verjetno -
                  piše: <q>"V Sloveniji ima oblast ljudstvo. Državljanke in državljani jo izvršujejo
                  neposredno..."</q> Sedaj pa ne piše <q>"z volitvami"</q>, ampak <q>"neposredno"</q>, potem je pa <q>"in
                  z volitvami po načelu delitve itn."</q>. Ta ustavna določba je jaso izpeljana v 90.
                  členu ustave, ki ga ponovno berem zaradi jasnosti, gre pa tudi za zelo pomembno
                  odgovornost: vas poslancev in mene v vladi za to, kar se bo dogajalo tu naprej.
                  Namreč, tu pa piše: <q>"Državni zbor lahko o vprašanjih, ki se urejajo z zakonom..."</q>
                  Ne piše: ki se bodo ali so se uredila z zakonom, predhodni ali naknadni, ampak...
                  <q>"ki se urejajo z zakonom, razpiše referendum."</q> In naslednji stavek slovenske
                  ustave pravi vam, državnim poslancem, in gospod Potrč vam, kot uglednemu pravniku,
                  še posebej. Vi imate večjo odgovornost kot jurist kot ostali. <q>"Državni zbor je
                  vezan na izid referenduma."</q> Ni dovoljeno kršiti ustave z abstinenco v državnem
                  zboru. To so moje skrajno resne izjave.</p>
               <p>Vztrajam, da ni bilo nikakršnega resnega namena, da bi uzakonili voljo
                  referenduma, ampak se nenehno in kar naprej tudi z izjavami gospoda Džubana, ki
                  smo jih ravnokar poslušali - recimo - poskuša kupovati čas. Predlog, tudi gospoda
                  Potrča, sem prej označil kot eno od možnih rešitev ustavnopravne zagate. Nisem
                  napadel tega predloga kot neustavnega. Sem govoril, da morda ni najboljši. In
                  enako vztrajam na stališču, da vlada ponuja ustavno dopusten predlog rešitve te
                  krize pred volitvami. In to - hkrati poudarjam - na pošten način. Če se pa bojimo
                  ljudstva, da bi povedalo, ali želi večinski ali proporcionalni volilni sistem, to
                  je pa druga debata.</p>
               <p>Gospodu Džubanu ne bom odgovarjal, kajti zoper njegov nastop današnji, je moja
                  možnost, torej, samo ta. Gospod Džuban, vi ste izrekli besede, <q>"ko je ustavno
                  sodišče ponaredilo volitve"</q>. Če bi bila danes debata o odločbi ustavnega sodišča,
                  bi vas šel morda celo podpret, tudi, če bi rekli, da je ustavno sodišče napisalo
                  diletantsko odločbo ali da je napisalo slabo odločbo: Da je pa ustavno sodišče
                  ponaredilo volitve in če to pravi zakonodajna oblast drugi oblasti; vidite, tu je
                  pa začetek razkroja pravne države. Kar nadaljujemo s tem, davsaka odločba sodstva,
                  ki ne bo komu ustrezala, je ponaredek. Jaz se zoper vas branim od tu naprej, na
                  take nastope vaše samo z molkom in abstinenco. Hvala lepa.</p>
            </sp>
            <sp xml:id="SDZ2-Izredna-52-2000-07-12.sp88">

               <speaker>PREDSEDNIK JANEZ PODOBNIK:</speaker>

               <p>Hvala, gospod minister. Da ne bodo... Cel kup replik je bilo sedaj. Koleg Džuban
                  ni mislil o volitvah v državni zbor, ampak seveda o referendumu. No, bo kolega
                  Džuban sam pojasnil, ker se je tudi priglasil k repliki. Ampak najprej ima besedo
                  kolega Potrč, za njim kolega Lavrinc, nato je kolega Džuban. Ampak glejte, vsiso
                  dvignili roke sedaj. <stage>/Pogovor iz klopi./</stage> Gospod. Dajte jasno znak za proceduralno.
                  Prosim, gospod Potrč.</p>
            </sp>
            <sp xml:id="SDZ2-Izredna-52-2000-07-12.sp89">

               <speaker>MIRAN POTRČ:</speaker>

               <p>Hvala lepa. Meni je žal, ker sem gospoda ministra izzval, da je ponovil izjave, ki
                  so za mene neodgovorne in nesprejemljive. Kot predstavnik vlade, po mojem, mora
                  delovati predvsem v skladu z načelom legalitete. In kar zadeva načelo legalitete,
                  ob vseh pomislekih, ki so lahko tudi utemeljeni, zakon ne more biti razveljavljen,
                  ne da bi bil uporabljen ustrezen, po zakonu predviden postopek. Razmišljanje in
                  opozorila o odgovornosti državnega zbora in poslancev glede na sprejeto odločbo
                  ustavnega sodišča so en vidik razmišljanja in o tem smo tu večkrat govorili in
                  imeli različna mnenja. Sam v tem delu do razmišljanj gospoda ministra niti nebi
                  bil tako kritičen, ampak ni to tema. Tema je, ali lahko minister, odgovoren za
                  zakonodajo, ne da bi bil uveljavljen in uresničen po ustavi in zakonu predvidni
                  postopek za razveljavitev nekega akta, ugotovi, da veljavnega akta ni. Sam trdim,
                  da ne. Vse drugo, tudi kar je utemeljeno, so lahko, bi rekel, razlage ali pa
                  opravičila, prenagljene izjave v tem smislu; ampak, formalno zakon imamo in lahko
                  ga za nezakonitega proglasi samo ustavno sodišče, nihče drug, tudi osebno gospod
                  Jerovšek kot minister ne, ali pa ga lahko spremeni državni zbor. Hvala lepa.</p>
            </sp>
            <sp xml:id="SDZ2-Izredna-52-2000-07-12.sp90">

               <speaker>PREDSEDNIK JANEZ PODOBNIK:</speaker>

               <p>Hvala, gospod Potrč. Proceduralni predlog ima kolega Peče; prej, ko je dvignil
                  roko, sem mislil, da je za repliko dvignil roko.</p>
            </sp>
            <sp xml:id="SDZ2-Izredna-52-2000-07-12.sp91">

               <speaker>SAŠO PEČE:</speaker>

               <p>Proceduralno - v tem trenutku sicer ne sovpada v vsebinsko točko, ampak mislim, da
                  si je generalna sekretarka v preteklih nekaj minutah privoščila nekaj, kar si
                  absolutno na tem mestu ne bi smela, in s tega odra prosim gospoda Podobnika, če jo
                  opozori na njeno obnašanje, ko je na svoj načinkontaktirala s svetovalcem
                  poslanske skupine Slovenske nacionalne stranke. Gospa, če imate potrebo po
                  komuniciranju s svetovalcem naše poslanske skupine, naslovite to pisno na vodjo
                  poslanske skupine, nikakor pa si tega ne dovolite več - da vi s takim tonom
                  komunicirate z našim strokovnim sodelavcem. Toliko o tem. Gospod Podobnik oziroma
                  predsedujoči, prosim vas, da temu primerno ukrepate. Hvala.</p>
            </sp>
            <sp xml:id="SDZ2-Izredna-52-2000-07-12.sp92">

               <speaker>PREDSEDNIK JANEZ PODOBNIK:</speaker>

               <p>Hvala, kolega Peče. Ko se je med nastopom ministra svetovalec vaše poslanske
                  skupine oglasil z besedami, ki sem jih slišal, sem prosil gospo generalno
                  sekretarko, da stopi do njega in mu pove, naj tega ne dela več, ker je to v
                  nasprotju z našim hišnim redom. Upam in sem prepričan, da je to moje stališče
                  gospa generalna sekretarka tudi posredovala vašemu vodji oziroma sekretarju
                  poslanske skupine. Ni pristojno, da bi sekretarji poslanskih skupin z
                  gestikulacijami ali glasnimi klici posegali v razpravo. Ta del je zaključen, ne
                  bomo nadaljevali razprave o tem. Ne, prosim, kolega Bajc, to ni tema in ni
                  povezana s to točko dnevnega reda. Replika... <stage>/Poslanec Bajc ugovarja iz klopi./</stage>
                  Za kaj besedo? Sedaj so replike, in prvi ima repliko kolega Lavrinc. Proceduralno?
                  Prosim, kolega Bajc, proceduralno, vendar prosim, da upoštevaš, kaj je
                  proceduralni predlog.</p>
            </sp>
            <sp xml:id="SDZ2-Izredna-52-2000-07-12.sp93">

               <speaker>JOSIP BAJC:</speaker>

               <p>Predsednik, proceduralno predlagam, da ti kot predsedujoči, tako kot opomniš mene,
                  z imenom in priimkom, če gestikuliram v klopi in glasno komentiram določene
                  stvari, da enako opozoriš tudi sekretarja Slovenske nacionalne stranke po imenu in
                  ne pošiljaš sekretarke, da ga opozarja na pravila delovanja v tem državnem
                  zboru.</p>
            </sp>
            <sp xml:id="SDZ2-Izredna-52-2000-07-12.sp94">

               <speaker>PREDSEDNIK JANEZ PODOBNIK:</speaker>

               <p>Hvala za proceduralni predlog, ki si mi ga podal. Repliko ima kolega Lavrinc, za
                  njim Geza Džuban.</p>
            </sp>
            <sp xml:id="SDZ2-Izredna-52-2000-07-12.sp95">

               <speaker>MAKSIMILJAN LAVRINC:</speaker>

               <p>Hvala, gospod predsednik, za besedo. Najprej bi rad povedal gospodu ministru
                  naslednje. Prezir, ki veje iz vaših besed in tudi vašega nastopa do poslancev tega
                  državnega zbora, kot da smo tukaj neka čreda ovac ali pa - bom rekel - skupina
                  učencev, ki jih je treba poučiti; skratka telebani, ki pojma nimajo, o čem
                  razpravljajo, me moti. Res me moti in je tudi žaljiv do mene. Bom rekel, mislim,
                  da osmo leto teče, kar sem poslanec, in se ne spomnim, da bi kateri minister tukaj
                  s tako vehemenco in vihro predivjal tukaj za ta govorniški oder in nam solil
                  pamet, tako kot da smo pravzaprav odveč. In to ni prvič, da je nek član vlade na
                  tak način z nami komuniciral. Moram povedati, da smo mi enkrat že zaradi tega
                  protestirali, ker se je nekdo nespodobno - dobesedno nespodobno - do nas obnašal.
                  To je eno.</p>
               <p>Drugo. Ne razumem, kako naj nekoga - -bom rekel - spoštujem, če ne dovoli, ampak
                  res ne dovoli drugačnega načina razmišljanja. To, kar vi tukaj govorite - samo to
                  je pošteno in to je zakonito, kar jaz tukaj v imenu vlade zagovarjam. Ne, ni res,
                  gospod minister! To je blef, to je nakladanje, to je laž! Ne morem pristati, da je
                  referendum, na katerem se bodo volivci lahko odločali samo o dveh skrajnih
                  opcijah, da je to edina poštena varianta, edina poštena pot, edina zakonita, edina
                  ustavna pot. To ni res! Gospod minister, toliko pa sem pravnika, da vem, da je
                  možno tudi še kaj tretjega. To pa je, da se nekdo, ki pride na volišče, ki se
                  odloči - prvič, doma že: ne bom šel na referendum, ker imam teh norosti dovolj. To
                  je prvo Drugo, grem na referendum in obkrožim obakrat <q>"za"</q> ali pa obakrat <q>"proti"</q>.
                  Naj vedo, da so norci, da želim ohraniti to, kar imam, drugače tega povedati ne
                  morem, ker so me postavili pred izbiro. To je tako, kot da bi rekli - torej, treba
                  je nekam iti, sedaj se boš pa odločil med tem, ali boš šel peš ali pa ne vem kako.
                  Skratka, greš pa samo v to smer lahko. Ne, to ni način, kakor bi lahko mi
                  debatirali, to je prvo. In bi vas prosil, torej da ne diskvalificirate na tak
                  divji način, da tako rečem, tudi če je zavit v lepe besede, v strokovne izraze, da
                  ne diskvalificirate drugačnega načina razmišljanja.</p>
               <p>In še nekaj; glede odločbe ustavnega sodišča. Gospod minister, treba je vedeti:
                  bili ste član tistega ustavnega sodišča, ki je dve leti - dve leti, gospod
                  minister - cincalo, mečkalo, popravljalo, skratka spravljalo na svetlo neko dete,
                  za katerega je množica ljudi v Sloveniji - tudi množica poslancev - menila, da je
                  spačen, da ni zdrav otrok, da je plod neke politike, da je v funkciji neke
                  politike in zato ne morete kar tako <q>"a prióri"</q> <q>"popljuvati"</q> nekoga, ki razmišlja
                  drugače. Jaz bom vedno mislil - vedno, da če bi bila stvar tako kristalno čista,
                  kot jo vi tukaj prodajate, kot ste jo prodajali ves čas, potem bi to zmogli
                  narediti v nekaj mesecih. Tako pa ste mečkali, cincali in tehtali vsako, po moje,
                  besedo zase, da bi utemeljili nekaj, kar se utemeljiti po nekih naših kriterijih,
                  dovolite, tudi po mojih, ne da. To pa je, da ste iz procentov, torej nekaj nad 10%
                  ali pa nekaj pod dvajset, naredili petdeset in več. To je prvo.</p>
               <p>Še drugo vam bom povedal, zakaj - to pa tudi gospodu Bajcu in drugim - zakaj se o
                  teh stvareh v navezi pogovarjamo, se pravi v navezi, debatiramo že o predlogu, ki
                  šele bo prišel sem na sejo državnega zbora, to je o predlogu vlade. Zato, ker bi
                  vas, tiste, ki še mislite, da je predlog vlade neka rešilna bilka, prepričali, da
                  danes glasujete za ta predlog. Za to gre, nič za drugega. Ker za moje pojme in za
                  moje razumevanje celotne situacije in zadeve, je to edina pot, je to zadnji vlak,
                  za to, da se rešimo norosti, ki nas čakajo takrat, ko bo nekdo tukaj z vehemenco
                  tolkel, razgrajal in vpil, da te volitve po tem zakonu niso legalne, niso
                  legitimne, spravljal ljudi na cesto, bom rekel, sejal strup, žveplo, ogenj, levo
                  in desno. To, kar sedanes dogaja, je za moje pojme samo predpriprava. Hvala lepa,
                  sem končal.</p>
            </sp>
            <sp xml:id="SDZ2-Izredna-52-2000-07-12.sp96">

               <speaker>PREDSEDNIK JANEZ PODOBNIK:</speaker>

               <p>Hvala kolega Lavrinc. Naši zvočniki so zelo senzibilni, tako da... Ampak morda so
                  tudi nekoliko na višjo frekvenco uravnani tokrat, tako da predlagam, da ohranimo
                  kljub naši ognjevitosti in angažiranem nastopu pač čimbolj normalen nivo
                  komuniciranja. Replika, kolega Džuban in nato kolega Jelinčič.</p>
            </sp>
            <sp xml:id="SDZ2-Izredna-52-2000-07-12.sp97">

               <speaker>GEZA DŽUBAN:</speaker>

               <p>Hvala lepa. Replika pomeni tudi dopolnilo oziroma popravek. Jaz sem govoril v
                  svojem nastopu o prejšnji seji, ki je govorila o volilnem sistemu, in sem govoril
                  o tem, da smo poslanci na prejšnji seji poskušali najti špekulacije, ki so bile
                  prisotne pri tem, da je s procentov na referendumu - tukaj je bila morda moja
                  napaka, to je treba preveriti, oziroma če se je zgodilo, da sem jaz uporabil izraz
                  volitve, mislil sem referendum - o izbiri primernega volilnega sistema, kaj je bil
                  razlog, da je ustavno sodišče ponaredilo referendumski izid na način, o katerem se
                  govori. Takrat, ko nekateri trdimo, da ustava ko pravi, da je potrebno 50% + en
                  glas, se je zgodilo iz 40, ne vem, 46% to, kar se je zgodilo. Istočasno - to je pa
                  sedaj naprej od vsega - da mi ponujamo referendum, na katerega ne bo prišlo 50%
                  upravičencev in da na tem referendumu sploh ne bi upoštevali tistih, ki niso
                  glasovali za ali proti, je nova manipulacija. In sploh nočemo primernega volilnega
                  sistema in sploh nočemo rešitve, ki bi tej državi in temu narodu dale en volilni
                  sistem, po katerem bi približno vedeli, o čem bodo glasovali. Od tukaj naprej bi
                  lahko še mnogo razvijali ali se pa vračali nazaj v tisti del, zakaj smo šli v
                  večinski volilni sistem, ob katerem času, kdaj so bile volitve, kako je šla
                  ljudska stranka v koalicijo in kako jo spraviti iz koalicije, kar se je zgodilo.
                  To je cel scenarij, ki se odvija, bojim se, preveč do potankosti. Hvala.</p>
            </sp>
            <sp xml:id="SDZ2-Izredna-52-2000-07-12.sp98">

               <speaker>PREDSEDNIK JANEZ PODOBNIK:</speaker>

               <p>Hvala. Replika Zmago Jelinčič in nato smo izčrpali razprave. Replika tudi Terčon,
                  točno.</p>
            </sp>
            <sp xml:id="SDZ2-Izredna-52-2000-07-12.sp99">

               <speaker>ZMAGO JELINČIČ:</speaker>

               <p>Hvala lepa gospod predsednik. Jaz bi samo poprosil vas, kot tistega, ki vodi sejo,
                  da gospodu ministru pojasni, da smo mi zakonodajno telo in da je vlada izvršilno
                  telo in da še nekaj časa verjetno ne bo prišlo do tega, da bi vlada prevzela tudi
                  zakonodajno oblast. Jaz upam, da to ne bo nikoli. Če bo do tega prišlo, ker bi
                  nekateri gospodje v sedanji vladajoči strukturi to želeli, mislim, da to ne
                  opravičuje vašega obnašanja, gospod minister.</p>
               <p>Mislim, da je tukaj zbor tistih ljudi, ki so jih izvolili slovenski volivci in
                  volivke. In do volivcev in do volivk morate imeti dolžno spoštovanje. Hvala.</p>
            </sp>
            <sp xml:id="SDZ2-Izredna-52-2000-07-12.sp100">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika Davorin Terčon.</p>
            </sp>
            <sp xml:id="SDZ2-Izredna-52-2000-07-12.sp101">

               <speaker>DAVORIN TERČON:</speaker>

               <p>Hvala gospod predsednik. Torej moja replika velja bivšemu ustavnemu sodniku in
                  sedanjemu ministru brez listnice dr. Jerovšku, ker je bilo veliko vprašanj, kako
                  ga nazivati. To pa posebej poudarjam, ker mislim, da se ob vsebini te točke, ki jo
                  obravnavamo, sta dve stvari zelo tesno povezane. V javnosti je bilo že večkrat
                  veliko špekulacij, ki se zdijo meni zelo verjetne, da je ministrski stolček
                  dejansko nagrada za delo v ustavnem sodišču.</p>
               <p>Gospod minister, vi ste zelo načelno branili in eksplicitno nekatere določbe
                  ustave. Spretno pa ste se izmaknil nekaterim določbah, ki jih ustavna odločba
                  dejansko ni upoštevala. Tako, kar se tiče volje državnega zbora oziroma nas
                  poslancev, ki odločamo samostojno in nismo vezani na nobena navodila, kot določb,
                  ki govorijo, kdaj je volilni izid oziroma referendumski izid sprejet: takrat, ko
                  se za njega opredeli večina tistih, ki so dejansko se ga udeležili.</p>
               <p>Jaz se sicer z eno zadevo, ki ste jo vi navedli, strinjam, da predlog, ki ga imamo
                  danes na dnevnem redu, s prvopodpisanim gospodom Potrčem, prejudicira takšno ali
                  drugačno obliko proporcionalnega volilnega sistema, v ustavi, seveda. S tega
                  stališča imam tudi sam pomisleke glede podpore tej spremembi, ki je danes na
                  dnevnem redu.</p>
               <p>Rad bi pa poudaril, da tudi vaš predlog oziroma predlog vlade ni neka nova zgodba,
                  kot ste hoteli nam predstaviti, torej da, vzeto v obzir, da obstaja odločba
                  ustavnega sodišča, iščemo kot državni zbor tu rešitev. To ni neka nova zgodba, pač
                  pa je to ta ista zgodba, ki se odvija vse od referenduma naprej, ko je bil sprožen
                  ustavni spor, ko je ustavno sodišče poneverilo, po mojem prepričanju, poneverilo
                  volilni izid oziroma referendumski izid in izdalo tudi odločbo, ki ni, zopet po
                  mojem mnenju, v duhu ustave. To je ista zgodba. Vi predlagate, da se z
                  referendumom sprejme zakon, za sprejem referenduma, torej za sprejem vprašanja na
                  referendumu pa predlagate nižji kriterij, kot je že sedaj v ustavi zapisan.
                  Poenostavljeno povedano, na lažji način bomo izpeljali referendum in potem prišli
                  do dvokrožnega večinskega volilnega sistema. Zato bi rad poudaril, da v vašem
                  predlogu ne vidim nobene novitete, nobenega kompromisa, nobenega iskanja neke
                  poti, da bi prišli iz zagate, v katero nas je spravila sporna odločba ustavnega
                  sodišča.</p>
            </sp>
            <sp xml:id="SDZ2-Izredna-52-2000-07-12.sp102">

               <speaker>PREDSEDNIK JANEZ PODOBNIK:</speaker>

               <p>Hvala. Replika, dr. Franc Zagožen, nato Rudolf Petan.</p>
            </sp>
            <sp xml:id="SDZ2-Izredna-52-2000-07-12.sp103">

               <speaker>DR. FRANC ZAGOŽEN:</speaker>

               <p>Spoštovani zbor! Moram replicirati in protestirati zaradi takih nastopov.</p>
               <p>Mi smo predlagali in prosili dr. Jerovška, da prevzame to funkcijo, ker visoko
                  cenimo njegovo strokovnost. Lahko tako ali drugače razpravljamo o odločbi
                  ustavnega sodišča, o tem imamo lahko različna mnenja, ampak očitki, češ, da je to
                  nagrada za tisto, so popolnoma mimo, zato prosim, da jih ne bi poudarjali in o tem
                  govorili. Osebno si tudi nisem želel take situacije, kot je nastala, ampak ne
                  glede na to, strokovnost dr. Jerovška zelo cenim in zato sem si tudi zelo
                  prizadeval, da je bil pripravljen to funkcijo prevzeti.</p>
               <p>O predlogih, ki jih daje vlada, bomo lahko razpravljali in soočali potem tudi
                  strokovne argumente. Sedajle najbrž ni čas za to, ker govorimo o ustavni
                  spremembi, ki je pa, kot, gospod Terčon, sami pravite, tudi za vas vprašljiva.
                  Zame je zares vprašljiva in bi dejansko pomenila neke vrste izigravanja ustavnega
                  reda, zlasti še, ker je ne bi mogli dati na potrditveni referendum pred temi
                  volitvami in potem seveda tudi glede na izid uskladiti volilno zakonodajo, zakon o
                  volitvah v državni zbor s tako določbo. Hvala.</p>
            </sp>
            <sp xml:id="SDZ2-Izredna-52-2000-07-12.sp104">

               <speaker>PREDSEDNIK JANEZ PODOBNIK:</speaker>

               <p>Hvala. Replika Rudolf Petan, nato Miran Potrč.</p>
            </sp>
            <sp xml:id="SDZ2-Izredna-52-2000-07-12.sp105">

               <speaker>RUDOLF PETAN:</speaker>

               <p>Hvala za besedo gospod predsednik. Res mislim, da smo v tej diskusiji tudi že malo
                  zašli iz točno tiste poti, o kateri se danes želimo pogovarjati ali o tisti
                  vsebini.</p>
               <p>Bi pa zaradi tega želel spomniti na besede, ki sta jih izrekla dva gosta, ki sta
                  bila v prejšnjem tednu med nami. To je avstrijski predsednik ustavnega sodišča,
                  gospod Adamovič, in pa član ameriškega vrhovnega sodišča, ki ima status ustavnega
                  sodišča, gospod Kennedy. Seveda z naše strani so bila postavljena različna
                  vprašanja in na nekatera, ki so bila kar izrecno, ki odgovarjajo situaciji pri
                  nas, je avstrijski predsednik ustavnega sodišča odgovoril, da če bi se zgodilo to,
                  da se ne bi spoštovale odločbe ustavnega sodišča, bi pač tisti, ki ima pravico, da
                  zahteva revizijo, to zahteval in prav gotovo - in to je bil tisti odgovor na to
                  vprašanje - bi prav gotovo za to revizijo uspel. S tem je jasno povedano da se
                  odločbe ustavnega sodišča morajo spoštovati. Gospod Kennedy pa je povedal tudi, da
                  kaj podobnega, kot je sedaj pri nas, se sicer pri njih še ni zgodilo. Seveda,
                  normalno da se ni zgodilo, zato ker tam spoštujejo odločbe ustavnega sodišča in do
                  takesituacije sploh ne bi moglo priti. To se pravi, to so bile jasne besede obeh,
                  da je potrebno odločbe spoštovati. Seveda je pa drugo, če se pa z njimi strinjamo.
                  Mi sicer lahko se ne strinjamo, nam je všeč ali nam ni všeč, vendar spoštovati jih
                  je pa potrebno.</p>
               <p>In glede na to, da se gospodu dr. Jerovšku nekako podtika o nekih nagradah, pa bi
                  samo mogoče postavil vprašanje, kolikor mi je znano - če pa to ni res, pa bi
                  prosil gospoda dr. Jerovška, da me popravi - da je bil povabljen tudi v Drnovškovo
                  vlado. Torej za kakšno nagrado je pa potem tam šlo? Torej tukaj verjetno ta
                  argument ne zdrži.</p>
               <p>Kar se pa tiče tega - namreč repliciram tudi gospodu Lavrincu, da opravim vse
                  obenem - ko je dejal, da se ne more strinjati s tem, da sta samo dve možnosti, ali
                  ta ali pa ta. Namreč, gre pač za referendum, kjer verjetno ni neskončno možnosti,
                  o katerih bi se odločali, ker potem ta institut izgubi vsak smisel. Tako pač je.
                  Poleg tega bi pa rekel tudi, da tudi v našem vsakdanjem življenju ni tako
                  enostavno, da imamo karvse, bi rekel, po tehnično to rečemo, brezstopenjske
                  možnosti odločanja. Namreč, če želimo v Ljubljano z avtobusom, moramo ali ob
                  dvanajstih ali ob desetih, takrat ko vozi avtobus, ob desetih in trideset pa ne
                  moremo, ker takrat avtobusa ni, enostavno ga ni. Tudi, če hočete še drugo
                  primerjavo, ki je mogoče smešna - ko se odločamo za nakup avtomobila, imamo
                  takšnega, ki je dolg pet metrov, pol metra krajšega, pa tudi, če bi nam ustrezal,
                  ga pa ni. Žal. Tako je tudi na referendumu. Odločimo se pa za tisto, kar se je pa
                  prej nek organ odločil, da se bomo odločali na referendumu, da bo ljudstvo lahko o
                  tem povedalo. Tako pač je. Res je, da nam vedno ni to všeč, vedno nam ni všeč,
                  ampak takšno je. Jaz bi si tudi raje kupil dvanajst centimetrov ali petnajst
                  centimetrov daljši avto zato, ker bi mi ravno šel v... tudi kovčki bi lepo šli v
                  prtljažnik, ampak ne gre, ampak ne gre, moram se odločiti točno za takega, kot je.
                  Žal je tako v življenju. Tudi referendum je eden od institucij, kjer se pač
                  moramo, inštitut od orodij, kjer se moramo odločati med tistim, kar se je neki
                  drug organ, ki je za to pristojen, odločil, da se bomo odločali. Tako je. Jaz
                  življenje vidim takšno. Res pa je, da vse mi ni všeč, ampak moram se temu
                  prilagoditi. Tako mislim, da te diskusije, s katerimi smo malce zašli iz te
                  vsebine, je treba gledati tudi še iz drugega zornega kota in malce gledati iz
                  življenjskega vidika, kajti življenje ni vedno takšno, kot si ga želimo, ampak je
                  tudi ograjeno v določene okvire - okviri so pač takšni, kot so. Hvala lepa.</p>
            </sp>
            <sp xml:id="SDZ2-Izredna-52-2000-07-12.sp106">

               <speaker>PREDSEDNIK JANEZ PODOBNIK:</speaker>

               <p>Hvala lepa. Miran Potrč, replika, nato Zmago Jelinčič.</p>
            </sp>
            <sp xml:id="SDZ2-Izredna-52-2000-07-12.sp107">

               <speaker>MIRAN POTRČ:</speaker>

               <p>Hvala lepa. Gospod dr. Franc Zagožen, jaz upam, da je bila vaša izvaja o tem, da
                  predlog je vložen, pomeni izigravanje pravnega reda, bi rekel, nepremišljena.
                  Poglejte. Mi smo ta predlog vložili na podlagi - jaz sem to povedal mnogokrat, pa
                  ne zameriti, da ponovim - izrecnega mnenja skupine strokovnjakov z dne 13.
                  decembra. Komisija za volilni sistem in ustavne spremembe je z večino glasov, tudi
                  z vašim glasom, ugotovila, da bi bilo smotrno, da ne rečem mogoče, dopolniti
                  ustavo s spremembami volilnega sistema, in da to je korektna rešitev.</p>
               <p>Tudi danes je bilo večkrat rečeno, da rešitev je korektna. Ni mi všeč, da vi,
                  torej ko govorite o tem, da želimo izigrati pravni sistem. Jaz pa še enkrat povem
                  - res je, predlog želi v ustavo zapisati proporcionalni volilni sistem. Nihče tega
                  ne skriva, nihče ne govori o tem, da moramo vsi biti s tem zadovoljni - daleč od
                  tega. Tisti, ki želi, je prepričan, da jevečinski volilni sistem za Slovenijo
                  prava rešitev, je meni razumljivo, da bo rekel, <q>"taka rešitev se mi ne zdi
                  smiselna in dobra"</q>, samo ne pomeni pa izigravanja pravnega sistema.</p>
               <p>Res je, da smo na komisiji za volilni sistem in ustavne spremembe 19. maja skupno
                  ugotavljali, da bi bilo zaradi opravljenega referenduma o volilnih sistemih
                  korektneje opraviti ustavno potrditveni referendum tudi na podlagi tega predloga.
                  Ali ga je še mogoče ali ne, dajmo skupaj oceniti. Sam trdim, da ga je lažje kot pa
                  tega, ki ga predlaga vlada, ker bo še toliko kasnejši in še toliko bolj zapleten
                  in še toliko bolj nejasen. Sem pa postavil pod dvom, da je katerikoli referendum
                  zdaj, v tem času, na podlagi že sprejetih odločb ustavnega sodišča in razlag,
                  pravno korektno in politično oportuno opraviti. Toda to je vsebinsko vprašanje, ki
                  ga lahko ocenjujemo. Danes sem ga dal v presojo samo iz tega razloga - in v tem
                  delu tudi opozarjam ali pa menim, da vaša razprava ni bila najboljša - če bomo
                  danes trdili, da ta referendum ni mogoč, ne potem teden dni kasneje trditi, da je
                  nek drug mogoč. To je potem zopet vrednostna sodba, kateri je boljši, ta je
                  mogoča. Vendar govoriti, da zdaj ustavno potrditveni več ni mogoč, da pa je mogoč
                  referendum o dveh volilnih sistemih, ni točno, različne so pa posledice. Veste, da
                  je prav na vašo idejo - sam sem se še opravičil in rekel, da v tem delu res nisem
                  bil pozoren, in sem šel gledat magnetogram, vašo razpravo se je dalo razumeti
                  tako, kot ste jo na zadnji seji interpretirali, češ, volilni pragnaj pride v
                  ustavo, ne pa v zakon, dalo se je tako razumeti - zato sem rekel, dajmo to rešitev
                  poiskati. Tudi zdaj jo še lahko poiščemo. In če jo bomo zdaj poiskali na način, ki
                  bo uredil tista bistvena vprašanja volilnega sistema, da potem ne bodo sporna,
                  potem tudi nobene nadaljnje spremembe volilnega sistema niso potrebne.</p>
               <p>Samo zato, gospod Zagožen, je najbrž treba več, kot samo reči, da smo
                  pripravljeni. Tisti, ki take ideje dajejo, je prav, da jih predlaga, tudi
                  amandmaji so mogoči, tudi razprava je v tej smeri mogoča, tudi prekinitev je
                  mogoča, pa v tej smeri nič ne delamo, ker pravzaprav sploh ne govorimo o vsebini
                  predloga, ampak se pogovarjamo o drugih stvareh.</p>
               <p>Kar pa zadeva odločb ustavnega sodišča, pa samo še to. Veljajo, nobenega dvoma.
                  Ustavno sodišče ima možnost kakršnokoli odločitev, ki je v državnem zboru sprejeta
                  v nasprotju z odločbami, sankcionirati; sankcionirati na konkretnem primeru in
                  reči, ni skladna z ustavo, ali pa reči, po letu ali pa dveh, menimo, da je za nek
                  konkreten primertudi mogoča. Vse ostalo so lahko za poslance v državnem zboru samo
                  politične konsekvence na volitvah, ne pa pravne. Hvala.</p>
            </sp>
            <sp xml:id="SDZ2-Izredna-52-2000-07-12.sp108">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, Zmago Jelinčič, nato dr. Franc Zagožen.</p>
            </sp>
            <sp xml:id="SDZ2-Izredna-52-2000-07-12.sp109">

               <speaker>ZMAGO JELINČIČ:</speaker>

               <p>Hvala lepa, gospod predsednik. Gospodu Petanu bi rad razjasnil nekaj pojmov in bi
                  mu rekel, da naj ne širi neresnic.</p>
               <p>Govoril je o ameriškem vrhovnem sodišču, češ, da njegovo mnenje nikoli ni bilo
                  zavrženo. V članku <q>"Overriding Supreme Court Statutory Interpretation Decisions"</q>,
                  članek je napisal William Ascridge Junior in je bil objavljen v <q>"The Yale Law
                  Journal"</q>, lepo piše, da je v letih od 1967 do 1990 bilo mnenje vrhovnega sodišča v
                  vlogi, kot ste rekli, ustavnega sodišča, zavrženo kar 187-krat. Zato lepo prosim,
                  če kaj govorite, vzemite si ustrezno literaturo in ne govorite neumnosti.</p>
            </sp>
            <sp xml:id="SDZ2-Izredna-52-2000-07-12.sp110">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika dr. Franc Zagožen.</p>
            </sp>
            <sp xml:id="SDZ2-Izredna-52-2000-07-12.sp111">

               <speaker>DR. FRANC ZAGOŽEN:</speaker>

               <p>Gospod Potrč, mislim, da se ne motim, zdi se mi, da sem bil prvi, ki sem nakazal
                  to možnost, da je, potem ko je bila sprejeta odločba ustavnega sodišča, da sta
                  vsaj dve poti. Ali se uzakoni dvokrožni večinski volilni sistem ali se spremeni
                  ustava. Temu nisem nikoli oporekal, prvi, če se ne motim, sem res bil, ki sem o
                  tem govoril. Vendar, glede na to, da bi sspremembo ustave pravzaprav spremenili
                  referendumsko voljo in s tem postavili akt, ki je nad odločbo ustavnega sodišča,
                  smo si bili pa kar edini v tem državnem zboru, da bi tako spremembo ustave bilo
                  treba dati na potrditveni referendum.</p>
               <p>Jaz sem morda preostro rekel, ko sem rekel izigravanje pravnega reda. Ampak prišli
                  bi v prav tak položaj, ko bi pred volitvami imeli spremenjeno ustavo, zdaj niti ne
                  govorim o vsebini, spremenjeno ustavno, zakon, recimo, z njo neskladen, sicer če
                  bi bilo v tejle vsebini sprememba ustave, bi celo bil skladen. Ampak, če bi hoteli
                  zakon še kaj spreminjati, ga ni mogoče do tistega roka, ko je treba volitve
                  razpisati.</p>
               <p>Druga pot je vendar drugačna, o tem sem prej govoril. Na referendumu bi bil zakon
                  sprejet. Eden od dveh predlogov bi bil izglasovan, veljaven in takoj seveda lahko
                  tudi uporaben. Nobene garancije ni, da bi uspeli po potrditvenem referendumu
                  sprejeti zakon, ki bi bil skladen z ustavo, če hočemo seveda sprejeti tako vsebino
                  80. člena, za katerega bi lahko dobili tudi najmanj dve tretjini poslancev. O tem
                  smo govorili in žal ni bilo pripravljenosti s strani predlagateljev v tej smeri,
                  da bi popravili to besedilo, ko je bil še čas. Zdaj po mojem za to ni več časa.
                  Jaz bi sicer glasoval za ustavno spremembo, če bi bila njena vsebina taka, da je
                  zame sprejemljiva, ampak čas je zamujen. Če zapišemo v 80. člen besedilo, ki bi
                  zahtevalo spremembo zakona, tega časa potem nimamo in nazadnje bi imeli zakon, ki
                  ni skladen z ustavo. In to je še hujše, kot pa zakon, ki ni skladen z odločbo
                  ustavnega sodišča.</p>
            </sp>
            <sp xml:id="SDZ2-Izredna-52-2000-07-12.sp112">

               <speaker>PREDSEDNIK JANEZ PODOBNIK:</speaker>

               <p>Replika. Najprej je kolega Petan, nato Miran Potrč.</p>
            </sp>
            <sp xml:id="SDZ2-Izredna-52-2000-07-12.sp113">

               <speaker>RUDOLF PETAN:</speaker>

               <p>Hvala za besedo gospod predsednik. Torej repliciram gospodu Jelinčiču.</p>
               <p>To, o čemer je govoril gospod Jelinčič, je bilo tudi govora na tem srečanju, vsaj
                  omenjeno je bilo, vendar bi želel opozoriti na sledeče, da gre lahko za kršenje
                  zakonodaje ali pa za kršenje ustave. Ko gre za kršenje ustave, se v Združenih
                  državah ni še nikoli zgodilo, da bi kršenje ustave obšli za sprememboustave. In to
                  je situacija, v kateri smo tudi danes mi in v tem je ravno smisel tega. Zato je
                  potrebno pač to tudi tako razumeti. Kršenje ustave se nikoli v demokratičnih
                  državah ne obide s spremembo ustave ali s kakšnimi drugimi ustavnimi rešitvami.
                  Takopač je to, hvala lepa.</p>
            </sp>
            <sp xml:id="SDZ2-Izredna-52-2000-07-12.sp114">

               <speaker>PREDSEDNIK JANEZ PODOBNIK:</speaker>

               <p>Hvala. Miran Potrč replika, Zmago Jelinčič, nato pa se je oglasil tudi Maksimiljan
                  Lavrinc.</p>
            </sp>
            <sp xml:id="SDZ2-Izredna-52-2000-07-12.sp115">

               <speaker>MIRAN POTRČ:</speaker>

               <p>Hvala lepa. Gospod Zagožen! Najprej hvala za to ugotovitev, da je bila beseda
                  <q>"najmanj"</q> pretrda. Glede vsebine in postopkov pa, na ta način izjemno nerad
                  razpravljam in polemiziram. Ampak poglejte, če vi želite, pa mislim, da
                  nekorektno, valiti krivdo na predlagatelje, kaj vse niso storili, potem lepo
                  prosim, dajmo se spomniti samo, kaj vse so bile ideje, ki nikoli z vaše strani
                  niso bile realizirane, pa sem jaz na njih zelo, zelo temeljito opozarjal tudi na
                  razgovoru vodij poslanskih skupin. Prosil sem, da bi bile, da bi se o njih
                  pogovarjali, vsebinsko govorili, da bi o posamezni točki bile dane izjave
                  različnih vodij poslanskih skupin ali so v tej smeri možne rešitve ali ne. Tako
                  da, bi rekel, če že, vas lepo prosim, ne dajva si midva valiti krivde, da je sedaj
                  eden od predlagateljev, pa tudi jaz potem ne bom vam kriv za stanje, v kakršnega
                  smo prišli, ker mislim, da to ne bo korektno, tudi z vaše strani ne, da nismo
                  poskušali pravočasno iskati možnosti za rešitve. Smo pa povedali, da gre za 28
                  predlagateljev, da poenostavim, najprej iz štirih, potem iz treh plus predsednik
                  in pa član ene poslanske skupine narodnosti, ker ni mogoče vseh stvari postaviti
                  na enako raven, vsaj uskladiti. Možno pa je verjetno dobiti za marsikaj, če bo
                  konkretna ideja, tudi dvotretjinsko večino - tako so nekatere stvari kazale. Zato
                  mislim, da ni korektno, da bi zdaj izpadlo, da zaradi tega, ker predstavniki
                  predlagatelju nismo sprejeli neke ideje, ne vem, v februarju ali v marcu, ali pa v
                  aprilu, da smo sedaj v situaciji, v kateri smo. Ne, ni res. Mi smo bili
                  pripravljeni ideje sprejeti, ampak nihče se ni potrudil, tudi vi ne, pa tudi,
                  lahko, jaz ne, ampak nihče, ne samo eden, da bi se o konkretnih stvareh, za katere
                  smo vsi vedeli, katere so, začela temeljitejša razprava. Zato sem danes v uvodu
                  lahko, bi rekel, preambiciozno ali predrzno rekel, da obstaja možnost, da smo si
                  vsi želeli, ampak vsi, tudi druge poslanske skupine, da pridemo v situacijo, v
                  kateri rešitve ne bo. Tudi to je možno in jaz ne bi prosil, da na ta način
                  nadaljujemo razpravo. Hvala.</p>
            </sp>
            <sp xml:id="SDZ2-Izredna-52-2000-07-12.sp116">

               <speaker>PREDSEDNIK JANEZ PODOBNIK:</speaker>

               <p>Hvala. Jaz sem tudi preambiciozno pričakoval, da bomo danes uspeli opraviti tretjo
                  in nato tudi četrto točko dnevnega reda - obravnava dopisa predsednika Republike
                  Slovenije. Predlagal bi, da smo pri replikah nekoliko krajši. Replika, Zmago
                  Jelinčič, za njim Maksimiljan Lavrinc.</p>
            </sp>
            <sp xml:id="SDZ2-Izredna-52-2000-07-12.sp117">

               <speaker>ZMAGO JELINČIČ:</speaker>

               <p>Hvala lepa gospod predsednik. Gospodu Petanu bi povedal, da ustavna odločba
                  oziroma odločba ustavnega sodišča nikakor ni ustava. To je samo akt ustavnega
                  sodišča. Mislim, gospod Petan, da ste že dosti dolgo časa v državnem zboru, da bi
                  lahko vedeli, kako poteka sprememba oziroma spreminjanje ustave, in da to nikakor
                  ne more biti z aktom ustavnega sodišča. Hvala.</p>
            </sp>
            <sp xml:id="SDZ2-Izredna-52-2000-07-12.sp118">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika je bila kratka. Replika, Miroslav.... Kolega Lavrinc, hvala
                  lepa, se odpovedujete. Dr. Zagožen, replika.</p>
            </sp>
            <sp xml:id="SDZ2-Izredna-52-2000-07-12.sp119">

               <speaker>DR. FRANC ZAGOŽEN:</speaker>

               <p>Jaz se oproščam, če vsaka moja izjava izzveni kot obtožba, ampak ni bila obtožba,
                  ugotovitev je bila, ugotovitev, da smo ta čas zamudili. Jaz sem bil pripravljen
                  podpreti ustavno spremembo pod pogojem, ki sem ga takrat, ko se jih je štirinajst
                  odločilo, da gremo po tej poti, pod pogojem, da se v to ustavno spremembo zapiše
                  tudi prag, tako da se ve, kako bo izgledal, kakšni bodo osnovni elementi
                  proporcionalnega volilnega sistema in seveda, da potem naredimo potrditveni
                  referendum. Nič ne obtožujem, samo pravim, da je sedaj zamujen čas za to pot.</p>
               <p>Druga pot je, druga možna pot... Če bi takrat, recimo, šli v ustavno spremembo,
                  jaz sem seveda govoril o tem, kako bi lahko izgledal tudi proporcionalni sistem.
                  Še vedno ponujam tudi popravke proporcionalnega sistema, ampak po mojem jih je
                  mogoče samo na referendumu uzakoniti, če se bodo tako odločili volilci in izbrali
                  proporcionalni sistem, ne pa dvokrožnega večinskega, na novem referendumu. Samo to
                  je po mojem mogoče še storiti. Da pa nisem ponudil takrat, recimo, pred tremi
                  meseci neke prav konkretne rešitve, takrat smo iskali rešitev za ustrezno besedilo
                  ustavne spremembe, za ustrezno besedilo 80. člena ustave. Jaz nisem bil v funkciji
                  predlagatelja in zaradi tega, seveda, nisem mogel spreminjati tega besedila. Samo
                  o tem govorim. Povedal pa sem, kakšno besedilo bi zame bilo sprejemljivo in bi
                  bilo skladno tudi s tako zakonsko rešitvijo, ki sem jo imel v mislih in ki jo še
                  vedno tudi predlagam, ampak za zakonodajni referendum. Hvala.</p>
            </sp>
            <sp xml:id="SDZ2-Izredna-52-2000-07-12.sp120">

               <speaker>PREDSEDNIK JANEZ PODOBNIK:</speaker>

               <p>Hvala. Replika, Rudolf Petan.</p>
            </sp>
            <sp xml:id="SDZ2-Izredna-52-2000-07-12.sp121">

               <speaker>RUDOLF PETAN:</speaker>

               <p>Hvala za besedo, gospod predsednik. Gospodu Jelinčiču bi samo prebral dva stavka
                  iz ustave. 90. člen pravi: <q>"Državni zbor lahko o vprašanjih, ki se urejajo z
                  zakonom, razpiše referendum. Državni zbor je vezan na izid referenduma."</q> To je
                  ustava! Hvala. <stage>/Ugovori iz dvorane./</stage></p>
            </sp>
            <sp xml:id="SDZ2-Izredna-52-2000-07-12.sp122">

               <speaker>PREDSEDNIK JANEZ PODOBNIK:</speaker>

               <p>Kolegi poslanci, vsak poslanec se odloči, do kod bere določen amandma ali člen, to
                  je njegova pravica. Imamo pa vsi pred seboj ustavo in lahko beremo naprej
                  naslednje odstavke. Sedaj pa je kolega Lavrinca dobesedno pognalo iz klopi -
                  replika, kolega Lavrinc.</p>
            </sp>
            <sp xml:id="SDZ2-Izredna-52-2000-07-12.sp123">

               <speaker>MAKSIMILJAN LAVRINC:</speaker>

               <p>Hvala, gospod predsednik. Drugi odstavek pa se glasi takole: <q>"Državni zbor lahko
                  razpiše referendum iz prejšnjega odstavka na svojo pobudo, mora pa ga razpisati,
                  če to zahteva najmanj tretjina poslancev, državni svet ali 40.000 volilcev."</q> Tega
                  smo bili tu deležni. <q>"Pravico glasovanja na referendumu imajo vsi državljani, ki
                  imajo volilno pravico,"</q> in sedaj sledi najbolj bistveni del, po mojem mnenju, tega
                  90. člena: <q>"Predlog je na referendumu sprejet, če zanj glasuje večina volilcev, ki
                  so glasovali."</q> To pa se v tem primeru, seveda, ni zgodilo. In še naprej govori
                  naslednji odstavek, kako se ureja referendum, torej z zakonom in tako dalje. Zato
                  bom rekel, tu se lahko okrog tega prepiramo še naslednjih, ne vem, deset ur, pa ne
                  bomo prišli dlje, kot smo prišli takrat, ko smo se nazadnje o tem skregali.</p>
               <p>Rekel bi pa naslednje mojemu dragemu kolegu dr. Francu Zagožnu. Torej, postavil
                  nas je v neko tako situacijo, da to, kar ste predlagali vi tam v tistem predlogu,
                  je pač passe, ste zamudili. Krivda, bom rekel, ni nas, osemindvajsetih, to nam bi
                  težko kdo obesil, ker je bilo to vloženo 25. januarja. To je prvo. Drugo, nihče
                  tega zares ni obravnaval. Resno tega sploh nihče ni vzel. To me je ves čas
                  navajalo k misli, da pravzaprav vsi skupaj tam držimo fige v žepih, ko se
                  pogovarjamo o tem, kako iz zagate, kako prepričati drug drugega, da bi sprejeli
                  nasprotni predlog, kajti od svojega ni hotel odstopiti nihče. In zdaj je pa
                  nastala situacija, ko pa pravzaprav nimamo druge izbire, kot kupiti nekaj, kar nam
                  ponuja ta trenutek vlada, je pa neprebavljivo. Ljudje, to je, bom rekel, kakorkoli
                  vzamete, to za moje pojme ni kupljivo v normalni demokratični državi. Zakaj? Smo
                  največ, bom rekel, nekaj mesecev pred volitvami. Volivcem, ki bi nas volili po
                  takem ali drugačnem sistemu, dati na izbiro samo dva modela, zatiskati oči, da je
                  lahko velika večina, velika večina volilnega telesa čisto zadovoljna s tem, kar
                  imamo, in jih pognati zaradi tega, ker je nekdo dve leti <q>"pacal"</q> pa študiral, kako
                  bo prišel do rezultata na ustavnem sodišču, takšnega seveda, ki vodi v dvokrožni
                  večinski sistem, tega pa res ni mogoče kupiti, ne tako, ne pod preprogo, ne z
                  grožnjami, tudi z nobeno časovno prisilo ne.</p>
               <p>Jaz bom rekel, da sem prepričan, prej bodo volitve, boljše bo, ker v tem državnem
                  zboru se ne bomo mogli po moje zmeniti niti za minimalne popravke sedaj veljavnega
                  volilnega sistema, ki pa, kot veste, največjim strankam, taka, kot je naša, in
                  kakor nam kaže, bi naj še taka ostala, največ jemlje. Ampak to so takrat v skrbi
                  za demokratičnost, za pluralizem v tej državi zavestno zapisali v zakon in takšen
                  bo ostal. Zato mislim, da na ta način, torej izseljevati zdaj, ali vzeti to, ali
                  pa smo zdaj v neki izredni situaciji, kar ponuja pravzaprav minister, to je
                  nesramno, škodljivo, škodljivo za demokracijo. In še enkrat opozarjam, pomislite
                  na tiste, ki imajo pripravljene morda drugačne scenarije.</p>
            </sp>
            <sp xml:id="SDZ2-Izredna-52-2000-07-12.sp124">

               <speaker>PREDSEDNIK JANEZ PODOBNIK:</speaker>

               <p>No, razprava je zaključena. Ustavna komisija predlaga zboru, da sprejme naslednji
                  predlog sklepa. Na podlagi predloga... O predlogu sklepa vam bom dal kot
                  predlagatelju besedo. Jaz sem razpravo zaključil. Ali ima še kdo besedo, želi še
                  kdo besedo v okviru splošne razprave? Želi, kot predlagatelj, pravigospod Potrč, v
                  imenu skupine predlagateljev.</p>
            </sp>
            <sp xml:id="SDZ2-Izredna-52-2000-07-12.sp125">

               <speaker>MIRAN POTRČ:</speaker>

               <p>Gospod predsednik, hvala lepa. Jaz bi rad kot predlagatelj ali pa eden od
                  predlagateljev, prvopodpisani predlagatelj, ugotovil dvoje.</p>
               <p>Prvič, da je velika večina razprave tudi danes šla mimo pripravljenosti, da se
                  pogovarjamo o eni od možnih poti za rešitev volilne zagate. Drugo, da je danes, če
                  imamo iskreno željo, še prilika in čas, da vprašanje v okviru tega predloga
                  razrešimo.</p>
               <p>Jaz sem, ko je bila prva informacija o tem predlogu dana, rekel, da lahko
                  zagotovim, da smo predlagatelji sicer v detajle ali pa o nekaterih vprašanjih
                  lahko tudi različnih mnenj, da pa obstaja pripravljenost za vsebinski dogovor in
                  tudi morebitna uskladitev besedila. Nobenih konkretnih predlogov do tega momenta v
                  tej smeri ni bilo in jaz mislim, da smo zato imeli komisijo za volilni sistem in
                  se nekajkrat o tem pogovarjali, zato smo imeli tudi tri razgovore vodij poslanskih
                  skupin, namenjene samo temu vprašanju. Na teh razgovorih vodij poslanskih skupin
                  ni bilo deljeno pooblastilo ali pa odgovornost, češ, predlagatelji smete, ostali,
                  vodje poslanskih skupin tega ne smete storiti.</p>
               <p>Zaradi tega, gospod predsednik, predlagam, da proceduralno odločite o tem, ali je
                  državni zbor pripravljen povprašati vodje poslanskih skupin, da se sestanejo še
                  enkrat in poskušajo v okviru sedanjega predloga najti vsebinsko rešitev dopolnitve
                  ustavnega besedila, dopolnitve v taki vsebini, ki bo pomenila tudi rešitve za
                  volilni zakon, in se dogovorijo, ali to gre ali ne na referendum in da do takrat
                  pač prekinete odločanje o tej točki dnevnega reda. Če bo odločitev drugačna, bo pa
                  drugačna. Hvala lepa.</p>
            </sp>
            <sp xml:id="SDZ2-Izredna-52-2000-07-12.sp126">

               <speaker>PREDSEDNIK JANEZ PODOBNIK:</speaker>

               <p>Hvala lepa. Kolega Potrč je torej predlagal proceduralni sklep, ki se glasi: Točka
                  dnevnega reda se prekine do ponovnega srečanja vodij poslanskih skupin, ki bi na
                  tem srečanju poskušali najti konsenz oziroma rešitve, da bi se lahko postopek
                  spremembe ustave nadaljeval. Če bo tak sklep izglasovan, bi sam to srečanje
                  sklical jutri zjutraj ob 8.30 uri.</p>
               <p>Proceduralni predlog gospoda Potrča dajem na glasovanje. Ugotovimo prisotnost! <stage>(66
                  prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(16 poslancev.)</stage></p>
               <p>Ugotavljam, da je predlog sprejet.</p>
               <p>Škoda, ker niste takega predloga predlagali že nekoliko prej. ...<stage>/Smeh./</stage>...</p>
               <p>Točka dnevnega reda je prekinjena. Jutri ob 8.30 uri v sobi 117 vabim vodje
                  poslanskih skupin in prosim, da razmislite o konkretnem predlogu gospoda Potrča.
                  Gre za njegov predlog, da se v spremembo ustave zapišejo nekateri elementi
                  volilnega sistema, in to take narave, za katero bi glasovala potrebna
                  dvotretjinska večina poslank in poslancev državnega zbora.</p>
               <p>Prekinjam 3. točko dnevnega reda. ...<stage>/Posvetovanje./</stage>...</p>
               <p>Prehajamo na <title>4. TOČKO DNEVNEGA REDA - OBRAVNAVA DOPISA PREDSEDNIKA
                     REPUBLIKE SLOVENIJE, GOSPODA MILANA KUČANA, DRŽAVNEMU ZBORU ZA POSREDOVANJE
                     MNENJA DRŽAVNEGA ZBORA O ROKIH ZA RAZPIS IN IZVEDBO VOLITEV.</title>
               </p>
               <p>Predsednik Republike Slovenije, gospod Milan Kučan, je državnemu zboru v skladu z
                  291. členom poslovnika državnega zbora posredoval dopis, s katerim predlaga, da mu
                  državni zbor posreduje mnenje o rokih za razpis in izvedbo volitev v državni zbor
                  v letu 2000. Mnenje je v obravnavo zboru predložila komisija za volilni sistem in
                  ustavne spremembe. Mnenje ste prejeli, zato mi dovolite, da kot predsednik
                  komisije tega mnenja dodatno ne predstavljam.</p>
               <p>Ali želi besedo predstavnik sekretariata? <stage>(Ne želi.)</stage> Ali želi besedo predstavnik
                  vlade? <stage>(Ne želi.)</stage> Ali želite besedo predstavniki poslanskih skupin? Prvi se je
                  oglasil kolega Peče, s stališčem poslanske skupine slovenske nacionalne stranke,
                  nato kolega Potrč, Anderlič in Kebrič.</p>
            </sp>
            <sp xml:id="SDZ2-Izredna-52-2000-07-12.sp127">

               <speaker>SAŠO PEČE:</speaker>

               <p>Spoštovani! Glede na to, da se v tem državnem zboru v zadnjem času kar dostikrat
                  krši načelo enakosti in načelo tega, da je državni zbor sestavljen iz 90
                  poslancev, le-ti pa so ponavadi pripadniki političnih organizacij, bi pred
                  obravnavo same vsebine tu le rad še enkrat protestiral, in verjamem, da boste,
                  gospod Podobnik, vi kot predsednik te komisije ta protest sprejeli, in z vaše
                  strani pričakujem opravičilo. In sicer je v 3. točki predlaganega gradiva,
                  poročila, na tretji strani, kjer so predlogi, ki so bili podani oziroma amandmaji,
                  verjetno oziroma upam, ne namerno izpuščena slovenska nacionalna stranka. V
                  amandmaju na amandma in v amandmaju k 3. točki je povsod opredeljena Liberalna
                  demokracija Slovenije, torej tudi avtor, le v primeru slovenske nacionalne
                  stranke, torej avtorstvo našega amandmaja ni navedeno. Zdaj, ali skušate s tem
                  diskreditirati oziroma ignorirati našo politično organizacijo, ki pa je v tem
                  primeru še vedno v državnem zboru in ki bo v državnem zboru tudi ostala, bi vas pa
                  le prosil, da se kaj takega ne zgodi več.</p>
               <p>Drugo, kar se tiče same vsebine dopisa, kot je bilo na kolegiju oziroma na tej
                  komisiji že rečeno, smo v slovenski nacionalni stranki prepričani, da je v tem
                  trenutku za to državo najbolje, da predlagamo, da se volitve razpišejo najhitreje.
                  Gre zaradi tega, ker vidimo, da imamo v določenih okvirih nesposobno Vlado
                  Republike Slovenije - v določenih okvirih govorim. Po drugi strani mislim, da je
                  kar nekaj govornikov pri prejšnji točki dnevnega reda govorilo, <q>"prej bodo
                  volitve, bolje bo"</q>. V ta namen, da se izognemo celotni proceduri in pa celotnim
                  zapletom okoli volilne zakonodaje, bi bilo smiselno, če danes spremenimo
                  predlagani tekst ki ga je sicer izglasovala ta volilna komisija, in sprejmemo, da
                  se besedilo tretje točke spremeni tako, da se glasi: <q>"Državi zbor predlaga, da se
                  kot datum za razpis volitev v letu 2000 določi prvi možni oziroma čimprejšnji
                  termin v skladu z ustavo in zakonom."</q> Popolnoma bi zadostili povpraševanju, recimo
                  temu, predsednika države, po mnenju državnega zbora vsem zakonskim normativom
                  oziroma vprašanjem in pristopili k izvedbi volitev. To pomeni, da bi po drugi
                  strani dosegli tudi eno sinergijo, dali ob stran problematiko volilne zakonodaje
                  in se lahko normalno skozi poletje, v zgodnjo jesen lotili tiste zakonodaje, za
                  katero je v bistvu ta državni zbor sploh namenjen. Predlagam, da daste, po
                  opravičilu, da ste izpustili slovensko nacionalno stranko, ta predlog tudi na
                  glasovanje. Hvala.</p>
            </sp>
            <sp xml:id="SDZ2-Izredna-52-2000-07-12.sp128">

               <speaker>PREDSEDNIK JANEZ PODOBNIK:</speaker>

               <p>Hvala kolega Peče, ki ste nastopili v imenu poslanske skupine Slovenske nacionalne
                  stranke. V poročilu, stran tri, tretje točke, ko piše prvi amandma, seveda brez
                  najmanjšega namena diskreditacije je izpuščen predlagatelj, to je član komisije
                  Sašo Peče v imenu poslanske skupine Slovenske nacionalne stranke, in seveda,
                  zaradi tega se vam tudi opravičujem - to je amandma pod točko ena. Komisija pa je
                  seveda predlagala potem mnenje, ki je danes predlog, če ga pa želite dopolnjevati,
                  pa morate seveda vložiti dopolnilo oziroma amandmajsko obliko, kot so to storili
                  trije kolegi, v bistvu v imenu dveh poslanskih skupin.</p>
               <p>Sedaj pa ima besedo kolega Potrč, stališče poslanske skupine Združene liste
                  socialnih demokratov.</p>
            </sp>
            <sp xml:id="SDZ2-Izredna-52-2000-07-12.sp129">

               <speaker>MIRAN POTRČ:</speaker>

               <p>Hvala lepa. Spoštovani gospod predsednik, spoštovane kolegice in kolegi. Jaz bom
                  svoj pripravljeni nastop v imenu poslanske skupine združene liste bistveno
                  skrajšal. V njem smo kot poslanska skupina želeli opozoriti naslednje.</p>
               <p>Najprej je predsedniku države potrebno dati skrajno korektna opozorila in ne
                  dajati kakršnikoli obljub o tem, da obstojajo realne možnosti glede nadaljnje
                  procedure, kaj bi vse lahko še bilo v državnem zboru storjenega.</p>
               <p>Drugo, treba ga je opozoriti, da smo štirikrat - če bomo kaj želeli ali pa da vsi
                  se tega zavedamo - odločali o večinskem volilnem sistemu, pa nikoli ni bil
                  sprejet. Ta moment imamo še odprto odločitev o dopolnitvah ustave in še ne vemo,
                  kakšna bo, ker se bomo o njej odločali jutri. Imamo pa predlog vlade, glede
                  katerega vsaj v naši poslanski skupini menimo, da je o njem potrebna resna,
                  temeljita vsebinska razprava, ker so mnoga dana opozorila glede pripravljene
                  vsebine utemeljena in želimo o njih razpravljati resno, ne pa se iti kakršnokoli
                  hitrico pri spreminjanju ustave zato, da bi lahko spremenili zakon o referendumu,
                  da bi lahko sprejeli poseben referendum, da bi lahko s posebnim referendumom
                  določili dva različna volilna zakona in da bi prek noči o teh dveh volilnih
                  zakonih odločali volivci na referendumu. Vse to je namreč treba narediti in to
                  res, v naglici, da bi bilo mogoče odločitev sprejeti.</p>
               <p>Tretje, naše prepričanje je, da je prav in potrebno, da se v državnem zboru
                  dogovorimo, kdaj, do kakšnega roka so še možne realne odločitve, ki lahko
                  sugerirajo, čeprav formalno takšne pristojnosti ni, pa kljub temu sugerirajo
                  predsedniku državnega zbora, da razmisli o razpisu volitev, kasneje pa po teh
                  rokih mu prepustiti eno redkih pravic, ki jih po ustavi ima, da pač po svoji
                  presoji v okviru danih ustavnih rokov - ta dani ustavni rok pa formalno je od 1.
                  oktobra do 13. novembra - razpiše volitve.</p>
               <p>Mi soglašamo, kot veste, s skupnim predlogom, ki smo ga podpisali predstavniki
                  oziroma vodje treh poslanskih skupin, da je ta rok maksimalno 25. julij. Vse drugo
                  bi lahko pomenilo, prvič, ožanje formalnih pristojnosti, ki jih predsednik
                  državnega zbora ima, in drugič, pomenilo bi željo vladajoče večine in tudi vlade,
                  da si najde čas in prostor, da svoj mandat izkoristi do zadnjega dneva in
                  pravzaprav oteži ali politično onemogoči predsedniku državnega zbora, da bi
                  katerikoli dan prej, pred zadnjim datumom, lahko razpisal volitve.</p>
               <p>Pričakujemo, da boste razumeli in podprli naš predlog. V tem primeru bomo
                  glasovali tudi za predlog obvestila, v nasprotnem primeru v poslanski skupini za
                  takšen predlog, kot je pripravljen, ne bomo glasovali. Hvala lepa.</p>
            </sp>
            <sp xml:id="SDZ2-Izredna-52-2000-07-12.sp130">

               <speaker>PREDSEDNIK JANEZ PODOBNIK:</speaker>

               <p>Hvala lepa. Stališče poslanske skupine LDS Tone Anderlič.</p>
            </sp>
            <sp xml:id="SDZ2-Izredna-52-2000-07-12.sp131">

               <speaker>ANTON ANDERLIČ:</speaker>

               <p>Razprava o mnenju na komisiji za volitve, volilni sistem in ustavne spremembe je
                  bila v mnogočem podobna tistemu, kar se dogaja tako rekoč dnevno v parlamentu, da
                  se o nobeni točni dikciji mnenja nismo mogli poenotiti, razen v tisti, ki govori,
                  da državni zbor ne predlaga predsedniku države nobenega datuma za razpis volitev.
                  Toravzaprav najbolj odgovarja dejstvom, ampak to tistim dejstvom, ki govorijo v
                  prid trditvi, da se dogovoriti državni zbor ne more, kot tudi seveda izgleda, da
                  se ne more dogovoriti o spremembi volilnega sistema, spremembi ustave in sprejetju
                  postopkov za preverbo te odločitve na referendumu, ki jo naj bi opravili slovenski
                  volivci, torej odločitev o predlogu.</p>
               <p>Ker je temu tako in ker mi menimo, da je državni zbor, predvsem pa predsednik
                  državnega zbora že odgovoril predsedniku države v obširnem pismu, kaj se dogaja v
                  zvezi s spremembo volilne zakonodaje in z eventualnimi sprejetimi odločitvami ali
                  pa z možnimi sprejetimi odločitvami v državnem zboru, je tako ali tako po našem
                  mnenju škoda na dolgo in široko razpravljati in ugotavljati, kaj, da bi bilo, pa
                  tudi mislimo, da predsednik države preveč sprašuje državni zbor, ne glede na to,
                  da je v poslovniku zelo jasno povedano. Iz tistega, kar je mogoče slediti po
                  sredstvih javnega obveščanja, si vsak lahko ustvari mnenje, tudi predsednik
                  države.</p>
               <p>Zato menimo, da je potrebno v tem mnenju, ki je bilo kljub vsemu sprejeto na
                  komisiji za volilni sistem in ustavne spremembe, seveda ne s tisto večino, ki bi
                  zagotavljala kakršnokoli spremembo volilne zakonodaje ali pa spremembo ustave v
                  državnem zboru, bi bilo to mnenje, če bi ga z enako večino sprejeli tudi v
                  državnem zboru, varljivo. Ne bi kazalo prave slike in zato sem prepričan, da boste
                  v večini ali pa, recimo, z dvotretjinsko večino sprejeli predlog sprememb tega
                  mnenja. To mnenje bi bilo treba dopolniti v smeri, da ni mogoče v nedogled
                  zavlačevati ali celo do 13. septembra zavlačevati z rokom, do katerega lahko
                  kdorkoli pričakuje, da bo še se kaj zgodilo v zvezi z volilno zakonodajo, ampak da
                  se jasno odločimo, da če v naslednjih 13 dneh ne bo državni zbor sprejel nobene
                  odločitve, dokončne odločitve v zvezi s spremembo ustave, sprejetjem zakona o
                  razpisu referenduma ali karkoli drugega, potem seveda po tem datumu je nemogoče
                  pričakovati kakršnekoli spremembe. To pomeni, da lahko predsednik takrat mirne
                  duše tudi razpiše volitve.</p>
               <p>Zato v naši skupini menimo, da je prav, da se mnenje spremeni, da bo bolj
                  verodostojno odražalo razpoloženje v državnem zboru in dajalo predsedniku države
                  vsaj minimalna zagotovila, da se v državnem zboru nekatere stvari lahko zgodijo,
                  in to seveda do 25. julija. Če se to ne bo zgodilo, pa seveda naj ravna v skladu z
                  ustavo in zakonom, tako kot mu to pač funkcija veleva. Hvala lepa.</p>
            </sp>
            <sp xml:id="SDZ2-Izredna-52-2000-07-12.sp132">

               <speaker>PREDSEDNIK JANEZ PODOBNIK:</speaker>

               <p>Hvala lepa. Stališče poslanske skupine DeSUS, gospod Kebrič.</p>
            </sp>
            <sp xml:id="SDZ2-Izredna-52-2000-07-12.sp133">

               <speaker>IVAN KEBRIČ:</speaker>

               <p>Hvala gospod predsednik za besedo. Spoštovane kolegice in kolegi! Naše stališče je
                  več ali manj, kdor ga je hotel slišati, poznano.</p>
               <p>Ko je nastalo vprašanje predčasnih volitev, smo se mi v naši poslanski skupini za
                  te zavzemali. Enako se zavzemamo sedaj, da se volitve razpišejo čim prej v
                  rezonskem roku, da se upošteva, da upošteva predsednik države to, da bo sedaj
                  počitniško obdobje, vendar po preteku tega je lahko ta rok v mesecu oktobru. Mi ne
                  posiljujemo z nobenim konkretnim rokom voditi, tem ali drugim, vendar se
                  zavzemamo, da se volitve razpišejo čimprej. Zakaj? Zato, ker menimo, da s tako
                  vlado, z večinskim enim glasom, 46., se zelo težko sprejemajo ustrezni zakoni,
                  čeprav se da preglasovati.</p>
               <p>Na komisiji za volilni sistem in ustavne spremembe smo se zavzemali za malo
                  drugačno formulacijo, kakršna je sedaj bila, žal s preglasovanjem formulirana, in
                  zato poudarjamo še enkrat, da se razpišejo volitve po predsedniku države v
                  čimprejšnjem rezonskem roku, kajti zavedamo se, v čigav prid bi šlo eventualno
                  čisto politično, strankarsko gledano v korist, da bi bile volitve čim kasneje. To
                  je tako očigledno in menim, da vsi tisti, ki želimo iskreno tej državi čim bolje,
                  želimo, da pride čim prej do volitev. Hvala lepa.</p>
            </sp>
            <sp xml:id="SDZ2-Izredna-52-2000-07-12.sp134">

               <speaker>PREDSEDNIK JANEZ PODOBNIK:</speaker>

               <p>Hvala. Stališče poslanske skupine SLS + SKD Slovenske ljudske stranke, dr. Franc
                  Zagožen.</p>
            </sp>
            <sp xml:id="SDZ2-Izredna-52-2000-07-12.sp135">

               <speaker>DR. FRANC ZAGOŽEN:</speaker>

               <p>Spoštovani zbor! Mnenje naše poslanske skupine je, da je mnenje ali predlog,
                  mnenje o rokih za razpis in izvedbo volitev v državni zbor v letu 2000, za
                  katerega je zaprosil predsednik republike in naj bi mu ga dal državni zbor,
                  ustrezno pripravljen. Nobene trditve, ki je v tem mnenju, ni mogoče zanikati.
                  Mislim, da drži vse, kar je zapisano. V državnem zboru dejansko potekajo postopki
                  - sredi enega takih smo - o spremembi volilnega sistema in tudi predlagatelji tega
                  postopka spremembe ustave so danes ves dan izražali mnenje, da je mogoče do
                  volitev spremeniti ustavo, sprejeti nov volilni zakon.</p>
               <p>Velikokrat je bilo tudi izraženo mnenje, da je mogoče pripraviti ustavnopravne in
                  zakonske podlage za razpis zakonodajnega referenduma, na katerem bi volivci
                  uzakonili zakon o volitvah v državni zbor. Torej ti postopki potekajo in o tem
                  govori to mnenje. Predsednik države bo pa seveda presodil, do kdaj obstajajo take
                  realne možnosti, in to prav gotovo tudi upošteval pri odločitvi za razpis
                  državnozborskih volitev. Mi predlagamo, da državni zbor to mnenje v nespremenjenem
                  besedilu sprejme in odgovori na tak način predsedniku države. Hvala.</p>
            </sp>
            <sp xml:id="SDZ2-Izredna-52-2000-07-12.sp136">

               <speaker>PREDSEDNIK JANEZ PODOBNIK:</speaker>

               <p>Hvala lepa. Stališče poslanske skupine socialdemokratov, Jože Jerovšek.</p>
            </sp>
            <sp xml:id="SDZ2-Izredna-52-2000-07-12.sp137">

               <speaker>JOŽEF JEROVŠEK:</speaker>

               <p>Hvala lepa. Spoštovani! V socialdemokratski stranki se zavzemamo za to, da se
                  uravnoteženo mnenje, ki je bilo sprejeto na seji ustavne komisije po izčrpni
                  debati, pošlje kot mnenje državnega zbora predsedniku države. V socialdemokratski
                  stranki smo presenečeni, da se ponavljajo izjave, da predsednik države preveč
                  sprašuje državni zbor, čeprav to jasno izhaja iz 291. člena...</p>
            </sp>
            <sp xml:id="SDZ2-Izredna-52-2000-07-12.sp138">

               <speaker>PREDSEDNIK JANEZ PODOBNIK:</speaker>

               <p>Kolega Jerovšek, ni replike v stališčih poslanske skupine.</p>
            </sp>
            <sp xml:id="SDZ2-Izredna-52-2000-07-12.sp139">

               <speaker>JOŽEF JEROVŠEK:</speaker>

               <p>To je mnenje poslanske skupine. ...iz 291. člena - to ni na današnje stališče, je
                  že bilo prej... Tudi današnja razprava in napori v državnem zboru so pokazali, da
                  se državni zbor resno trudi, da sprejme takšno volilno zakonodajo in takšne
                  spremembe ustave, da bomo imeli legitimni volilni sistem. Ne nazadnje nas je na
                  resnost problema opozoril sam predsednik države v svojem pismu 21.6., ko - ponovno
                  citiram - navaja, da je sprememba volilnega sistema tako pomembna zadeva za
                  državo, da bi morala biti odločitev o tem, kakšen naj bo volilni sistem, sprejeta
                  na referendumu. Tako da dejstvo je, da ti postopki še vedno potekajo v državnem
                  zboru in zaradi tega smo mi za to, da ostane celotna dikcija tega mnenja
                  nespremenjena in da se predsednik države na podlagi teh dejstev odloči, da bo
                  razpisal volitve v najbolj primernem roku, da bo vse potekalo legitimno in
                  legalno. Hvala lepa.</p>
            </sp>
            <sp xml:id="SDZ2-Izredna-52-2000-07-12.sp140">

               <speaker>PREDSEDNIK JANEZ PODOBNIK:</speaker>

               <p>Hvala lepa. Prehajamo na razpravo poslank in poslancev. Pismenih prijav nimam,
                  torej so razprave omejene na pet minut. Ugotavljam tudi, da imamo amandma k mnenju
                  o rokih za razpis in izvedbo volitev v državni zbor skupine poslancev s
                  prvopodpisanim Tonetom Anderličem, pa tudi amandma poslanske skupine Slovenske
                  nacionalne stranke, kjer je podpisan je Zmago Jelinčič, pravkar vloženi amandma,
                  ki se glasi: <q>"Besedilo pod 2. točko se črta in nadomesti z naslednjim
                  besedilom:...,"</q> to je v bistvu vsebina amandmaja, kot je bila predlagana na seji
                  komisije, <q>"Državni zbor predlaga, da se kot datum za razpis volitev v letu 2000
                  določi prvi možni ali čimprejšnji termin v skladu z ustavo in zakonom."</q> Medtem ko
                  pa se amandma skupine poslancev s prvopodpisanim Tonetom Anderličem glasi: <q>"Prvi
                  odstavek 2. točke se spremeni tako, da se glasi: 'Državni zbor ne predlaga
                  konkretnih datumov za razpis in izvedbo volitev v letu 2000. V državnem zboru še
                  vedno potekajo tako postopki kot tudi širše razprave v zvezi s spremembami
                  volilnega sistema, ki naj bi veljale za letošnje parlamentarne volitve. Državni
                  zbor meni, da naj bi predsednik republike pri svoji odločitvi o razpisu volitev
                  upošteval morebitne sprejete rešitve v zvezi z novim volilnim sistemom, če bodo
                  sprejete do 25.7.2000 in bodo zagotavljale sprejetje sprememb volilne zakonodaje
                  pred iztekom obdobja, ko je razpis volitev po ustavi še mogoč.' Drugi odstavek 2.
                  točke se črta."</q></p>
               <p>Gospod Anderlič želi besedo.</p>
            </sp>
            <sp xml:id="SDZ2-Izredna-52-2000-07-12.sp141">

               <speaker>ANTON ANDERLIČ:</speaker>

               <p>Ker v komisiji za volilni sistem in ustavne spremembe ni prišlo do uravnoteženega
                  stališča oziroma mnenja, ampak je bilo izrazito razdeljeno vzdušje in enostranska
                  podpora predlogu tistih, ki so predlog tudi pripravili, torej predstavnikov tistih
                  strank, ki so predlog tudi pripravili - predsednik državnega zbora je ta predlog
                  pripravil in podprli so ga predstavniki SDS ter SLS + SKD Slovenske ljudske
                  stranke in nihče drug. To torej pomeni, da ne gre za uravnoteženo mnenje, predlog
                  mnenja v državnem zboru, ampak da gre za izrazito polarizirano in razlikujoče se
                  mnenje. Zatosmo predlagali predlog amandmaja. Če bi ga želeli prebrati, bi
                  ugotovili, da v tem amandmaju - zato ga je seveda treba prebrati - piše: <q>"Državni
                  zbor ne predlaga konkretnih datumov za razpis in izvedbo volitev v letu 2000. V
                  državnem zboru še vedno potekajo tako postopki kot tudi širše razprave v zvezi s
                  spremembami volilnega sistema, ki naj bi veljale za letošnje parlamentarne
                  volitve."</q></p>
               <p>Torej, tista točka, okrog katere je največ govora, zaradi katere ne bi smeli
                  postaviti roka, je v tem amandmaju vsebovana. Je pa res, da je treba povedati, da
                  ni vsak rok tisti, do katerega je še mogoče opraviti volilna opravila oziroma
                  predvolilna opravila, ki so vezana predvsem na spremembo zakonodaje, in menimo, da
                  je seveda na nas tukaj in dosti odgovorno je, če pač postavimo rok 25.7. Po našem
                  mnenju je to tisti rok, če odštevamo nazaj, ko bi še bilo mogoče predlagati
                  referendum, ga tudi v ustreznih rokih izvesti in seveda razpisati volitve do
                  izteka predvidenega roka, najkasneje do 12. novembra. In seveda mi menimo pač, da
                  je mogoče tudi, v primeru da do 25.7. ne bomo sprejeli nikakršne odločitve v
                  državnem zboru, da je mogoče in da ima predsednik na voljo rok od 1. septembra
                  seveda do 12. novembra, da razpiše volitve.</p>
               <p>Prednost tega amandmaja je predvsem v tem, da se ne bomo tudi v državnem zboru
                  mučili do recimo 13. septembra, ko pa je zadnji rok za razpis volitev, in že ob
                  tem vedeli, da ni mogoče nobene stvari korektno izpeljati. V tem je prednost tega
                  amandmaja. In če je kaj dobronamernosti in če je kakšna volja,da se v teh 13 dneh,
                  ki so še ostali na voljo za sprejem kakšne odločitve v državnem zboru, raje
                  koncentrirajo vse sile v to in ne v polemiko z amandmajem. Oziroma mi menimo, da
                  je bil sam osnovni tekst pripravljen tako, da ga bi bilo potrebno popraviti. Vi pa
                  veste, če ne bi manjkal en član volilne komisije, da tudi tega osnovnega mnenja
                  komisija za volilni sistem in ustavne spremembe ne bi sprejela.</p>
               <p>Seveda ugovarjam tistim in predvsem hočem pojasniti vsem, ki ste tukaj, da ne more
                  biti govora in ni res dejstvo, da je predlog sprejet uravnoteženo, da odseva tisto
                  razpoloženje, ki je bilo v komisiji. Če bi bil sprejet amandma, bi bil del tega,
                  kar je v mnenju najbolj poudarjeno, torej da še vedno potekajo postopki, to je
                  tudi v našem predlogu, da se neki rok vendarle določi, bolj spoštovani. In to bi
                  bilo uravnoteženo mnenje. Sicer je pa enostransko in sem prepričan, da če
                  predsednik vpraša ali ne vpraša državni zbor, bo jutri iz sredstev javnega
                  obveščanja ali pa že danes izvedel, da dvotretjinske večine za take ali drugačne
                  spremembe, na tak način, če se že mnenje tako dela, ni mogoče doseči.</p>
            </sp>
            <sp xml:id="SDZ2-Izredna-52-2000-07-12.sp142">

               <speaker>PREDSEDNIK JANEZ PODOBNIK:</speaker>

               <p>Hvala. Želi še kdo besedo? Gospod Potrč, gospod Peče nato.</p>
            </sp>
            <sp xml:id="SDZ2-Izredna-52-2000-07-12.sp143">

               <speaker>MIRAN POTRČ:</speaker>

               <p>Hvala lepa. Gospod predsednik, jaz sem že v svojem krajšem nastopu v imenu
                  poslanske skupine sporočil, da je, kar nas zadeva, v poslanski skupini Združene
                  liste socialnih demokratov, mogoče amandma šteti kot amandma, ki sem ga po
                  dogovoru v poslanski skupini podpisal za skupen dogovor treh poslanskih skupin -
                  res pa, da formalno piše <q>"skupina poslancev"</q>.</p>
               <p>Ob obrazložitvi, ki sem jo že dal, bi rad rekel samo še dvoje. Prvo: Če želi
                  državni zbor, tudi v skladu z napovedmi vlade in z napovedmi vladne koalicije,
                  razpoložljiv možen čas izrabiti za sprejemanje evropske zakonodaje, potem si mora
                  za to vzeti potreben čas in ustvariti tudi potrebno vzdušje. Jaz si upam z vso
                  odgovornostjo trditi, da stalne razprave ali pa stalna možnost, da bo vsak teden z
                  izrednimi sejami vedno znova začela teči razprava o volilnih sistemih tudi na
                  način, kakor je tekla danes, ne koristi razpoložljivemu času za razpravo in
                  sprejemanje odločitev, potrebnih za vključevanje v Evropsko unijo, in tudi ne
                  vzdušju, ki, bi rekel, zagotavlja neko strpno medsebojno sodelovanje. Tudi to je
                  zelo tehtenin pomemben razlog za to, da bi bilo pametno sprejeti neko
                  odločitev.</p>
               <p>Drugo: Jaz osebno v imenu poslanske skupine pač predpostavljam, rad bi pa, da to
                  skupaj ocenimo, da realnih možnosti o tem, da bi do 13. septembra eventualno še
                  spreminjali volilno zakonodajo na ta način, da bi vedno znova vlagali postopke in
                  o njih razmišljali, ali bodo v prvi obravnavi sprejeti ali ne, ni - ni jih. Vemo,
                  da prvi naslednji predlog je predlog Slovenske nacionalne stranke, naslednji
                  predlog je predlog poslancev demokratične stranke upokojencev, kolikor vem, je še
                  nekaj predlogov vloženih. Če mislimo, da bomo po tej proceduri dan za dnem, vsak
                  dan en dan zgubili, da bomo na koncu rekli, da v prvi obravnavi predlog zakona ni
                  sprejet in gremo na drug zakon, potem moram reči da bo to škodovalo delu,
                  odločitve pa ne bodo sprejete.</p>
               <p>Kar pa zadeva predlog, ki ga je dala vlada, pa je moje čvrsto prepričanje, da smo
                  datum 25.7. v tem primeru določili prej prepozno kot prekmalu. Pa ne po
                  prostovoljni presoji, ampak po predlogih, ki so dani v vladnem predlogu, kaj je
                  vse treba storiti, da bi lahko bil eventualno do 3. septembra opravljen tisti
                  dvojni zakonodajni referendum. Tudi iz tega razloga je ta rok skrajen in po tem
                  roku, mislim, da je prav in potrebno ugotoviti, da pač realnih možnosti za
                  odločitev ni, in se posvetiti tistemu, čemur smo rekli, da se bomo, tudi zaradi
                  izvolitve nove vlade, posvetili v času do rednih volitev. Hvala.</p>
            </sp>
            <sp xml:id="SDZ2-Izredna-52-2000-07-12.sp144">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospod Peče ima besedo.</p>
            </sp>
            <sp xml:id="SDZ2-Izredna-52-2000-07-12.sp145">

               <speaker>SAŠO PEČE:</speaker>

               <p>Hvala. V Slovenski nacionalni stranki ocenjujemo, da ni ne realnih možnosti ne
                  želje po spremembi volilne zakonodaje. Iz tega izhajajoč smo vložili amandma, ki
                  ga ravnokar prejemate v svoje poslanske klopi in ki bo omogočal, da ob sprejemu
                  tega amandmaja državni zbor zavzame to stališče, da naj bi se volitve razpisale
                  čim hitreje. Ampak ni to moj namen. To sem že povedal v osnovi pri govoru
                  poslanske skupine. Rad pa bi v izogib morebitnim nepotrebnostim oziroma
                  komplikacijam pozneje predlagal, da se na glasovanje najprej daamandma Slovenske
                  nacionalne stranke, ki je bolj odmaknjen kot amandma liberalne demokracije, ki ste
                  ga pa dobili malo prej, in sicer z argumentom odmaknjenosti vsebine. Približno
                  enako smo naredili in upoštevali tudi na kolegiju oziroma na komisiji. Hvala.</p>
            </sp>
            <sp xml:id="SDZ2-Izredna-52-2000-07-12.sp146">

               <speaker>PREDSEDNIK JANEZ PODOBNIK:</speaker>

               <p>Hvala, kolega Peče. Besedo ima kolega Kebrič.</p>
            </sp>
            <sp xml:id="SDZ2-Izredna-52-2000-07-12.sp147">

               <speaker>IVAN KEBRIČ:</speaker>

               <p>Hvala za besedo. Spoštovane kolegice in kolegi! Sem sopodpisnik tega amandmaja, iz
                  preprostega razloga, ker menimo v naši poslanski skupini, da če do tega določenega
                  roka, kot je tukaj naveden, 25. julij, ne pridemo do nekega novega za
                  dvotretjinsko večino, kot je potrebna za sprejem določene spremembe volilnega
                  zakona, menimo, da je trošenje nadaljnega časa in energije, ne samo v državnem
                  zboru, ampak tudi v delovnem telesu, to se pravi komisiji za volitve in ustavne
                  spremembe, brezpredmetno in za delo državnega zbora škodljivo. Zato bomo v naši
                  poslanski skupini glasovali za ta amandma. Hvala lepa.</p>
            </sp>
            <sp xml:id="SDZ2-Izredna-52-2000-07-12.sp148">

               <speaker>PREDSEDNIK JANEZ PODOBNIK:</speaker>

               <p>Hvala lepa. Proceduralno, gospod Mežan.</p>
            </sp>
            <sp xml:id="SDZ2-Izredna-52-2000-07-12.sp149">

               <speaker>JANEZ MEŽAN:</speaker>

               <p>Hvala lepa. Spoštovane poslanke in poslanci, spoštovani predsedujoči! Predlagam,
                  da to točko prekinemo. Kot veste, smo sprejeli sklep, da se jutri dopoldne dobijo
                  najprej vodje poslanskih skupin in ugotovijo, kaj se da narediti še s točko tri.
                  Šele, ko bomo točko tri zaključili, bi obravnavali točko štiri in s tem mnenje
                  predsedniku države o razpisu volitev. Torej predlagam, da to točko prekinemo in
                  najprej jutri... <stage>/Glas iz dvorane./</stage> Razpravo lahko zaključimo, jutri se pa pač
                  odločimo,kaj bomo naredili s točko tri. Hvala.</p>
            </sp>
            <sp xml:id="SDZ2-Izredna-52-2000-07-12.sp150">

               <speaker>PREDSEDNIK JANEZ PODOBNIK:</speaker>

               <p>Ali ste prebrali pismo predsednika države, njegov zadnji stavek? Torej predlog
                  kolega Mežana je, da državni zbor prekine to točko dnevnega reda in jo nadaljuje,
                  ko bo zaključil 3. točko dnevnega reda. Kaj pa, če je jutri ne bo zaključil? Torej
                  predlagam razumen dogovor: Jutri ob 8.30 uri je srečanje z vodji poslanskih
                  skupin, ob 10.00 uri takoj nadaljujemo s točko 3. Zelo hitro se bo videlo, če smo
                  ali če ste kakršenkoli dogovor dosegli. Predlagam pa, da še v jutrišnjem
                  dopoldnevu odločamo tudi o točki 4.</p>
               <p>Ali kdo nasprotuje temu predlogu? Soglasno sprejeto.</p>
               <p>Prekinjam 4. točko dnevnega reda.</p>
               <p>Sedaj se bo pa pokazala delovna vnema državnega zbora, kajti na vrsti je povsem
                  nova tema, to so pa strokovni zakoni, ki se tičejo v tem primeru potrošniških
                  kreditov. Res pa je, da ta točka v celoti še ni pripravljena. <stage>/Smeh./</stage> Vendar smo
                  blizu podobne točke, to pa je točka 6 - predlog zakona o carinski tarifi, hitri
                  postopek. Imam pa vtis, da smo danes tako utrujeni zaradi te vsebine, da bi bilo
                  dobro, da bi vendarle bili med nami tudi predstavniki vlade pri točki predlog
                  zakona o carinski tarifi. Jaz jih ne vidim, zato za danes sejo zaključujem.</p>
               <p>Sejo bomo nadaljevali jutri ob 10.00 uri s prekinjeno 3. točko dnevnega reda. Na
                     svidenje! <stage type="time">(SEJA JE BILA PREKINJENA 12. JULIJA 2000 OB 17.25 URI.)</stage>
               </p>
            </sp>
         </div>
      </body>
   </text>
</TEI>