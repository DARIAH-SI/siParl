<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Redna-13-1999-04-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|3A2835888A0678B4C125675F002476CB</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=3A2835888A0678B4C125675F002476CB</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-13-1999-04-21.DZ" n="13">
               <name>Redna</name>
               <date when="1999-04-21"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-13-1999-04-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">NADALJEVANJE 13. SEJE</stage>
            <stage type="date">(21. april 1999)</stage>
            <stage type="chairman"> Sejo je vodil Miroslav Luci, podpredsednik zbora.</stage>
            <stage type="time"> Seja se je pričela ob 10.07 uri.</stage>


            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam
               nadaljevanje 13. seje državnega zbora Republike Slovenije. Obveščen sem, da so
               zadržani in se današnje seje ne morejo udeležiti naslednje poslanke in poslanci:
               Rafael Kužnik, Bogomir Špiletič, Zmago Jelinčič, dr. Majda Kregelj-Zbačnik za
               dopoldanski del sej, Andrej Gerenčer za popoldanski del seje, Darinka Mravljak do
               16.00 ure, Jakob Presečnik do 16.00 ure, mag. Franc Žnidaršič, Janez Per za
               dopoldanski del seje, Jurij Malovrh, Ivan Božič za popoldanski del seje, Branko Janc
               za dopoldanski del seje, Mirko Zamernik za popoldanski del seje, Ivan Kebrič, Anton
               Delak, Polonca Dobrajc za pričetek seje in Miroslav Luci od 12.00 do 13.00 ure.
               Prosim, da ugotovimo prisotnost v dvorani. Ugotovimo prisotnost! <stage>(51 prisotnih.)</stage> Zbor
               je sklepčen in lahko odloča.</p>
               <p>Na sejo so vabljeni tudi predstavniki vlade Republike Slovenije, prisrčen pozdrav
               tudi njim.</p>
               <p>Današnje nadaljevanje 13. seje državnega zbora bomo pričeli z obravnavo 4. točke
               dnevnega reda, to je predloga zakona o mednarodnem zasebnem pravu in postopku. Zatem
               bo zbor prešel na obravnavo 5. točke dnevnega reda, to je predloga zakona o tujcih,
               ter na obravnavo preostalih točk po dnevnem redu dalje. Opozoriti moram, da 12.
               točka, ampak verjetno do nje danes ne bomo prišli, je prva točka, ki ni pripravljena.
               Toliko, da ste obveščeni.</p>
               <p>Nadaljujemo s <title>4. TOČKO DNEVNEGA REDA - DRUGA OBRAVNAVA PREDLOGA ZAKONA O
                  MEDNARODNEM ZASEBNEM PRAVU IN POSTOPKU.</title> Predlog zakona je v obravnavo zboru
               predložila vlada Republike Slovenije. Želi predstavnik vlade besedo? Minister
               Marušič, izvolite.</p>
            </sp>
            <sp who="SDZ2:MarušičTomaž">

               <speaker>TOMAŽ MARUŠIČ:</speaker>

               <p>Gospod podpredsednik, hvala za besedo. Spoštovane gospe poslanke, gospodje poslanci!
               Pred vami je predlog zakona o mednarodnem zasebnem pravu in postopku v drugem branju.
            </p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Spoštovani kolegi, prosim, da prisluhnite ministru, predstavniku vlade, da bomo lahko
               tudi kasneje razvili primerno diskusijo.</p>
            </sp>
            <sp who="SDZ2:MarušičTomaž">

               <speaker>TOMAŽ MARUŠIČ:</speaker>

               <p>Predlagatelj je pri pripravi tega zakona za drugo branje v celoti sledil stališčem
               državnega zbora, v prvem branju seveda. Upošteval je vse pripombe sekretariata za
               zakonodajo in pravne zadeve državnega zbora, opravil je določene redakcijske
               popravke, ki nikakor ne vplivajo na vsebino posameznih določb tega zakona kot celote.
               S predloženim zakonom se usklajuje veljavni zvezni zakon o ureditvi kolizije zakonov
               s predpisi drugih držav v določenih razmerjih. Gre za zakon iz leta 1982. Zakon, ki
               ga danes obravnavamo, pa je slovenski zakon, ki obravnava to isto materijo.
               Predloženi zakon vsebuje rešitve, ki so potrebne za uskladitev z našim pravnim redom,
               in obenem upošteva mednarodne akte za prilagoditev pravnemu redu Evropske unije. Se
               pravi, predloženi zakon je skladen z zahtevami evropskih standardov na področju
               mednarodnega zasebnega prava.</p>
               <p>V samih izhodiščih se predlog zakona ne razlikuje od veljavnega zakona iz leta 1982,
               pri tem pa poudarjam, da gre za klasično pravno materijo, ki se v bistvu ne more
               nikakor ne spreminjati ali pa usklajevati s političnimi ali drugimi državnimi
               ureditvami. Tu gre za klasiko, tu gre za mednarodna pravila. Namreč, tudi če sledite
               poglavjem tega zakona, potem lahko ugotovite, da je zakon sestavljen iz petih
               poglavij - poudarjam, da gre za sistemski zakon - in sicer: Prvo poglavje vsebuje
               načela, ki so splošno veljavna, mednarodna, skratka, upoštevana v vseh državah sveta.
               Drugo poglavje je poglavje o tako imenovanem odkaznem pravu, se pravi, da takrat, ko
               naša država ne obravnava določenega primera, odkazuje ta primer, naj ga obravnava
               tisto pravo, ki je pristojno za stranko v postopku. Namreč, uvodoma sem pozabil
               omeniti, da ta zakon rešuje vsa tista pravna razmerja, v katerih stopa naš državljan,
               naša fizična in pravna oseba, v razmerje, v pravni kontakt s tujo pravno ali fizično
               osebo. Zaradi tega imamo tudi posebno drugo poglavje o tako imenovanem odkaznem
               pravu. Tretje poglavje pa vsebuje pravila o pristojnosti naših domačih slovenskih
               sodišč za obravnavo zadev z mednarodnim elementom. Četrto poglavje obravnava vse
               pogoje in postopek o priznanju in izvršitvi tujih sodnih določb v naši državi. Peto
               poglavje pa vsebuje posebne določbe o pooblastilih naših diplomatsko-konzularnih
               predstavništev v zvezi z že omenjenimi pravnimi razmerji.</p>
               <p>Tako kot povsod drugod, je tudi pri nas ta zakon nujen vse dotlej, dokler države, ki
               so udeležene v mednarodnem pravnem prometu, ne bodo imele enotne pravne ureditve. Po
               tej poti namreč stopa Evropa, ampak zaenkrat moramo imeti to stvar tako urejeno v
               našem domačem zakonu.</p>
               <p>Vrinile so se določene redakcijske napake. Na žalost, danes imamo računalniški
               sistem, kjer tudi ena beseda odveč vskoči v sam predpis. To so pač amandmaji odbora,
               ki so nesporni, ki jih sprejemamo. Poleg tega gre tudi za predzadnji člen, ki ga je
               prav tako odbor črtal, in se tudi s tem v celoti strinjamo. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister. Spoštovane kolegice poslanke in poslanci, jaz bi vseeno
               prosil za mir v dvorani; če se bodo dialogi nadaljevali, bom za krajši čas primoran
               prekiniti sejo. Če potrebujete za dialoge deset minut odmora, naj to nekdo pove,
               sicer pa prosim, da prisluhnete vsaj ministru, če že drugim ne. Motiti ne smete,
               poslušati ni nujno.</p>
               <p>Predlog zakona je obravnaval tudi odbor za notranjo politiko in pravosodje kot
               matično delovno telo. Prosim predstavnika odbora, da poda besedo, če želi! <stage>(Ne
               želi.)</stage></p>
               <p>Želi besedo predstavnik sekretariata za zakonodajo in pravne zadeve? <stage>(Ne želi.)</stage>
               Želijo besedo predstavniki poslanskih skupin? <stage>(Ne želijo.)</stage> Besedo dajem poslankam in
               poslancem. Ker ne želi nobena od poslanskih skupin besede, prehajamo na obravnavo
               posameznih členov ter amandmajev.</p>
               <p>Zboru predlagam, da skladno z drugo alineo 189. člena poslovnika razpravlja in
               glasuje o vseh tistih členih skupaj, h katerim niso bili vloženi amandmaji. Želi v
               zvezi s tem kdo besedo? <stage>(Ne želi.)</stage> Prehajamo na odločanje. Ugotavljamo prisotnost!
               <stage>(48 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sprejet.</p>
               <p>K zakonu sta vložena dva amandmaja. To je amandma k 89. členu in k 118. členu. Oba
               amandmaja sta amandmaja odbora za notranjo politiko in pravosodje. Imate jih v
               poročilu odbora, z datumom 7.4.1999. V razpravo dajem 89. člen in amandma k 89.
               členu. Želi kdo razpravljati? <stage>(Ne želi.)</stage> Prehajamo na odločanje. Ugotavljamo
               prisotnost! <stage>(47 prisotnih.)</stage></p>
               <p>Kdo je za amandma k 89. členu? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma k 89. členu sprejet.</p>
               <p>Sedaj moramo odločati o 89. členu v celoti. Ugotavljamo prisotnost! <stage>(49
               prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 89. člen v celoti sprejet.</p>
               <p>Prehajamo na odločanje oziroma k členu 118. in amandmaju. Člen se črta. Prehajamo na
               odločanje. Želi kdo razpravljati? <stage>(Ne želi.)</stage> Zaključujem razpravo in prehajamo na
               odločanje. Ugotavljamo prisotnost! <stage>(49 prisotnih.)</stage></p>
               <p>Kdo je za amandma? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma k 118. členu sprejet. Tako je avtomatsko člen črtan in o
               tem ne bomo glasovali.</p>
               <p>Sedaj prehajamo na razpravo o ostalih členih, h katerim niso bili vloženi amandmaji.
               Želi kdo razpravljati o preostalih členih? <stage>(Ne želi.)</stage> Zaključujem razpravo. Na
               glasovanje dajem preostale člene. Ugotovimo prisotnost! <stage>(50 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da so preostali členi sprejeti.</p>
               <p>Opravili smo razpravo in glasovanje o posameznih členih. Razpravljati in glasovati pa
               moramo še o naslovu zakona. Želi kdo razpravljati o naslovu zakona? Ne želi, zato
               prehajamo na glasovanje. Na glasovanje dajem naslov zakona v celoti. Ugotovimo
               prisotnost! <stage>(53 poslancev.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je naslov zakona sprejet.</p>
               <p>V razpravo dajem še naslednji predlog sklepa: Predlog zakona za tretjo obravnavo
               pripravi vlada Republike Slovenije. Želi v zvezi s predlaganim sklepom kdo
               razpravljati? Ne želi. Zaključujem razpravo in dajem navedeni predlog sklepa na
               glasovanje. Ugotovimo prisotnost! <stage>(54 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlagani sklep sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>5. TOČKO DNEVNEGA REDA - OBRAVNAVA PREDLOGA ZAKONA O TUJCIH,</title>
               prva obravnava. Predlog zakona je v obravnavo zboru predložila vlada Republike
               Slovenije. Želi predstavnik vlade besedo? Izvolite, gospod Debelak, državni sekretar
               ministrstva za notranje zadeve.</p>
            </sp>
            <sp who="SDZ2:DebelakSlavko">

               <speaker>MAG. SLAVKO DEBELAK:</speaker>

               <p>Hvala lepa, gospod podpredsednik. Lep pozdrav, spoštovane poslanke in poslanci!
               Politične spremembe v Evropi konec osemdestih in v začetku devetdesetih let ter
               dogodki in vojna, ki so sledili tem spremembam, so tako rekoč brez kakršnegakoli
               predhodnega opozorila temeljito spremenili celotno migracijsko problematiko in
               bistveno vplivali na migracijske tokove v svetu. Priseljevalni pritiski, s katerimi
               se soočajo zlasti gospodarsko razvite države Evropske unije in katerim je vse bolj
               izpostavljena tudi Republika Slovenija, so daleč presegli dosedanja predvidevanja in
               predstave o tem. Zahodnoevropske države so se tem pojavom in tranzitom odzvale z
               različnimi zaščitnimi ukrepi, predvsem tudi na zakonodajnem področju. Z vsemi temi
               ukrepi, vključno ali predvsem tudi z ustrezno pravno ureditvijo naj bi se doseglo čim
               boljše obvladovanje migracijskih tokov in njihovo uravnavanje, preprečilo ilegalno
               priseljevanje, obenem pa omogočila in olajšala integracija legalnih priseljencev.</p>
               <p>V Evropi, zlasti v gospodarsko najbolj razvitih državah Evropske unije, se je utrdilo
               spoznanje, da teh ciljev ne more doseči posamezna država sama zase, ampak morajo biti
               ukrepi, ki se s tem namenom sprejemajo, mednarodno čim bolj usklajeni in tudi
               usklajeno in z istimi standardi izvajani. To pa v prvi vrsti zahteva tudi čimbolj
               skladne pravne ureditve na tem področju. V okviru tako imenovanega tujskega prava je
               gotovo ključnega pomena prav migracijska problematika, ki zajema zlasti pravne norme,
               ki urejajo prehod državnih meja in izvajanje nadzora nad tem, vstop tujcev v državo,
               prebivanje tujcev v državi, pogoje vstopa in prebivanja, preprečevanje ilegalnih
               vstopov in nezakonitega bivanja in zaposlovanja tujcev in tako naprej.</p>
               <p>Prav ta vprašanja pa so poleg vprašanj, povezanih z organiziranim kriminalom, tudi
               osrednji sklep maastrichtskega sporazuma in so bila posebej izpostavljena v poročilu
               evropske komisije o sodelovanju med državami članicami Evropske unije in pridruženimi
               državami.</p>
               <p>Spoštovani! Temeljni, če hočete, glavni predpis, ki trenutno ureja ta vprašanja pri
               nas, je zakon o tujcih, ki je bil sprejet 1991. leta v okviru tako imenovane
               osamosvojitvene zakonodaje oziroma državotvornih zakonov, hkrati z zakonom o
               državljanstvu, zakonom o potnih listinah, zakonom o nadzoru državne meje. Zakon o
               tujcih, ki je bil v času sprejetja gotovo ustrezen in dovolj kvaliteten, pa v
               sedanjem trenutku, predvsem zaradi spremenjenih razmer in pogojev - Slovenija se
               namreč vse bolj spreminja iz tranzitne v ciljno državo, zlasti za priseljence iz
               določenih držav vzhodne in jugozahodne Evrope - ni več v celoti ustrezen
               instrumentarij za reševanje obstoječih predpisov na tem področju. Glede na čas
               njegovega sprejetja pa je tudi razumljivo, da ni v potrebni meri usklajen oziroma, če
               hočete, je neharmoniziran z zakonodajo držav članic Evropske unije. Skratka, potreba
               po sprejetju novega zakona o tujcih izhaja tako iz spremenjenih razmer in pogojev ter
               obstoječih problemov, ki jih prinaša dnevno življenje, kakor tudi zaradi zahtev po
               prilagoditvi slovenske zakonodaje z evro standardi, zlasti tudi v celotnem kompleksu
               schengenskega sporazuma.</p>
               <p>V zvezi s konceptualno zasnovo in vsebinskimi poudarki predloženega zakona velja
               opozoriti predvsem na naslednje spremembe in novosti, ki jih prinaša v primerjavi s
               sedanjo ureditvijo. Spoštovane poslanke in poslanci! Temeljno izhodišče predloženega
               koncepta je v tem, da dopušča v bistvu le omejeno in obvladovano priseljevanje
               tujcev, seveda ob upoštevanju potreb slovenskega gospodarstva in interesov slovenske
               družbe in države, po drugi strani pa ustrezno integracijo v Sloveniji živečih tujcev
               in s tem sožitje slovenskih državljanov in državljank s tujimi državljani in
               državljankami, ki živijo v Republiki Sloveniji. Predloženi zakon daje Republiki
               Sloveniji možnost, da s posebnimi imigracijskimi kvotami, kar je novost, uravnava
               priseljevanje v državo in na ta način prepreči sleherno stihijo na tem področju. V
               skladu s tem pa predlog zakona prinaša tudi v celoti popolnoma nov koncept, ki se
               odraža v razlikovanju med vstopnimi naslovi, to je vizumi in bivalnimi naslovi, to je
               dovoljenji za prebivanje v Republiki Sloveniji. Tujci si morajo vstopni naslov
               pridobiti v tujini, to je pred vstopom v državo oziroma v Slovenijo. Vizumi ne
               dovoljujejo opravljanja pridobitne dejavnosti v Sloveniji in se izdajajo sorazmerno
               za kratek čas. Tudi prvo dovoljenje za prebivanje je potrebno pridobiti pred prihodom
               v državo. Dovoljenja za prebivanje se izdajajo praviloma vezana na določen namen,
               torej zaradi zaposlitve, šolanja, dela itn. Predlog zakona, o katerem teče beseda,
               tako opušča sedanjo obliko delovnih in poslovnih vizumov. Ta ureditev je v celoti
               usklajena z ureditvijo v državah članicah Evropske unije in je njena uveljavitev tudi
               iz tega razloga pomembna, saj bo tako vzpostavljen enoten način vstopanja in bivanja
               v državi, kot je sicer to uveljavljeno v Evropski uniji - po eni strani prost pretok
               in svoboda gibanja, po drugi strani pa preprečevanje različnih meril in standardov,
               ki imajo ponavadi za posledico nezakonito prebivanje v posamezni državi.</p>
               <p>Zelo pomembno je tudi to, da predlog zakona uveljavlja posebne ugodnosti in pravice
               pri priseljevanju tujcev slovenskega rodu in svojcev slovenskih državljanov. Prav
               tako v skladu z evropskimi standardi in načeli določa kategorijo tujcev, ki imajo,
               seveda ob določenih pogojih, pravico do bivanja v Republiki Sloveniji. Predlog določa
               ukrepe za učinkovito obvladovanje ilegalnega priseljevanja, zelo natančno določa
               različne oblike nezakonitih vstopov in nezakonitega prebivanja v Sloveniji ter ukrepe
               za njihovo preprečevanje. V zakonu so tudi eksplicitno navedeni razlogi za odpoved
               prebivanja v Sloveniji, precizirani so razlogi za prisilno odstranitev tujca iz
               države, vključno z določitvijo primerov, ko takšna odstranitev ni dovoljena. Določeni
               so načini in postopek, po katerem je možno omejiti gibanje tujcev, pri čemer so
               natančno določeni primeri, v katerih je možna uvedba strožjega policijskega
               nadzora.</p>
               <p>Predlog zakona ureja posebno pravno kategorijo, dopustitev zadrževanja v državi,
               ureditev, ki jo ima uveljavljeno praktično cela Evropa, in sicer v primerih, ko tujca
               iz različnih, v zakonu določenih primerih, ni mogoče ali ni dopustno prisilno
               odstraniti iz države. Zakon tako določa tudi pristojnost organov, uveljavlja
               odgovornost prevoznikov in ima še vrsto novosti, za katere trenutno ne ocenjujem, da
               bi jih bilo potrebno izpostaviti.</p>
               <p>Posebej ocenjujemo, da je potrebno opozoriti na ureditev, ki je predvidena za
               državljane držav članic Evropske unije z dnem, ko bo Slovenija postala polnopravna
               članica Evropske unije. Glede na temeljno načelo prostega pretoka ljudi, uveljavljeno
               znotraj Evropske unije, je bilo potrebno in smotrno to na ustrezen način zagotoviti
               in vnesti tudi v predlog zakona. Določbe zakona o tujcih bodo z dnevom vstopa
               Slovenije v Evropsko unijo prenehale veljati za državljane držav članic Evropske
               unije, razen tistih določil, ki so za njih posebej določena ali če so posamezne
               določbe za te državljane ugodnejše.</p>
               <p>V tem kontekstu mi dovolite še enkrat poudariti, da je zakon o tujcih tudi na ta
               način usklajen z zakonodajo Evropske unije in primerljiv z ostalimi zakoni v Evropi.
               Ustrezno in učinkovito uresničevanje zakona bo seveda terjalo celo vrsto podzakonskih
               aktov in predpisov. Prav tako pa bo treba temu ustrezno prilagoditi tudi
               organizacijsko strukturo, ki se bo ukvarjala s tujsko problematiko oziroma z
               implementacijo tujskega praga.</p>
               <p>Na koncu še to. S sprejetjem predlaganega zakona bomo dobili pravni instrumentarij, s
               katerim se bo Republika Slovenija lahko ustrezno odzivala na pereče probleme, ki jih
               prinašajo najnovejši trendi na področju priseljevanja in migracije nasploh. Pri
               pravnem urejanju teh vprašanj je zlasti pomembno, da so po eni strani zaščiteni
               interesi države -poudarjam, treba je zaščititi interese države - obenem pa, da so
               uveljavljeni tudi vsi splošno sprejeti zakonodajni standardi in načela, s katerimi so
               zagotovljene in zavarovane vse zakonite pravice in interesi tujcev v Sloveniji.</p>
               <p>Prepričani smo, da predlagana zakonodaja oziroma predlagani zakon to tudi zagotavlja.
               Hvala za vašo pozornost.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa mag. Slavku Debelaku za izčrpno predstavitev predloga zakona. Predlog
               zakona je obravnaval odbor za notranjo politiko in pravosodje kot matično delovno
               telo. Želi predsednica odbora besedo? Izvolite. Gospa Darja Lavtižar-Bebler.</p>
            </sp>
            <sp who="SDZ2:LavtižarBeblerDarja">

               <speaker>DARJA LAVTIŽAR-BEBLER:</speaker>

               <p>Hvala lepa, gospod podpredsednik. Spoštovane kolegice, spoštovani kolegi!</p>
               <p>Po tej izčrpni predstavitvi predlaganega zakona s strani predstavnika predlagatelja,
               gospoda Slavka Debelaka, menim, da ni treba v vsebinskem smislu ničesar dodajati. Te
               argumente in utemeljitve, ki jih je predstavil tukaj, je imel pred očmi tudi odbor za
               notranjo politiko in pravosodje in jih še posebej skrbno pretehtal. Ravno tako tudi
               mnenje sekretariata za zakonodajo in pravne zadeve, ki je v nekaterih poudarkih tudi
               zelo tehtno. Zato odbor predlaga, da državni zbor po končani prvi obravnavi predloga
               zakona o tujcih sprejme naslednji sklep.</p>
               <p>1. Predlog zakona o tujcih, prva obravnava, je primerna podlaga za pripravo predloga
               zakona za drugo obravnavo.</p>
               <p>2. Predlagatelj naj pripravi predlog zakona za drugo obravnavo v skladu z naslednjim
               stališčem: Prouči in upošteva naj pripombe in opozorila, ki so razvidna iz mnenja
               sekretariata za zakonodajo in pravne zadeve. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala gospe predsednici odbora za notranjo politiko in pravosodje. Želi besedo
               predstavnik sekretariata za zakonodajo in pravne zadeve? <stage>(Ne želi.)</stage> Besedo imajo
               predstavniki poslanskih skupin. Besedo želi gospod Demšar, SKD.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Hvala lepa in lepo pozdravljeni tudi današnji dan! V SKD menimo, da je ta zakon res
               nujno potreben, posebej glede na to, da je preseženo tisto, kar je bilo do sedaj, in
               tudi glede na to, kar je ustavno sodišče odločilo.</p>
               <p>Z našega vidika bi posebej poudarili dvoje. Veseli nas, da so vključeni v ta zakon in
               poimenovani tudi tisti, ki so slovenskega rodu, vendar jih tu zdaj, žal, še vedno
               imenujemo tujci. Ampak glede na pravno stanje verjamem, da to tako mora biti. Vendar
               to pozdravljamo, da so vendar Slovenci po svetu zdaj v neki obliki tudi prišli v to
               zakonodajo. Malo pomislekov pa imamo pri 36. členu, kjer je združevanje družin, kar
               pa seveda mi podpiramo. Bi pa opozoril na to, da pojem družina pri nas in kje drugod
               ni istoveten. Zato se nam ta problematika potem lahko preveč odpre. Vendar glede na
               to, da je združevanje družin pozitivno, kar mislim, da je tudi krščanskim demokratom
               pozitivno, ne glede na to, od kod so ti ljudje, da je to tako notri opredeljeno. Na
               ti dve stvari se nam je zdelo potrebno, da opozorimo. Ostalih večjih pripomb pa na ta
               zakon nimamo. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Demšarju, predstavniku Slovenskih krščanskih demokratov. Naslednja
               poslanska skupina? Ostale poslanske skupine ne želijo. Potem dajem besedo poslankam
               in poslancem. Pisnih prijav ni. Običajno so vsi tisti, ki niso pisno prijavljeni,
               omejeni na pet minut. Kdo želi besedo? Ker ne želi nihče besede in razpravljati,
               zaključujem splošno razpravo.</p>
               <p>Prehajamo na razpravo o predlaganih sklepih in stališčih. Najprej dajem v razpravo
               prvi sklep matičnega delovnega telesa, ki se glasi: Predlog zakona o tujcih, prva
               obravnava, je primerna podlaga za pripravo predloga zakona za drugo obravnavo. In
               druga točka: Predlagatelj naj pripravi predlog zakona za drugo obravnavo v skladu z
               naslednjimi stališči.</p>
               <p>Odpiram razpravo. Najprej razprava o prvem sklepu. Nihče ne želi razpravljati. Torej
               dajem na glasovanje prvi sklep: Prva obravnava je primerna podlaga za pripravo
               predloga zakona za drugo obravnavo. Prehajamo na odločanje. Ugotovimo prisotnost! <stage>(52
               prisotnih.)</stage></p>
               <p>Kdo je za prvi sklep? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je prvi sklep sprejet.</p>
               <p>Prehajamo na razpravo o stališčih, ki jih je pripravilo matično delovno telo in so
               zapisana v poročilu delovnega telesa. V razpravo pa dajem tudi dopolnjevalne oziroma
               spreminjevalne predloge k stališčem matičnega delovnega telesa, ki jih je podala
               Liberalna demokracija Slovenije in jih imate v materialih z datumom 20.4.1999.
               Predlagam, da to nista spreminjevalna predloga, temveč sta dopolnjevalna predloga.
               Želi kdo razpravljati? <stage>(Ne želi.)</stage></p>
               <p>Na glasovanje dajem prvi dopolnjevalni predlog, ki ga predlaga poslanska skupina
               liberalne demokracije. Ugotovimo prisotnost! <stage>(52 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je prvi dopolnjevalni predlog sprejet.</p>
               <p>Prehajamo na odločanje o drugem dopolnjevalnem predlogu liberalne demokracije.
               Ugotovimo prisotnost! <stage>(49 prisotnih.)</stage></p>
               <p>Kdo je za drugi dopolnjevalni predlog? <stage>(32 poslancev.)</stage> Je kdo proti? <stage>(1
               poslanec.)</stage></p>
               <p>Ugotavljam, da je tudi drugi dopolnjevalni predlog sprejet.</p>
               <p>Na glasovanje dajem predlog stališč v celoti. Ugotovimo prisotnost! <stage>(51
               prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da so predlagana stališča v celoti sprejeta.</p>
               <p>S tem zaključujem to točko dnevnega reda.</p>
               <p>Prehajamo na <title>6. TOČKO DNEVNEGA REDA - PRVA OBRAVNAVA PREDLOGA ZAKONA O UREJANJU
                  STATUSA DRŽAVLJANOV DRUGIH DRŽAV, NASLEDNIC NEKDANJE SFRJ, V REPUBLIKI SLOVENIJI.</title> Predlog zakona je v obravnavo zboru predložila vlada Republike Slovenije. Želi
               predstavnik vlade besedo? Ponovno vabim gospoda mag. Slavka Debelaka, državnega
               sekretarja ministrstva za notranje zadeve. Izvolite.</p>
            </sp>
            <sp who="SDZ2:DebelakSlavko">

               <speaker>MAG. SLAVKO DEBELAK:</speaker>

               <p>Spoštovani! Ker gre za krajši zakon, bo tudi naša eksplikacija nekoliko krajša,
               mislim pa, da dovolj celovita, da boste lahko dojeli smisel zakona.</p>
               <p>Predlog tega zakona je nastal zaradi specifične situacije, ki je po osamosvojitvi
               Republike Slovenije nastala za državljane drugih republik tedanje oziroma nekdanje
               SFRJ, ki so živeli v območju Slovenije. Tem prebivalcem se je namreč z
               osamosvojitvijo spremenil njihov pravni status, saj so do tedaj uživali vse pravice
               kot državljani skupne države, poudarjam, uživali vse pravice kot državljani skupne
               države, torej enako kot Slovenci, po osamosvojitvi, po samostojnosti Slovenije pa so
               seveda postali tujci. Veljavni zakon o tujcih namreč ni vseboval tako imenovane
               prehodne določbe, ki bi navedeni kategoriji prebivalcev omogočila zakonito prebivanje
               v Sloveniji pod ugodnejšimi pogoji kot drugim tujcem, podobno kot je to recimo imel
               urejeno zakon o državljanstvu, če se spomnite, 40. člen, ki je omogočil pridobitev
               državljanstva pod lažjimi pogoji. Edina olajšava za to kategorijo prebivalcev je bila
               v tem, da so postali tujci dva meseca po preteku roka, v katerem bi lahko zaprosili
               za državljanstvo Republike Slovenije, oziroma do izdaje negativne odločbe o sprejemu
               v državljanstvo, to se pravi, če so zaprosili, pa je bila izdana negativna odločba o
               državljanstvu.</p>
               <p>Omeniti pa je potrebno tudi, da so dovoljenja za stalno prebivanje, ki so bila izdana
               tujcem po zakonodaji bivše SFRJ, ostala še v veljavi. Da bom jasen, pa bi rekel, bolj
               enostaven. Takrat smo dobesedno imeli dve kategoriji tujcev. Kategorijo A, to so bili
               tisti tipični tujci, ki so živeli v Sloveniji, recimo iz območja Avstrije oziroma so
               bili avstrijski državljani, nemški državljani, ameriški državljani, in kategorijo B
               tujcev, ki so prej živeli v Sloveniji, v skupni državi, ki v bistvu za prebivanje v
               kontekstu bivše zakonodaje tujcev niso potrebovali nobenih dovoljenj za bivanje. Na
               neurejenost tega vprašanja nas stalno opozarjajo tako varuh človekovih pravic v
               svojih poročilih, kot tudi komisija Evropske unije, humanitarne organizacije, tukaj
               mislim zlasti na visoki komisariat Združenih narodov za begunce, kot tudi poročilo
               komisije o napredku držav kandidatk za vstop v Evropsko unijo, mislim na Slovenijo
               seveda, ki je bilo izdelano novembra lanskega leta in pred tednom dni obravnavano
               tudi v evropskem parlamentu.</p>
               <p>Ne glede na vse povedano pa je tudi ustavno sodišče dne 4.2.1999 odločilo, da je
               zakon o tujcih prav iz razlogov, o katerih sem prej govoril, v neskladju z ustavo,
               ker ne določa pogojev za pridobitev dovoljenja za stalno prebivanje oseb iz drugega
               odstavka 81. člena, to so te osebe, ki so živele v Sloveniji iz območja bivše
               Jugoslavije, pod nekimi ugodnejšimi pogoji, seveda, če niso zaprosile za
               državljanstvo oziroma jim je bila vloga za državljanstvo zavrnjena. Ustavno sodišče
               je tudi zakonodajalcu naložilo, da mora pričujočo neskladnost odpraviti v roku 6
               mesecev od objave odločbe, in v kontekstu tudi zlasti te ugotovitve je pripravljen ta
               zakon.</p>
               <p>Kaj so osnovne poante tega zakona oziroma kaj določa? Ta zakon določa, da tisti, ki
               je na dan 23. decembra 1990, to je dan plebiscita, ko smo se odločili za samostojno,
               suvereno državo, imel v območju Republike Slovenije prijavljeno stalno prebivališče
               in od tega dne dalje v Republiki Sloveniji tudi dejansko živi, in drugič, tisti, ki
               je na dan 25. junija 1991 prebival v Republiki Sloveniji in od tega dne dalje tudi v
               Sloveniji dejansko živi, da se mu lahko izda dovoljenje za stalno prebivanje.</p>
               <p>Spoštovane poslanke in poslanci! Opozoriti velja, da se dovoljenje za stalno
               prebivanje ne izda tujcem, ki so bili po 25. juniju 1991 obsojeni za najtežja kazniva
               dejanja, in sicer za tako imenovana klasična kazniva dejanja, kot tudi za kazniva
               dejanja, naperjena zoper Republiko Slovenijo. Ob tem velja opozoriti in poudariti
               tudi to, da izdaja dovoljenja za stalno prebivanje ne pomeni, da bo tujec tudi
               avtomatično - v javnosti so se pojavljale tudi take razlage - da bo tujec avtomatično
               pridobil državljanstvo Republike Slovenije. Ne! Tujski status in državljanstvo sta
               popolnoma dve različni kategoriji.</p>
               <p>Državljanstvo je pravna vez posameznika z državo. Določa po redni naturalizaciji 9
               pogojev, ki jih mora oseba izpolnjevati. Eden izmed teh pogojev je tudi 10 let
               bivanja - v Republiki Sloveniji, od tega neprekinjeno zadnjih 5 let. Če bi bil na
               primer danes sprejet ta zakon, potem bi časovni rok za izpolnjevanje prvega pogoja
               pri državljanstvu začel teči od jutrišnjega dneva dalje in šele leta 2009 bi nekdo
               izpolnil 10-letno bivanje v Sloveniji. Skratka, treba je zadeve ločiti in biti pri
               teh razlagah izredno koncizen.</p>
               <p>Po mnenju predlagatelja bo s sprejemom tega zakona odpravljena ugotovljena
               neskladnost, ki jo je ustavno sodišče ugotovilo v kontekstu 81. člena zakona o
               tujcih, in odpravljen bo neurejen pravni položaj določenega števila tistih tujcev, ki
               lahko z izpolnitvijo v zakonu določenih pogojev nedvomno izkažejo, poudarjam,
               nedvomno izkažejo učinkovito in pristno vez z Republiko Slovenijo. To je tudi v
               kontekstu Evropske zveze priznan in uveljavljen kriterij za priznanje pravice do
               bivanja in naselitve v posamezni državi.</p>
               <p>Spoštovani gospod podpredsednik! Poslanke in poslanci! Predlagamo, da zakon sprejmete
               in da mu dovolite stopiti v drugo branje. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Najlepša hvala mag. Slavku Debelaku, ki je izčrpno predstavil ta zakon in dal posebne
               poudarke tako, da bo diskusija mogoče veliko manjša.</p>
               <p>Predlog zakona je obravnaval odbor za notranjo politiko in pravosodje kot matično
               delovno telo. Želi predsednica besedo? Gospa Darja Lavtižar-Bebler, izvolite.</p>
            </sp>
            <sp who="SDZ2:LavtižarBeblerDarja">

               <speaker>DARJA LAVTIŽAR-BEBLER:</speaker>

               <p>Hvala lepa za besedo. K temu, kar je povedal predstavnik predlagatelja, bi povedala
               samo to, da je bilo v razpravi na odboru postavljeno vprašanje, zakaj 1. člen določa
               dva kriterija za izdajo dovoljenja za stalno bivanje. Izraženo je bilo mnenje, da bi
               bilo potrebno zaostriti kriterije v 3. členu predloga zakona. Postavljeno je bilo
               tudi vprašanje, ali zakon rešuje primere oseb, ki so bivale v samskih domovih in niso
               imele v Sloveniji stalnega bivališča. Posebej je bilo v razpravi opozorjeno na
               primere oseb, ki so si v Sloveniji kupile nepremičnino, imajo v Sloveniji stalno
               bivališče, so pa ves čas živele in delale v tujini. V razpravi je bilo tudi
               opozorjeno, da je motiv za sprejem tega zakona verjetno v tem, da se uredi vrsta
               nerešenih vprašanj v zvezi z državljani držav naslednic nekdanje SFRj, zato bi bilo
               potrebno premisliti, ali pustiti diskrecijsko pravico državnemu organu, ki bo odločal
               o izdaji dovoljenja za stalno prebivanje, ali pa ga enostavno zavezati, da pod v
               zakonu določenimi pogoji tako dovoljenje izda.</p>
               <p>Odbor za notranjo politiko in pravosodje predlaga državnemu zboru, da po končani prvi
               obravnavi predloženega predloga zakona sprejme naslednja predloga sklepov. Prvič:
               Predlog zakona o urejanju statusa državljanov drugih držav naslednic nekdanje SFRJ v
               Republiki Sloveniji je primerna podlaga za pripravo predloga zakona za drugo
               obravnavo. Drugič: Predlog zakona za drugo obravnavo pripravi vlada Republike
               Slovenije v skladu z naslednjima stališčema. Prvič, vlada Republike Slovenije naj pri
               pripravi predloga zakona za drugo obravnavo upošteva pripombe sekretariata za
               zakonodajo in pravne zadeve. In drugič, vlada Republike Slovenije naj pri pripravi
               predloga zakona za drugo obravnavo prouči in ustrezno upošteva pripombe iz razprave.
               Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospa predsednica. Želi besedo predstavnik sekretariata za zakonodajo in
               pravne zadeve? <stage>(Ne želi.)</stage> Besedo imajo predstavniki poslanskih skupin. Kdo želi
               razpravljati? Gospod Ciril Ribičič, gospod Jazbec. Kolega Ciril Ribičič v imenu
               Združene liste socialdemokratov. Izvolite.</p>
            </sp>
            <sp who="SDZ2:RibičičCiril">

               <speaker>DR. CIRIL RIBIČIČ:</speaker>

               <p>Tako je. Spoštovane kolegice in kolegi! Poslanska skupina podpira sprejem tega zakona
               in tudi predlog obeh stališč, ki jih je predlagal odbor za notranjo politiko. Mi
               menimo, da je treba pri sprejemanju tega zakona izhajati in upoštevati dvojne
               interese. Tukaj gre tako za interese tistih, ki ilegalno prebivajo v Sloveniji, da si
               legalizirajo svoj položaj, kot za interes države, ki mora imeti čimmanj takšnih
               državljanov na svojem ozemlju. Rad bi opozoril, da je po moji oceni in da je to tudi
               upravičeno, v ospredju tega zakona predvsem interes države, se pravi ta zakon ni
               izhajal predvsem z vidika interesov tistih, ki pri nas ilegalno prebivajo, ampak
               predvsem je izhajal iz interesa države, da uredi njihov status tako, da bo točno
               vedela, kdo prebiva v njej, da ne bo nihče ali da jih bo čim manj prebivalo pri nas
               ilegalno, da bo torej vsakdo imel urejen svoj status in da bi vsi tisti, ki že dolgo
               časa ilegalno tukaj prebivajo, na podlagi tega zakona lahko dobili status stalnega
               prebivanja. Tu seveda ni težko utemeljiti, kateri so razlogi; veliko je razlogov, da
               država želi na ta način urediti te stvari. Očitno pa je, da v manj stabilnih
               situacijah in vplivih, ki jih ima nestabilna situacija v drugih državah na Balkanu na
               Slovenijo, je ta interes Slovenije še toliko večji, ker gre ravno za tiste tujce v
               Sloveniji, ki prihajajo oziroma so prišli iz drugih držav, naslednic nekdanje
               jugoslovanske federacije.</p>
               <p>Z vidika tistih, ki tukaj ilegalno prebivajo, je ta zakon zelo restriktiven;
               restriktiven v tem smislu, da je edino, kar pridobijo, stalno bivališče. Se pravi, to
               dosedanje bivanje se jim ne upošteva v tem smislu, da bi lahko na podlagi dokazovanja
               tega prebivanja pridobili državljanstvo Republike Slovenije ali kakšne druge pravice.
               Edino, kar pridobijo, je stalno prebivališče.</p>
               <p>Na drugi strani je vprašanje, ali bo ta zakon lahko učinkovit. Gre zlasti za
               vprašanje, kaj je tisto, kar spodbuja takšnega posameznika, ki ilegalno živi v
               Sloveniji, da zdaj spremeni ta svoj status, da zaprosi za stalno prebivališče. No, in
               odgovor je, da mu ta zakon omogoča, da bo legaliziral svoj položaj. Kot veste, po
               izrecni odločbi ustavnega sodišča takšnega posameznika tudi ni mogoče izgnati iz
               države, če tukaj prebiva že od plebiscita za samostojno Slovenijo.</p>
               <p>S tega vidika je zato, da bi ta zakon v večji meri dosegel svoj namen, naša poslanska
               skupina pripravila in predlaga stališče, ki se glasi takole: <q>"Prouči naj se možnost,
               da se v 1. členu izdaja dovoljenja za stalno prebivanje uredi tako, da ga bo
               prizadeti dobil v vsakem primeru, kadar izpolni s tem zakonom določene pogoje."</q> Rad
               bi opozoril, da to ni mišljeno v tem smislu, da bi nekdo lahko dobil stalno
               prebivanje, če obstajajo neki posebni razlogi, da ga ne pridobi; ti razlogi so
               izrecno zapisani v 3. členu in te je, seveda, treba upoštevati. Stvar je mišljena
               drugače: treba je dati tistemu, ki zaprosi za stalno bivališče, garancijo, da ga bo
               tudi dobil. V 1. členu zakona pa piše, da ga lahko pridobi, tudi če izpolnjuje pogoje
               po tem zakonu. Se pravi, da tudi, če bo nekdo dokazal, da izpolnjuje vse pogoje, se
               lahko zgodi, da tega statusa stalnega prebivališča ne bo dobil. Opozarjam torej na
               to, da bo v tem primeru motiv za to, da se zaprosi za dovoljenje za stalno
               prebivanje, bistveno zmanjšan; če pač teh garancij ne bo, v tem primeru bo manj
               prošenj za to, da se izda takšno dovoljenje. Kot rečeno, v zakonu so zadostne
               garancije na drugih mestih, zlasti v 3. členu, da tu Sloveniji ne bo treba podeliti
               dovoljenja za stalno prebivanje komurkoli, ki iz kakršnegakoli posebnega razloga tega
               ne bi zaslužil ali bi kakorkoli ogrožal ali prizadel interes Republike Slovenije.</p>
               <p>Zato menim, da je to stališče, ki ima poleg tega še to rezervo, da govori o tem, da
               se prouči ta možnost, smiselno, in bi prosil poslanke in poslance državnega zbora, da
               podprejo predlog, ki je nastal v poslanski skupini Združene liste socialnih
               demokratov. Hvala lepa za pozornost.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. V imenu Socialdemokratske stranke bo podal mnenje gospod Franc
               Jazbec.</p>
            </sp>
            <sp who="SDZ2:JazbecFranc">

               <speaker>FRANC JAZBEC:</speaker>

               <p>Hvala lepa. Spoštovani zbor! Poslanska skupina Socialdemokratske stranke predloga
               zakona ne bo podprla.</p>
               <p>Ob osamosvojitvi Slovenije v letu 1991 so državljani naslednic bivše SFRJ imeli
               možnost po 40. členu zakona o državljanstvu zaprositi za državljanstvo. Tega niso
               storili iz raznih razlogov; v obrazložitvi zakona celo piše, da tega niso hoteli.
               Danes ti državljani oziroma tujci ugotavljajo in se pritožujejo na ustavnem sodišču,
               da bi bilo vendarle boljše, da imajo urejen status. Ustavno sodišče je zakonodajalcu
               sicer naložilo, da uskladi zakon z ustavo, ni pa naložilo zakonodajalcu tega, da bi
               zakon prilagodil temu, da bi vsi, ki so imeli na dan 23. decembra 1990 in 25. junija
               1991 urejeno bivanje v Sloveniji, lahko to tudi danes uveljavljali za ureditev
               statusa. Evropa sicer predlaga, da se stvari uredijo v zakonu, nikakor pa ne
               narekuje, da te stvari uredimo s tem, da bodo vsi, ki danes prebivajo v Sloveniji,
               imeli urejen status. Da stvari niso z zakonom primerno urejene, nam dokazuje, da je
               večina srbskih državljanov ob bombardiranju Nata v Srbiji izvedla protest v
               Sloveniji. Večina teh ljudi tudi nima urejenega statusa. Stališče poslanske skupine
               je v tem primeru negativno. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Jazbecu, predstavniku Socialdemokratske stranke. Naslednja od
               poslanskih skupin? <stage>(Ne želi nobena.)</stage> Besedo dajem poslankam in poslancem. Pisno je
               prijavljen le eden. Vsi ostali so v svoji razpravi omejeni na pet minut. Kdo želi
               razpravljati? Kolega Ivo Hvalica. Prosim.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Spoštovani kolegi in kolegice! Kje so vipavski jastrebi? Ne vem, kje so.
               Čakajo, da jim uredimo status. Današnji mag.</p>
               <p>Jaz verjamem v dobronamernost vlade pri pripravi tega zakona. Moti me datum. Datum
               101. seje vlade je bil 18.3, trinajst dni pred vojaškim posegom Nata na dosedanjo
               skrčeno, ne vem kako se imenuje, Jugoslavijo oziroma Srbijo. Najmanj kar je, je to,
               da je del tega, kar je tu napisano <stage>(Poročevalec številka 18, stran 77)</stage>, že <q>"passé"</q>.
               Mi smo vendar doživeli nekaj. Jaz sem bil eden izmed tistih, ki sem šel tisti dan, ko
               je bil ta srbski protest, tu iz parlamenta peš na Kotnikovo. Dovolj, da sem ugotovil,
               da je nemogoče urejevati na takšen način in pod temi pogoji ta status. V 3. členu
               piše, kdo ni upravičen do tega. Ne vidim nikjer nekih drugih norm, ki so normalne, ki
               se zahtevajo v drugih državah. Vem, izraz lojalnosti.</p>
               <p>Kakšen status ima tista gospa, ki jo je nacionalna televizija posnela, ki je rekla,
               <q>"mi bomo zmagali"</q>? Ne vem. Ali lahko damo taki gospe, ki je rekla, <q>"mi bomo zmagali"</q>,
               status? Ne vem. Po moje ne! Jaz bi dal nek drug status. Nek drug status. Ker je tu
               nastopila proti politiki, če ji je seveda ta politika slovenske države iskrena,
               nastopila je proti politiki Republike Slovenije v tem pogledu. Sprašujem se seveda,
               ali bi status dobil tudi Veso Jovović? Se sprašujem. Ga ni več, ampak verjetno bi ga
               dobil na podlagi tega, 3. člen bi mu ne preprečil. In se sedaj človek vpraša: Kaj
               počnemo? Gospoda žlahtna! Ne se prenagliti. Nobenih statusov. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Ivu Hvalici. Naslednji razpravljalec. Replika, gospod Lavrinc.</p>
            </sp>
            <sp who="SDZ2:LavrincMaksimiljan">

               <speaker>MAKSIMILJAN LAVRINC:</speaker>

               <p>Hvala gospodu podpredsedniku za besedo.</p>
               <p>Ta govor, ki sem ga slišal sedaj, je bolj sodil v včerajšnji dan. Včeraj je bilo
               namreč 110 let, kar se je rodil eden od takih ideologov, ki je temu svetu s podobno
               ideologijo in razmišljanjem storil veliko hudega.</p>
               <p>Jaz bom povedal samo primer, ki ga imamo v Kamniku. Možakar oziroma družina se obrača
               name že kar nekaj časa. Pred 17 leti so jih pripeljali kot živino v avtomobilih
               oziroma v avtobusih. Jih nastanili v samske domove, jih izželi, kar se tiče njihove
               delovne sposobnosti. Tu so, tu sta mož in žena sklenila zakon, tu je rojen otrok, ki
               hodi v 8. razred. Druge domovine kot te tukaj nima, pa niso slovenski državljani.
               Zakaj ne? Zato, ker niso imeli možnosti niti zaprositi za slovensko državljanstvo.
               Namreč prebivali so v nekih začasnih prostorih. Še kar nekaj takih družin je. Tem se
               s tem zakonom stvar ureja. Ne pa tistim, kot namigujejo taki, ki bi po moje včeraj
               morali slaviti rojstni dan svojega velikega vzornika.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Repliko ima gospod Ribičič. Nato gospod Ivo Hvalica.</p>
            </sp>
            <sp who="SDZ2:RibičičCiril">

               <speaker>DR. CIRIL RIBIČIČ:</speaker>

               <p>Spoštovani! Jaz se ne želim vključiti v to razpravo. Kakšen status želi tukaj imeti
               kdo od teh, ki sta polimizirala na način, na katerega jaz ne bi rad. Jaz bi rad
               branil to, kar je tukaj predlagano, čisto z drugimi argumenti, zelo mirnimi.</p>
               <p>Tisti, ki je tukaj že od leta 1990 od časa plebiscita za samostojno Slovenijo in je
               še danes v položaju ilegalca. Država ne ve, da obstaja. Tukaj ne gre za 100 ali 200
               ljudi. Po oceni, ki nam jih je vlada dala na odboru, gre za najmanj 4.000 v
               Sloveniji, nekateri govorijo tudi o petkrat več ljudeh, ampak že ta številka -
               najmanj 4.000 - ni majhna številka. Skratka na stvar ne moremo gledati samo z vidika
               interesa tega posameznika. Tukaj gre predvsem za interes države, da legalizira
               prebivanje tistih, ki tukaj živijo. Jaz se opravičujem za pojem <q>"status"</q>, ki sem ga
               uporabil nekajkrat. Jaz sem mislil seveda na dovoljenje za stalno prebivanje, to ni
               nobene status seveda, dobro status, žalosten status je nekoga, je tujec, pa pridobi
               tukaj pogoje za stalno prebivanje. Po že citirani odločbi ustavnega sodišča tisti, ki
               so tukaj od časa plebiscita, ne more biti izgnan iz države, razen, če bi bili neki
               posebni pogoji za to. Tako da s tega vidika bi rekel, da je v interesu države, da to
               uredi, predvsem v interesu Slovenije, da zagotovi, da bodo imeli stalno prebivanje,
               dovoljenje za stalno prebivanje vsi tisti, ki v njej dejansko živijo, in da bo
               razlika med tistimi, ki dejansko živijo in tistimi, ki imajo tukaj dovoljenje za
               stalno bivanje, čim manjša. Vsaka večja razlika gre seveda v škodo Republike
               Slovenije, ker nima pregled nad prebivalci, ki živijo na tem ozemlju. Kar je seveda
               pogoj za to, da lahko uresničuje država svoje funkcije dovolj učinkovito, tako v
               odnosu do svojih državljanov, kot do tistih tujcev, ki tukaj živijo. In ta pogoj ni
               izpolnjen, niti minimalni pogoj, če država formalno pravno ne ve za obstoj nekih
               ljudi, ki tukaj živijo, mimogrede rečeno, že kar slabo desetletje.</p>
               <p>Kaj je alternativa temu? Se pravi, če nič ne storimo, se bo pač nadaljevalo takšno
               stanje. Tako da jaz mislim, da je ta zakon resnično vsestransko utemeljen z vidika
               državnih interesov Republike Slovenije in da je s tega vidika smiselno ga podpreti.
               Tisti, ki izražate strah, kot ga je gospod Hvalica tukaj, da gre za novo situacijo,
               za nove razmere, jaz se strinjam s tem, da tukaj seveda obstoj ilegalcev na tem
               območju, še zlasti tistih, ki so tesno povezani z območjem, kjer se dogaja danes
               vojna, ima seveda posebno težo. Ampak s tega vidika bi jaz razmišljal o tem, ali je
               3. člen zapisan tako kot je treba, ali je treba v tem 3. členu vgraditi kaj novega
               glede na ta opozorila, ki jih ta trenutek imamo. Mislim pa, da ta nova situacija ne
               govori za to, da bi zdaj zaradi tega nasprotovali temu zakonu, prej nasprotno. Jaz
               sem že v uvodni obrazložitvi, ko sem govoril v imenu poslanske skupine, povedal, da
               ta nova situacija in ta nestabilnost v bližini Slovenije toliko bolj govori za
               interes države, da ima pregledno situacijo in da točno ve, kdo prebiva na njenem
               ozemlju in da se število ilegalcev zmanjšuje. Res pa je, da ta zakon ne bo v ničemer
               podlaga za to, da bi nekdo si izboljšal položaj, razen če štejemo za izboljšanje
               položaja to, da bo končno imel dovoljenje za stalno bivanje, kar pa je, kot sem že
               nekajkrat ponovil, interes države in država želi spodbuditi posameznika, da si bo ta
               položaj, to dovoljenje za stalno prebivanje pridobil. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bila replika gospoda Ribičiča. Na replike čakajo še gospod Hvalica,
               Juri, Rokavec in Jerovšek, na razpravo pa še vedno čaka gospod Zagožen. Repliko ima
               gospod Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsedujoči. Seveda zavračam umazane insinuacije, ki jih lahko za
               to govornico venomer ponavlja zgolj en sam poslanec, to je gospod - pogojno rečeno
               gospod oziroma poslanec - Maks Lavrinc. Meša pa tudi status z državljanstvom, in
               očitno zadeve ni prebral. Celo v predlogu zakona za status Slovenca brez slovenskega
               državljanstva, katerega prvi podpisnik sem slučajno sam, celo v tem zakonu
               predlagamo, da bi bili pogoji za pridobitev tega statusa tudi lojalnost do države. To
               je elementarna zadeva. Vzemite neko, dolga leta, desetletja, stoletja nevtralno
               Švico, pa vprašajte, kako prideš najprej do stalnega bivališča in kako prideš do
               državljanstva. Tutorstvo moraš imeti, nekoga iz okolja, ki na nek način bdi nad tabo.
               To je visoko civilizirana evropska država.</p>
               <p>Kar se tiče strahu, ki ga omenja gospod Ribičič. Jaz nisem v strahu, se pa čudim
               ljudem, ki so v stanju to zadevo na sorazmerno lahkomiseln način podpreti, tako kot
               je tu napisana. Saj, dajmo to urediti; ampak gotovo ne s tem, da gremo prek prve
               obravnave enostavno s sklepom <q>"ta predlog zakona je pa ustrezna podlaga za pripravo
               zakona v drugi obravnavi"</q>. Ne, ker ni, ker je bil koncipiran 16. marca letos oziroma
               tisti dan sprejet na vladi, potem se je pa zgodilo še marsikaj, kar bi nam moralo
               ponovno odpreti oči. Nam tega ni odprla Bosna, tudi svetu ne, ampak mislim, da bi nam
               sedanja situacija morala odpreti oči. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Ivu Hvalici. Replika na repliko, če sem pravilno razumel - ali je
               razprava? Torej, razpravo bo imel gospod Juri, ravno tako gospod Rokavec. Gospod
               Jerovšek pa želi replicirati. Na razpravo pa se naj pripravi gospod Jože Zagožen.</p>
            </sp>
            <sp who="SDZ2:JerovšekJožef">

               <speaker>JOŽEF JEROVŠEK:</speaker>

               <p>Spoštovani zbor! Za repliko sem se odločil, ker se mi zdi, da je treba protestirati
               proti umazanemu načinu in nezaslišanemu načinu podtikanja kolegu Ivu Hvalici
               primerjavo in občudovanje nekoga, ki bi praznoval 110 dan rojstnega dne. To očitati
               gospodu Ivu Hvalici, ki se tu iz dneva v dan bori za demokratične postopke, za
               pravico javne besede <stage>(Le norčujte se!)</stage>, hkrati pa ne protestirate, ko neki drugi
               diktator spravlja ta del Evrope na rob svetovne vojne. To je nezaslišan način! Morda
               tisti, ki ga tako obsojajo, sami črpajo svoje ideje iz tako imenovanega <q>"Mojega
               boja"</q>.</p>
               <p>Kolega Hvalica je tu jasno povedal, da razume pozitivno intencijo zakona. Vendar v
               zvezi s tem, kar se je zgodilo in kar se dogaja, pričakuje, da bi vlada sama dodala
               dodatne točke k 3. členu. Z dvema plastičnima primeroma je pokazal, kaj se bo lahko
               skrilo za tem zakonom. Ko smo gledali posnetke s tega zbora oziroma po mestu je bilo
               mnogo protestnikov, ki so bili zaviti v bivšo jugoslovansko zastavo s peterokrako
               zvezdo. Mahali so z njo na ozemlju Republike Slovenije. Sreča je, da je prišel ta
               zakon, da lahko nekateri tu kažete svoj način razmišljanja. Vendar tokrat ni bilo
               opozorjeno samo to, tudi s primerom Vesa Jovanovića na to, da se tega zakona v taki
               obliki veselijo tudi tisti, ki so glavni botri pri pranju denarja prek različnih
               naslovov, prek različnih držav. In če podpirate vse to, potem kažete svoj pravi
               obraz. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bila replika in tudi malo razprave. Naslednji razpravljavec, imate
               repliko? Replika, gospod Jakič.</p>
            </sp>
            <sp who="SDZ2:JakičRoman">

               <speaker>ROMAN JAKIČ:</speaker>

               <p>Spoštovani podpredsednik, spoštovane kolegice, spoštovani kolegi! Tudi jaz čutim
               veliko mero nestrpnosti v zadnjih dveh izjavah gospoda Hvalice in gospoda Jerovška.
               Jaz bi tiste, ki se venomer sklicujete na stališča ustavnega sodišča, kljub vsemu
               opozoril, da ob tej razpravi upoštevajte, da je ustavno sodišče v svojem postopku
               odločilo, da je zakon o tujcih v neskladju z ustavo ravno na tej točki. Da pa je
               predlagatelj, kar seveda tudi sekretariat za zakonodajo pravi v svojem poročilu,
               ravnal pravilno, da tega, da ni šel v spremembo zakona o tujcih, temveč je šel v nov
               način oziroma boljši način reševanja, kakor oni pravijo, način pravno sistemsko
               primernejši.</p>
               <p>Zato bi prosil in pozivam svoje kolege v skladu s svojimi večnimi pozivi k strpnosti
               za tem govorniškim odrom, da seveda ne govorijo <q>"nobenega statusa"</q>, ker to <q>"noben
               status"</q> v resnici pomeni ravs. Vemo, kdo je s tako terminologijo izgona tistih, ki
               nimajo nobenega statusa, operiral. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>To je bila replika gospoda Jakiča. Replik ni več. Prehajamo na nadaljnje razprave.
               Prvi nadaljnji razpravljavec, ki je bil pisno prijavljen je Jože Zagožen.</p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p>Hvala lepa. Gospod predsedujoči! Dovolite mi drage kolegice in kolegi, da povem
               nekoliko misli v zvezi s tem predlogom zakona.</p>
               <p>V 1. členu je že gospa predsednica odbora za notranjo politiko in pravosodje
               opozorila, da sta prisotna dva kriterija. V času do 23. decembra 1990 je potrebno
               stalno prebivališče, po 25. juniju 1991 pa samo, da je nekdo prebival v Sloveniji, in
               da tudi dejansko neprekinjeno živi. Se pravi, v tem drugem kriteriju stalno
               prebivališče ni več pogoj. To je prva stvar, ki se mi zdi sporna. Menim, da bi v obeh
               primerih moralo biti stalno prebivališče ne pa samo prebivanje.</p>
               <p>Drugič. Jaz razumem stisko marsikoga od teh ljudi. Živim v takem okolju, kjer jih je
               mnogo, in vem, da je bil otrok 1991 star 5 let, danes je to mladostnik. Marsikdo med
               njimi se čuti popolnoma Slovenca in je težko vse te probleme z enim zamahom roke
               razrešiti. Vendar se mi hkrati postavlja vprašanje.</p>
               <p>Če je res teh ljudi od 3000 do 6000 v Sloveniji ali celo 10000, kot piše v
               obrazložitvi, ali je verjetno oziroma možno, da je tako veliko število teh ljudi
               zamudilo rok za pridobitev državljanstva. Ali pa je večina teh ljudi ali vsaj velik
               del bil mišljenja, da ni dobro biti državljan Slovenije v tistem času. Da ni dobro
               biti lojalen državljan. Tudi to in taki primeri so gotovo prisotni. Zato bi morali
               tudi to upoštevati.</p>
               <p>Dovolite mi, da še posebej poudarim - v 7. členu je med dokumenti, ki jih naj
               predloži oziroma, ki jih naj vodijo upravne enote, navedeno tudi dokazila o dejanskem
               neprekinjenem bivanju. Ta stvar je ključna. Kajti v 1. členu govori, da je pogoj tudi
               dejansko neprekinjeno bivanje v primeru, da je tujec prebival v Sloveniji na dan 25.
               junija 1991 leta.</p>
               <p>Kakšna dokazila za to lahko predloži? Kdo ve, ali je nekdo tu ali ga ni? Nihče tega
               ne ve, niti stanovalci v bloku tega ne vedo ali ne vemo. Zato menim, da bi v tem
               primeru morali uvesti nek inštitut jasnega dokazila; ne vem, ali je to prav ali ne,
               ampak govorim na pamet - dve verodostojni priči slovenske nacionalnosti, ki bosta
               potrdili, da je ta oseba bila res ta čas tu. Nekatere od teh oseb so zunaj, nekatere
               od teh oseb se tudi bojujejo v vojnah na ozemlju nekdanje Jugoslavije, še vedno. Te
               osebe bodo prišle jutri po slovensko državljanstvo, kajti nedvoumnih dokazil, da so
               neprekinjeno bivale v Sloveniji, najbrž ministrstvo za notranje zadeve nima.</p>
               <p>Zato menim, da bi v prvi obravnavi oziroma v drugi, ki bo sledila, morali tudi te
               stvari upoštevati, tako da bi dobili zakon, ki bo po eni strani dovolj evropsko in
               humano naravnan, po drugi strani pa zakon, ki bo ščitil vitalne interese slovenske
               nacije in slovenske države. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Zagožnu. Naslednji prijavljeni za razpravo je gospod Juri, ki pa ga
               trenutno ni v dvorani. Besedo ima Franci Rokavec.</p>
            </sp>
            <sp who="SDZ2:RokavecFranc">

               <speaker>FRANCI ROKAVEC:</speaker>

               <p>Hvala za besedo, gospod predsedujoči. Spoštovane poslanke in poslanci! Bom kratek,
               imam pa predvsem eno vprašanje.</p>
               <p>Namreč, v 3. členu, tretji alinei, predvsem pa celotni 3. člen govori o dovoljenjih
               za stalno prebivanje in pogojih, za katere osebe se ne izda ustreznega dovoljenja.
               Predvsem sprašujem vlado za podatke, koliko oseb je bilo iz tega naslova že
               pravnomočno obsojenih za dejanja, ki so predpisana v 3. členu. Ker dosedaj v vseh
               javnih medijih nisem zasledil niti enega takega podatka; mogoče imate več podatkov
               ostali.</p>
               <p>Na koncu pa imam samo še pripombo, da bi bilo verjetno pri nadaljnjem postopku
               priprave zakona potrebno izhajati tudi iz dejstev, ki so se v zadnjem času dogodila v
               naši bližnji okolici. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bila razprava gospoda Francija Rokavca. Razprava ali replika? Ker
               gospoda Jurija ni v dvorani, ste za razpravo prijavljeni samo še vi, gospod Gasparini
               in gospod Janša.</p>
            </sp>
            <sp who="SDZ2:GaspariniMario">

               <speaker>MARIO GASPARINI:</speaker>

               <p>Hvala lepa. Spoštovani! Bolj kot razpravo imam vprašanje.</p>
               <p>Mene moti besedica <q>"neprekinjeno"</q>. Vam bom povedal primer, saj ne gre za bivšo
               Jugoslovanko, torej bivše Jugoslavije državljanko ali kakor se je imenovala, ampak
               tujka. Torej v Rusiji se je rodila, stanuje tukaj 10 let in želi si pa stalno
               prebivališče. V tem času, v enem letu je šla v Rusijo za dva dni, drugo leto pa je
               šla tri dni, to se pravi v desetih letih je bila odsotna iz te države, iz Slovenije,
               kjer dela, kjer ima otroka, kjer se je poročila in se tudi ločila, ampak to je
               vseeno. Torej, ne more dobiti stalnega prebivališča zato, ker je bila odsotna v
               desetih letih pet dni. Verjetno bi bilo dobro, če bi se to neprekinjeno zamenjalo,
               recimo, da bi se reklo, da v tekočem letu lahko je odsoten, ne vem, za dva, tri dni.
               Mogoče bi bilo boljše. Kaj mislite o tem, gospod podsekretar? Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bila razprava in vprašanje državnemu sekretarju gospoda
               Gasparinija. Naslednji razpravljavcev je gospod Janša.</p>
            </sp>
            <sp who="SDZ2:JanšaJanez">

               <speaker>JANEZ JANŠA:</speaker>

               <p>Spoštovani gospod podpredsednik, kolegice in kolegi! Zakon tak kot je predlagan, je
               nesprejemljiv. Nesprejemljiv, ne samo za našo poslansko skupino, ampak po našem
               mnenju tudi za celotno slovensko državo. Prvič, ustavno sodišče nikjer ni reklo, da
               je potrebno luknjo v zakonu o tujcih zapolniti na tak način. Ustavno sodišče je samo
               ugotovilo, da določena stvar manjka. Drugič. Ni evropske države, ki bi imela tak
               zakon. Ni evropske države, ki bi imela podoben zakon, takšnega seveda ne more imeti,
               ker ni bila nobena v okviru bivše SFRJ. Tretjič. Obstajajo realni problemi ljudi brez
               statusa, ki niso bili, ki ne prihajajo iz republik bivše SFRJ in njihovega problema s
               tem zakonom ne rešujemo. Slovenska vlada se obnaša, kot da bi se včeraj osamosvojili,
               kot da Slovenija že skoraj 10 let ni samostojna država.</p>
               <p>Po 8 letih sprejemamo zakon, ki ureja status državljanov drugih držav naslednic
               nekdanje SFRJ v Republiki Sloveniji. V času, ko Nato raketira preostanek te bivše
               države, jedro totalitarne ideologije in prakse. Obstajajo problemi, ki jih je treba
               urediti, vendar ne obstajajo samo problemi ljudi, ki so prišli iz držav nekdanje
               Jugoslavije. Tukaj gre za neko poudarjeno simpatijo določenih političnih krogov do
               svojih potencialnih in obstoječih volivcev v sorodstvenih in drugih povezavah in iz
               tega se je rodil ta zakon. Če bi bil namen reševati probleme, ki dejansko obstajajo,
               potem bi imel zakon drugačen naslov, bi šlo za urejanje statusa ljudi, ki imajo te
               probleme, ne pa za urejanje statusa državljanov drugih držav naslednic nekdanje SFRJ
               v Republiki Sloveniji. Tukaj vlada deli ljudi z istimi problemi, ki živijo v
               Sloveniji in so brez statusa, na tiste, ki so prišli iz bivše SFRJ na tiste, ki so
               prišli od kod drugod. Zakaj to delate, če ste tako za varovanje človekovih pravic in
               temeljnih svoboščin? Za vse so enake.</p>
               <p>Naslednja stvar. Vlada priznava, da ureja status tudi tistim, ki niso želeli
               slovenskega državljanstva, ki bi ga lahko dobili, samo če bi ga hoteli. Pravi, da se
               to priznava tistim, ki so neprekinjeno bivali tukaj. Potem pa pravi v svoji
               obrazložitvi, da nekateri tega niso mogli urediti, tudi zaradi vojnih razmer na
               Hrvaškem in Bosni in Hercegovini. Veste kaj, tisti, ki so neprekinjeno bivali tukaj,
               so status lahko urejali ne glede na vojne razmere v Bosni in Hercegovini. Niso pa ga
               mogli urejati tisti, ki so se z JLA umaknili iz Slovenije in so se potem borili v
               Bosni in Hercegovini in na Hrvaškem in potem prišli nazaj. Tisti pa so imeli
               težave.</p>
               <p>Vlada tudi pravi, da je pri določanju števila tujcev bil razlog bojazen pred
               vpoklicem v vojaške enote. Seveda! Bojazen je bila, da bi jih poklicali v Slovensko
               vojsko. Oni so šli rajši v jugo vojsko v Bosno in nekateri od teh so sedaj na Kosovu.
               Če boste pozorno spremljali televizijske posnetke boste spoznali kakšnega soseda iz
               blokov v Kosezah. To so vsi po tem zakonu upravičenci, kajti 3. člen ne izključuje
               nikogar. Mislim, da ni bilo primera, ko bi naše sijajno slovensko pravosodje obsodilo
               kogarkoli za te alinee iz 3. člena. Proti tem tako imenovanimi vipavskim jastrebom je
               bila šele sedaj vložena obtožnica po 8 letih. Predno bo postopek končan, bodo že vsi
               imeli ta status. Vprašanje pa je, če bo kdaj končan.</p>
               <p>Zakon je v tem 3. členu napisan tako, da definira luknjo, prek katere lahko pride
               vsak. Finančne posledice - mene čudi, da to pragmatiko iz liberalne demokracije nič
               ne moti ocena finančnih posledic. Vlada sama pravi: <q>"Povečalo se bo število
               upravičencev do denarnih dajatev po zakonu o socialnem varstvu"</q> in tako dalje. Glede
               na dejstvo, da gre za populacijo, ki si svojega statusa kot tujec v Republiki
               Sloveniji ni urejala morda tudi zaradi pomanjkanja sredstev za preživljanje, pa je
               lahko število upravičencev še višje.</p>
               <p>Nihče se ni spotaknil ob to. Ko smo razpravljali o nekaj 10 štipendij in nadomestil
               za vdove in otroke padlih v vojni za Slovenijo, ste bili pa vsi proti in tega zakona
               še vedno ni. Sedaj pa bomo to kar požegnali. Jaz dvomim, da to predlaga vlada
               slovenske države.</p>
               <p>Moram reči še to. Že sedaj po obstoječi zakonodaji je prihajalo do velikih
               nepravilnosti. Sedaj so prišle na dan podatki, da je sam bivši direktor policije za
               darila poklanjal državljanstva, da o nekaterih državnih sekretarjih ne govorim. Po
               tem zakonu bo možnost za korupcijo odprta do nebes.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bila razprava gospoda Janeza Janše. Na to razpravo sem zasledil dve
               repliki. Gospod Jakič in gospod Ribičič.</p>
            </sp>
            <sp who="SDZ2:JakičRoman">

               <speaker>ROMAN JAKIČ:</speaker>

               <p>Hvala za besedo, gospod podpredsednik. Spoštovane kolegice in spoštovani kolegi!
               Moram reči, da me po eni strani veseli, da je Socialdemokratska stranka pokazala
               svojo pravo barvo, kar jaz že vseskozi trdim, barva je nestrpna, in bi bilo včasih
               dobro, ko govorijo o strpnosti, ko se oni zavzemajo za strpnost, potegniti paralelo,
               kako se oni nestrpno obnašajo do predlaganih<gap n="..."/></p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Kolega Jakič, komu replicirate?</p>
            </sp>
            <sp who="SDZ2:JakičRoman">

               <speaker>ROMAN JAKIČ:</speaker>

               <p>Gospodu Janši.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Izvolite!</p>
            </sp>
            <sp who="SDZ2:JakičRoman">

               <speaker>ROMAN JAKIČ:</speaker>

               <p>Tako ste me tudi napovedali, gospod podpredsednik. S tem me, seveda niste zmedli,
               zmedli ste tiste, ki jim <q>"fil rouge"</q> pade, če se jim človek samo nasmehne v prvi
               klopi.</p>
               <p>Gospod Janša je zopet zavajal javnost. Jasno je, da nekateri niso mogli pridobiti
               slovenskega državljanstva, čeravno bi ga lahko<gap n="..."/> <stage>(tlesk s prsti)</stage> takole, kot je
               rekel. Zakaj? Zato, ker je bil potreben za pridobitev slovenskega državljanstva izpis
               iz prejšnjega državljanstva. Gospod Janša, ko je bila vojna na Hrvaškem in v Bosni,
               se pač ni dalo kar tako priti do teh izpisov, čeravno je večina teh uradov in
               njihovih dokumentov tako ali tako bilo uničenih. Zato, gospod Janša, ko tu govorite,
               povejte tudi vse.</p>
               <p>Omenili ste odločbo ustavnega sodišča. Že prej sem rekel, da mi je v veselje
               polemizirati z nekom, ki vedno zagovarja stališča ustavnega sodišča. Rekli ste, <q>"toda
               ustavno sodišče ni naredilo tega in tega"</q>. Tudi ustavno sodišče ni predpisalo, da
               moramo spremeniti volilni sistem do volitev leta 2000, pa se cela država zaradi vas
               in vašega izsiljevanja, da na te volitve ne boste šli, obnaša tako, kot se obnaša.
               Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bila replika gospoda Jakiča. Repliko na izvajanje gospoda Janše ima
               še gospod Ribičič. Nato pa bo imel repliko na izvajanje gospoda Jakiča gospod
               Janša.</p>
            </sp>
            <sp who="SDZ2:RibičičCiril">

               <speaker>DR. CIRIL RIBIČIČ:</speaker>

               <p>Spoštovani! O tej repliki oziroma o tej diskusiji bom rekel samo to, da je precej
               nestrpnosti na obeh straneh, ne samo na eni; ne bom našteval dokazov za to, da je
               tudi na drugi strani veliko nestrpnosti v teh reakcijah. Moja reakcija na to, kar je
               gospod Janša tu govoril, bo skušala biti argumentirana in mirna, takšna, ki ne bo
               govorila o barvah pa o medsebojnih obtožbah na en ali drug račun, ampak o
               vsebini.</p>
               <p>Gospod Janša je omenil primer tistih, ki si zaradi vojne v drugih delih bivše
               Jugoslavije niso mogli urediti statusa. Rekel je, da velja to za tiste, ki so šli tja
               in se borili, če sem dobro razumel, na teh območjih. Seveda tisti, ki so šli tja in
               se borili, ne izpolnjujejo pogojev iz tega zakona, ker je tu zapisano <q>"neprekinjeno"</q>
               bivanje; pač niso prebivali več tukaj, torej ti ne morejo biti mišljeni, samo
               dokazati je treba, da so šli iz države, pa tega neprekinjenega bivanja v državi
               nimajo več.</p>
               <p>Drugi razlog, ki je pa veliko bolj enostaven in veliko manj dramatičen, kot je bil tu
               povedan, zato da niso mogli urediti statusa, je pa to, da niso mogli dobiti
               dokumentov iz tistih delov bivše države, v katerih je divjala ali pa še divja vojna,
               in jih tudi danes ne morejo dobiti. Tudi tam, kjer vojne ni ali pa je v nekem
               trenutku ni bilo, jim pogosto niso hoteli dati dokumentov. Poznam veliko primerov iz
               Hrvaške, ki je, če primerjamo ta območja, že dolgo časa najbolj urejena in najbolj
               mirna v primerjavi z drugimi deli bivše skupne države, pri čemer seveda izvzemam
               Slovenijo, pa ne morejo dobiti, ne morejo dobiti čisto enostavnega izpiska iz
               državljanstva. Tako da če nekdo ni mogel dobiti dokumentov, pa zaradi tega si ni
               mogel statusa urediti, je ta stvar veliko manj dramatična, kot bi jo tukaj skušali
               prikazati kot neke velike ideološke razlike. Stvar je zelo enostavna. Država hoče
               ilegalce urediti na ta način, da bo vedela kdo tukaj prebiva, jim dati stalno
               bivališče in s tem seveda z njihovega vidika urediti neke minimalne pogoje za
               bivanje, z vidika države pa narediti nek red, za katerega mora ta država biti. Mi se
               lahko pogovarjamo o takšnem ali drugačnem naslovu zakona. Ampak sama ideja tega
               zakona je dobra. Jaz jo podpiram in sem tudi predlagal eno od stališč, ki bi jih
               okrepili. Mislim pa, da ti ideološki prepiri, da bo kar naenkrat zdaj izpadlo, da je
               nacionalno zaveden tisti, ki nasprotuje temu zakonu in sumljiv s tega vidika nekdo,
               ki ga podpira.</p>
               <p>Dejanski problem, ki ga tukaj imamo, je, kako to urediti. Če ima kdo kakšno
               alternativno boljšo rešitev, naj jo pove. Če je treba kakšno kritiko treba dati
               vladi, je treba kritiko dati na ta račun, da že skoraj desetletje tisoče ljudi
               prebiva brez urejenega svojega lastnega položaja in da je zadnji čas in da je vlada
               pozno prišla s tem zakonom. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa za pomirjujoč način replike gospoda Ribičiča. Repliko na gospoda Jakiča
               ima gospod Janša. Prosim, mir v dvorani! Imeli pa boste besedo, ko se boste
               prijavili.</p>
            </sp>
            <sp who="SDZ2:JanšaJanez">

               <speaker>JANEZ JANŠA:</speaker>

               <p>Gospod Jakič! Ta zakon je nestrpen do tistih, ki živijo v Sloveniji, nimajo urejenega
               in niso prišli iz republik bivše SFRJ. Eklatantno nestrpen je do tistih ljudi. Ločiti
               ljudi z istim problemom na brate iz bivših republik SFRJ in na vse ostale ljudi z
               enakimi človekovimi pravicami in temeljnimi svoboščinami. Čudi me, da tega ne
               opazite. Drugo, gospod Ribičič, no, še gospodu Jakiču. Za to, da si dobil
               državljanstvo po famoznem <stage>(mislim da 40. členu)</stage> zakonu o državljanstvu je bilo
               dovolj, da si imel stalno bivališče tukaj. Ni se ti bilo treba izpisati iz
               državljanstva Bosne in Hercegovine, ker Bosne in Hercegovine še bilo ni takrat. Tukaj
               si imel prijavljeno državljanstvo in če si imel stalno bivališče, si ga dobil. Vlada
               sama prvi, jaz ne vem zakaj ne znate prebrati, vam ga bom jaz prebral, vlada sama
               pravi, da gre za reševanje statusa tistih, ki ali niso mogli, ali pa niso hoteli
               pridobiti državljanstva, ki sami niso hoteli. Vlada to sama pravi tukaj. Ne pravim
               tega jaz. Vlada v obrazložitvi pravi in tudi navaja te kategorije. Niso hoteli. Mi
               nismo proti temu, da se uredi ta status. Smo pa za to, da se uredi nediskriminatorno,
               da se enako obravnava tistega, ki je prišel iz Litve, recimo, pa ima enak problem kot
               tisti, ki je prišel iz Bosne. Smo za to, da se v 3. členu napišejo pogoji, ki bodo
               onemogočali zlorabo. Ker to, kar zdaj piše v 3. členu, ne izključuje v praksi
               nikogar. Tukaj je treba napisati pogoje, ki bodo onemogočali zlorabo.</p>
               <p>Kar se pa naše barve tiče, gospod Jakič, je vedno ista. Naša barva je bila vedno
               patriotska, tudi takrat, ko so vaši kolegi predajali orožje JLA in tudi takrat, ko
               smo zato potem plačevali ceno s krvjo.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Se še kdo prijavlja za razpravo? Gospod Juri.</p>
            </sp>
            <sp who="SDZ2:JuriAurelio">

               <speaker>AURELIO JURI:</speaker>

               <p>Hvala, podpredsednik. Jaz se praviloma ne poslužujem replik, bom pa podal svojo
               misel. Ker replike pač vlečejo seveda zadevo do take meje, ki po mojem ni dostojna
               temu parlamentu včasih, zato bom pa razpravljal.</p>
               <p>Jaz smatram, da je zakon sprejemljiv, tako zame kot za poslansko skupino in verjamem,
               da tudi za državo. Podpiram in pozivam, da podprete tudi dodaten sklep oziroma
               stališče, ki ga je predlagal kolega Ribičič. To iz preprostega razloga, problem je
               tu, marsikdo je šel že v osebne zgodbe, ki se dogajajo, kolega Gasparini je eno tako
               omenil. Tisti, ki so zasedali položaje na občini kot župani ali svetniki vedo, da se
               prebivalci te občine seveda, ki nimajo urejenega tega statusa, ali niso želeli ali
               niso hoteli ali niso zmogli takrat, ko je bil za to čas, tukaj je veliko, veliko
               razlogov, se obračajo na te občinske ljudi seveda in prosijo, da jim pomagajo priti
               do neke ureditve, ko te ureditve ni. Torej problem obstaja in ga je treba sanirati.
               Če bi sprejeli že veliko let nazaj, ko smo se osamosvojili, pravilen način tudi
               urejevanja tega statusa, verjetno danes ne bi bilo potrebno to sanirati. Najslabše pa
               bi bilo seveda, ko bi občinski funkcionar odgovoril prebivalcu te občine na tak
               način, če ti podpiraš napad na Jugoslavijo, potem ti bom pomagal, seveda, da prideš
               do statusa, če mu nasprotuješ, potem seveda nisi do tega upravičen. Če bomo to
               počeli, naj nas ne čudi seveda, ko gledamo ankete naše priljubljenosti v evropskih
               državah, da smo zadnji na lestvici. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Juri. Repliko ima gospod Ivo Hvalica, verjetno na izvajanje
               gospoda Jurija.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Torej neverjetno, kaj sem tu slišal. Ja, smejte se, gospod Juri, smejte
               se! Kaj mi je prišlo v spomin? V spomin mi je prišel članek, ki ga je napisal vaš
               brat tik pred vojno za osamosvojitev, ko je rekel: <q>"Rajši pijem "</q>kapučin<q>" pred Logio,
               ampak mene v Ljubljani ne bo na dan osamosvojitve."</q> To mi je prišlo na misel. In vi
               si upate tu reči, da je to čisto vseeno, ali bomo zdaj spraševali te ljudi, ali so za
               napad oziroma za vojaški poseg v Jugoslavijo ali ne. Pa kje je vaš elementarni
               element lojalnosti, ki jo mora imeti vsak? Ne samo državljan, tudi tisti, ki prebiva
               v tej državi. Ali bi v Italiji s takšnim razmišljanjem nekoga pustili in bi mu dali
               <q>"sodžorno"</q>, to je dovoljenje za bivanje? Ne, pri priči bi ga v ta zadnjo sunili
               ven.</p>
               <p>Veste. Človeške pravice da! Evropska usmerjenost da! Peta kolona pa ne!</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>To je bila replika gospoda Iva Hvalice. Repliko na repliko ima gospod Juri.</p>
            </sp>
            <sp who="SDZ2:JuriAurelio">

               <speaker>AURELIO JURI:</speaker>

               <p>Rad bi videl merila definirane pete kolone. V Italiji temu ni tako, kot pravi kolega
               Hvalica. Italija daje <q>"sodžorno"</q> na bistveno bolj strpen način. Na osnovi nekih meril
               in kriterijev, ne pa na osnovi povpraševanja ali so za Nato ali proti? Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Želi še kdo razpravljati? Replika, gospod Ribičič.</p>
            </sp>
            <sp who="SDZ2:RibičičCiril">

               <speaker>DR. CIRIL RIBIČIČ:</speaker>

               <p>Spoštovani! Ko razmišljate o tej povezavi med prepričanjem ali celo med konkretnimi
               stališči posameznika do aktualnih dogodkov, ki se nek trenutek dogajajo v svetu, pri
               nas ali na Balkanu, in njegovim statusom, njegovimi pravicami, stalnim bivališčem,
               državljanstvom, potem moramo biti tukaj zelo previdni. Končno smo lahko spremljali na
               naši televiziji, kako so našega dopisnika dvakrat izgnali iz Zvezne Republike
               Jugoslavije, čeprav je skušal, po moje, zelo profesionalno opravljati svojo funkcijo
               in poročati o tem, kaj se tam dogaja. Ne samo, da mu niso dali stalnega bivališča,
               ampak ni smel poročati. Bil je izgnan.</p>
               <p>Meni je ideja o lojalnosti blizu gospoda Hvalice. Samo se mi zdi, da lahko vgradimo v
               postopek za dodeljevanje državljanstva. Ko je nekdo tukaj, kot državljan druge
               države, ta država, ki mu je dala državljanstvo, tudi zahteva lojalnost za to, da to
               državljanstvo ima. Recimo, da je nelojalen do Slovenije ali da ima neka aktualna
               politična stališča, ki niso všeč večini državljanov v Sloveniji, ali konkretno niso
               všeč gospodu Hvalici ali nekomu drugemu. Ali je interes države, da ima ta urejen
               položaj ali ne? Ali je interes države Slovenije, da se tudi pri tem ve ali ima stalno
               bivališče ali ga nima? Da ima pravno stvari urejene. Jaz bi celo rekel, da pri
               tistih, ki ne izražajo lojalnosti, ki so tuji državljani, tujci na našem ozemlju in
               ima morda Slovenija celo večji interes, da točno ve, kje prebivajo. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Naslednja razprava. Prijavljen ni nihče. Gospod Debelak, državni sekretar
               je v razpravi zasledil nekaj vprašanj in jih bo verjetno poskušal odgovoriti.</p>
            </sp>
            <sp who="SDZ2:DebelakSlavko">

               <speaker>MAG. SLAVKO DEBELAK:</speaker>

               <p>Hvala. Spoštovane poslanke in poslanci, postavljali ste nekatera vprašanja, in menim,
               da bi bilo dobro na njih odgovoriti, tudi na nekatere trditve, ki mogoče niso bile
               dobro razumljene oziroma so netočne, tako kot sem si jih zapisoval in nekatere bom
               lahko združil.</p>
               <p>Gospod Ivo Hvalica, zagotavljam vam, vsaj kar se tiče ministrstva za notranje zadeve,
               da sprejem tega zakona na vladi in pošiljanje v državni zbor nikakor ni bilo namenoma
               trinajst dni, kot ste povedali, pred agresijo Nata. Mi smo ta zakon pripravili že
               lansko leto in namen je bil popolnoma drugačen, da se uredijo zadeve. Tu moram
               izpostaviti tisto, kar je povedal dr. Ribičič večkrat. Vsaka urejena država, in tu mi
               bo gospod Janez Janša verjetno pritrdil, z varnostnega vidika, ne samo s pravnega
               vidika, želi imeti temeljito evidenco vseh, ki bivajo na njenem ozemlju. Če je bila
               to datumska koincidenca, to nikakor ni bila namenoma stvar, ki bi reševala
               problematiko, ki je sedaj na območju Kosova oziroma Zvezne republike Jugoslavije.</p>
               <p>Gospod Ivo Hvalica, vi, kot zelo dober poznavalec italijanskega prava pa italijanske
               prakse, ste verjetno zasledili, da je Italija lansko leto, zdi se mi, oktobra, na
               podoben način, kot je ta zakon, legalizirala ilegalce, in sicer, do številke 185.000.
               Zakon se imenuje - pa me, prosim, popravite, ker italijansko ne razumem dobro - zakon
               <q>"Sanatoria"</q> ali nekaj podobnega. 185.000 osebam, ki so ilegalno živele v Italiji, je
               bila dana možnost, da si uredijo svoj status, legalizirajo; pogoj je bil, da so v
               Italiji živeli pet oziroma več let. Enako prakso je ubrala tudi Velika Britanija,
               enako ureja problematiko tudi Francija, in podobno so zadeve uredili tudi v Nemčiji.
               Tu se strinjam z gospodom Janezom Janšo, da ta praksa velja za vse. Ampak, gospod
               Janez Janša, mi ta trenutek nimamo problemov s tistimi tujci, o katerih ste vi
               govorili, niti enega evidentiranega problema - ti se namreč evidentirajo bodisi pri
               humanitarnih organizacijah, največkrat pa pri varuhu človekovih pravic. Zakaj ne?
               Preprosto zaradi tega, ker so si oni do leta 1990 oziroma 1991 uredili status, ker so
               si to morali. Osebe, ki pa prišle z območja Jugoslavije, pa te obveznosti niso imele
               in je obveznost za njih nastopila šele z osamosvojitvijo Slovenije.</p>
               <p>Gospod Zagožen je vprašal, zakaj dva datuma. Pravilno je ugotovil, v enem datumu se
               govori o stalnem prebivališču, v drugem datumu pa se govori o prebivališču. Zlasti pa
               ga zanimajo dokazila, katera so tista dokazila. Ta dokazila so, gospod Zagožen, vsa
               tista, ki jih predvideva zakon o splošnem upravnem postopku, vključno s tistimi, ki
               ste jih vi predlagali, se pravi, dokazila s pričami. Obstaja register tujcev,
               register prebivalstva do leta 1991, ki bo temeljno dokazilo. So pa še druga dokazila;
               tu mislim zlasti na spričevala otrok, ki so hodili, recimo, v šolo oziroma še sedaj
               hodijo v šolo, zdravstvene storitve, ki so se opravljale, plačila določenih računov
               stanovanja in tako naprej, vključno s tistim, kar ste vi predlagali in to je seveda
               po zakonu možno in bo tudi uporabljeno, zaslišanje prič, da se pač ugotovi pravilnost
               neke izjave.</p>
               <p>Gospod Rokavec je vprašal, koliko oseb je bilo že kaznovanih, procesoiranih po
               kaznivih dejanjih, ki jih navaja 3. člen. Moram reči, da jaz sicer teh številk ne
               poznam, mislim, da jih je bilo izredno malo, to bi verjetno lahko odgovorilo
               ministrstvo za pravosodje. Bi rekel ta kazniva dejanja so pa povzeta iz zakonodaje,
               ki jo opredeljuje sedaj veljavni zakon o tujcih oziroma tudi bodoči zakon o tujcih, o
               katerem ste danes že razpravljali.</p>
               <p>Zdi se mi, da je gospod Gasparini govoril o neprekinjenem bivanju gospe, državljanke
               ruske federacije, ki je samo za pet dni zapustila Slovenija in se ji je štelo v
               bistvu to kot prekinitev bivanja in si ne more urediti in pridobiti statusa. Seveda
               to ne drži. Neprekinjeno bivanje oziroma prekinitev bivanja se šteje po praksi
               ustavnega sodišča in tudi vrhovnega sodišča do 90 dni in seveda ta prekinitev mora
               biti, če gre za upravičeno, zaradi šolanja, izobraževanja, zdravljenja ali nekaj
               podobnega, vse ostalo se pa šteje za neupravičeno prekinitev in se seveda v tem
               kontekstu tudi uporablja.</p>
               <p>Gospod Ivo Hvalica je tudi omenil lojalnost. Lojalnost je dejansko termin, ki se
               pogosteje uporablja pri uporabi pridobitve statusa državljanstva, manj pa seveda pri
               statusu tujca. Ta lojalnost se seveda pa pokrije v okviru določbe pri državljanstvu,
               gospod Ivo Hvalica, in sicer v tistem delu, kjer pravi približno takole: <q>"Ne sprejme
               se v državljanstvo oseba, za katero se smatra, da bi njen sprejem bil v nasprotju z
               javnim redom, varnostjo, obrambo države."</q> V tem kontekstu je ta lojalnost nekje notri
               navedena in uradniki, ki seveda odločajo o državljanstvo, potem iz tega naslova tudi
               izpeljejo.</p>
               <p>Gospod Janša je tudi rekel, da je vlada napisala razloge, zakaj ta zakon in v besedni
               zvezi navedel vladne stavke, da niso mogli ali niso hoteli. Res je, to ni šlo za
               napako, to je zavestno vstavljen tekst. Niso mogli, gospod Janez Janša, preprosto
               zaradi tega, ker niso uspeli pridobiti tista dokazila, tiste listine, ki jih pri
               ureditvi statusa tujca potrebujejo, to je recimo izpisek iz rojstne matične knjige,
               potrdilo o nekaznovanju. Seveda vi veste, da tujec, ko pridobi status, mora
               predložiti tudi potni list, v katerem se mu ta status potem evidentira kot nalepka v
               prvi fazi kot pečat. Niso hoteli, tudi to je točno, gospod Janez Janša, državljanstvo
               seveda ni avtomatizem, je pravica in kot ste vi sami povedali, prosto so se odločali,
               kdo se bo odločil za pridobitev državljanstva oziroma se ni odločil. V to se seveda
               ministrstvo, ki je pripravljalo ta predlog, ni spuščalo, ker bi to bilo seveda potem
               prejudiciranje tistih njegovih pristojnosti in pa zadev, ki jih zakon kot takšen
               določa.</p>
               <p>Spoštovane poslanke in poslanci, še na eno stvar bi vas rad opozoril in to niti v
               obrazložitvi, niti v moji eksplikaciji danes ni bilo posebej izpostavljeno. Zakon
               govori o osebah, katerim je možno podeliti ta status. Ta zakon pa izrecno ne govori,
               kaj pa, če te osebe kršijo pravila igre v Sloveniji, če delujejo v nasprotju z javnim
               redom, pravnim redom. Takrat se pa korelacijsko uporabi zakon o tujcih, ki v 24.
               členu, če se ne motim, pravi, koga je možno izgnati, prisilno, bi rekel, odstraniti,
               mu odreči nek status. Seveda gre za osebe, ki so kršile pravo, storile kazniva
               dejanja, delovale v nasprotju s pravnim redom, ki ga določa slovenska ustava oziroma
               slovenska zakonodaja.</p>
               <p>Opravičujem se, če mogoče nisem na katero od postavljenih vprašanj odgovoril. Ampak
               to, kar sem si beležil, mislim, da je bolj ali manj bilo postavljeno kot
               problematično iz vaših ust. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, mag. Debelaku. K repliki se je prijavil najprej Ivo Hvalica, potem želi
               tudi Jože Zagožen.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Gospod Slavko Debelak. Kar se tiče datuma se nisva razumela. Jaz nisem
               rekel, da je to vlada naredila nalašč pred tem datumom. Ne! Zgodil se je pač drugi
               datum. Zgodilo se je najbolj hrabro, najbolj bojevito, nikdar premagano in pojoče
               ljudstvo, in po tistem pravim, da so se zadeve spremenile. To smo videli sredi bele
               Ljubljane. Zadeve so se spremenile. Da ne bo nesporazuma. Jaz mislim, da bi po tem,
               kar se je zgodilo 26. marca, morala vlada tu biti bolj pozorna in to tudi dodatno
               opremiti z nekim stališčem. Trdno sem prepričan v to.</p>
               <p>Kar se tiče legalizacije. 150 tisoč ekstra <q>"komunitarjev"</q>, tako jih Italijani
               imenujejo. Moram pa povedati, da je to zelo majhen del, ker teh je v Italiji milijon
               50 do milijon 100 tisoč. To dnevno poslušamo. To pomeni, da so jih legalizirali samo
               eno sedmino. Sedaj pa poglejmo ta proporc. Gre samo za eno sedmino. Ne gledati
               absolutno številko. Treba jo je gledati v relativnem smislu.</p>
               <p>Kar se tiče lojalnosti. Dragi Slavko Debelak! Jaz sem rekel, da smo to celo mi in jaz
               kot prvi predlagatelj zakona o Slovencih brez slovenskega državljanstva to
               ukomponiralili, ker smatramo, da lahko en tak status dobi, ki je bolj, bi rekel,
               emblematičnega pomena. Vendar, da tak status lahko dobi samo Slovenec, ki je lojalen
               do te države, do jezika in do vsega. Pa ne nekdo, ki živi v Sloveniji 10 let in <q>"ima
               još uvjek štampu u džepu"</q>. Pa niti govoriti ne zna.</p>
               <p>Neverjetno! Neverjetno! Nekateri tudi ne morejo mimo svojih sedanjih in bodočih
               volivcev. Tako, da jih kar naprej nekaj vznemirja. Neverjetno! Tu smo v državnem
               zboru, nismo v Fužinama, da se razumemo.</p>
               <p>Kar se tiče kršitev in korelacije zakona do tujcev, teoretično da, ampak praktično pa
               poglejmo. Vsak dan preberite, če imate čas, če ne beremo samo prve in druge politične
               strani, tudi kroniko v naših časopisih. Pa poglejte, kaj se tam dogaja! Bolj malo
               Gorenjcev je tam, tudi Primorcev je bolj malo, ampak <q>"mekanih"</q> je, pa kolikor hočeš.
               Ampak ne vem, da bi koga zaradi teh kršitev že izgnali. Hvala lepa. </p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Prosim, da se diskusija odvija le pred mikrofoni. Želi kdo replicirati,
               zlasti tisti, ki ste med razpravo govorili? Ne. Gospod Zagožen ima repliko, nato pa
               gospod Jakič tudi kot repliko.</p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p>Hvala lepa. Imam samo tri kratke stvari. Najprej, kar se tiče listin, ki naj bi bile
               razlog tudi, da nekdo ni mogel urediti statusa. Pri tem se mi zdi, da je zelo
               pomembno, da ločimo tiste, ki so poskušali dobiti ta status, ki so dali vlogo, ko so
               se trudili in tiste, ki niso ničesar napravili. To je zelo važno.</p>
               <p>Drugo, kar ste omenili, stanovanja je treba ločiti, na koga se račun za stanovanje
               glasi in kdo je lastnoročno podpisal ta račun. To je kriterij. Računi se vsi glasijo
               na nosilca stanovanja, plačuje pa žena ponavadi, tako je v teh primerih.</p>
               <p>Tretje. Pri dokazilih menim, da bi priče morale biti obvezno slovenskega rodu, zato
               ker prič iz svojega okolja lahko dobi nekdo kolikor hoče. Tudi jaz menim, da bi tak
               zakon moral veljati za vse tujce in ne samo za te, ki so iz nekdanje Jugoslavije.
            </p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa za repliko gospoda Jožeta Zagožna. Repliko ima tudi gospod Jakič.</p>
            </sp>
            <sp who="SDZ2:JakičRoman">

               <speaker>ROMAN JAKIČ:</speaker>

               <p>Hvala za besedo. Na vaš poziv, seveda, gospod podpredsednik, sem se javil k repliki,
               da tudi pred mikrofonom povem to, kar si mislim o nastopu gospoda Hvalice.
               Demonstracije na ulicah nimajo nobene zveze s tem zakonom in s podelitvijo tega
               statusa. Bil sem v New Yorku, kjer so tudi vihrale jugoslovanske in albanske zastave,
               ker so ljudje demonstrirali. Pravico imajo demonstrirati, to je eno.</p>
               <p>Kar se pa tiče, in na to sem odreagiral v prvi klopi, ko je gospod Hvalica govoril o
               tem, kaj ima kdo v žepu. Tudi njega sem videl nositi v žepu El Piccolo. Kaj to
               pomeni. Tudi Hvalica je podobno, kot tisti, ki nosijo kakšen drug časopis. In seveda
               glede na to, da sem mislil na začetku, da je kolega Maks Lavrinc pretiraval, zdaj na
               koncu menim, da bi v resnici nastopi gospoda Hvalice sodili v včerajšnji dan, ko se
               je proslavljala obletnica rojstva velikega diktatorja.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>To je bila replika gospoda Jakiča. Na to bo repliciral gospod Ivo Hvalica.
               Proceduralno ima kolega zdaj.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Ne, ne! Sem že bil tu, to se je treba pravočasno. Predsednik tako se oziroma
               podpredsednik.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Kolega Ivo Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Treba je malo reda spoštovati.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Proceduralno, gospod.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Kar se tiče insinuacije. Tukaj vidim nekoga z zeleno srajco. Jaz je nimam. Kar se
               tiče demonstracije na ulicah, kar se tiče demonstracije na ulicah, te demonstracije
               so bile opremljene z jugoslovansko zastavo z rdečo zvezdo, proti kateri smo mi vstali
               25. junija 1991 leta. Kar se tiče <q>"štampe"</q>. Italija je tako blizu, da bi moral
               vedeti, da to ni šanski časopis in da ni El Piccolo, ampak je Il Piccolo in da je to
               časopis v jeziku, ki je priznan kot uradna manjšina v našem parlamentu. Zaenkrat
               cirilica še to ni. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p><gap n="..."/> <stage>(Smeh v dvorani.)</stage> <gap n="..."/> Hvala lepa. Kolegi poslanci in poslanke! Da se en bi
               oddaljevali od same vsebine, in bojim se, da gremo stran od tega problema, se bomo
               morali bolj striktno držati poslovnika. Proceduralno, že prej najavljeni, kolega
               Battelli izvoli.</p>
            </sp>
            <sp who="SDZ2:BattelliRoberto">

               <speaker>ROBERTO BATTELLI:</speaker>

               <p>Hvala lepa, gospod podpredsednik. Moj proceduralni ugovor gre vam.</p>
               <p>Zaradi tega, ker niste prekinili nekatere govornike tu, ki so nastopali iz
               rasističnih pozicij. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Jaz tega nisem zasledil. Ima še kdo konstruktivno razpravo? Če razprave
               in replike ni več, zaključujem. Prosim? Komu replicirate?</p>
            </sp>
            <sp who="SDZ2:JakičRoman">

               <speaker>ROMAN JAKIČ:</speaker>

               <p>Hvala za besedo. Repliciram gospodu Hvalici. Glede na to, da je rekel, da je pravilno
               ugotovil, da je to parlament, kar pomeni <q>"parlare"</q> da si bo treba povedati vse, kaj
               si eden o drugem tudi mislimo.</p>
               <p>Jaz nisem šel v to, zakaj ima gospod Hvalica rdeče-črno kravato, čeravno bi tudi iz
               tega lahko kakšno podobno asociacijo potegnil.</p>
               <p>Ko sem govoril o zastavah. Njegov argument. Gospod Hvalica je za tem odrom rekel, da
               njegov argument je to, da je to tista zastava, proti kateri smo se borili 1991. leta.
               Jaz sem ravno na tej točki povedal, da ta ista zastava vihra sredi New Yorka, proti
               kateri se borijo sedaj 6 tednov. Zato sem repliciral na tej točki.</p>
               <p>Jaz bi seveda tudi prosil, da gospod Hvalica skladno tudi z ustavo Republike
               Slovenije, ki govori o strpnosti oziroma o spodbujanju nestrpnosti, neha s svojimi
               nestrpnimi nastopi za tem govorniškim odrom. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Tudi jaz mislim, da sam način sedanje diskusije - prosim kolega, da
               zapustite, ste končali, oprostite - ne bo privedel kaj boljšega k temu zakonu o
               urejanju statusa državljanov. Zato bi želel, da so replike vsebinske. Potem bomo s
               takimi replikami, ki ne prispevajo k temu, prenehali. Izvolite, kolega Ivo
               Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Kar se tiče barv moje kravate, so to barve starega karantanskega grba.
               <stage>(Smeh.)</stage> Dovolj?</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Mislim, da je bila replika res kratka. Želi še kdo razpravljati? Kot
               zadnji se je prijavil še gospod Schiffrer.</p>
            </sp>
            <sp who="SDZ2:SchiffrerMarijan">

               <speaker>MAG. MARIJAN SCHIFFRER:</speaker>

               <p>Spoštovani! Mislim, da imam kravato nevtralnih barv, se pravi, da bom lahko nekaj
               povedal.</p>
               <p>Namreč, jaz bi gospoda državnega sekretarja vprašal - sicer sem, žal, samo preletel
               ta predlog zakona - kaj je pa s tistimi Slovenci, rojenimi v tujini? Starši so
               Slovenci, so emigrirali in so potem tam rojeni otroci, ki so za nas še vedno
               Slovenci, po tem zakonu so pa tujci. Ali imajo kakšno prednost, če hočejo dobiti
               slovensko državljanstvo? Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Torej, gospod Schiffrer bi želel konkreten odgovor, če ga lahko poda mag.
               Slavko Debelak.</p>
            </sp>
            <sp who="SDZ2:DebelakSlavko">

               <speaker>MAG. SLAVKO DEBELAK:</speaker>

               <p>Gospod Schiffrer, imajo prednost, tako pri pridobitvi statusa tujca, kjer posebej v
               sedaj veljavnem zakonu piše, da se jih preferira pri urejanju tega statusa, tako tudi
               pri pridobitvi državljanstva. Tudi novi zakon o tujcih, o katerem smo že
               razpravljali, kar sem posebej izpostavil, daje še večji poudarek tistim tujcem, ki so
               slovenskega rodu in si želijo v Sloveniji urediti tujski status ali pa slovensko
               državljanstvo. To je urejeno v zakonu o tujcih in v zakonu o državljanstvu.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod državni sekretar. Ne vidim nobene roke več, zato zaključujem
               splošno razpravo.</p>
               <p>Prehajamo na razpravo o predlaganih sklepih in stališčih. Najprej dajem v razpravo
               prvi sklep matičnega delovnega telesa, ki se glasi: <q>"Predlog zakona o urejanju
               statusa državljanov drugih držav, naslednic nekdanje SFRJ, v Republiki Sloveniji,
               prva obravnava, je primerna podlaga za pripravo predloga zakona za drugo obravnavo."</q>
               Želi kdo razpravljati? <stage>(Ne želi.)</stage> Razpravo zaključujem.</p>
               <p>Prehajamo na odločanje. Ugotovimo prisotnost! <stage>(57 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(11 poslancev.)</stage></p>
               <p>Ugotavljam, da je predlagani sklep izglasovan.</p>
               <p>Prehajamo na razpravo o stališčih, ki jih je pripravilo matično delovno telo in so
               zapisana v poročilu delovnega telesa, kot tudi na razpravo o dopolnjevalnem predlogu,
               ki ga je podal poslanec Ciril Ribičič in o spreminjevalnem predlogu poslanske skupine
               socialdemokratske stranke.</p>
               <p>Dopolnjevalni predlog gospoda Cirila Ribičiča imate na mizi. Spreminjevalnega
               predloga socialdemokratske stranke nimate še na mizi in ga bom prebral: <q>"Vlada
               Republike Slovenije naj pri pripravi predloga zakona za drugo obravnavo spremeni
               določbe 3. člena tako, da bodo v največji meri preprečile zlorabe zakona in
               zagotovile, da lahko le osebe, ki so lojalne do Republike Slovenije, prejmejo
               dovoljenje za stalno bivanje v Republiki Sloveniji."</q> Obrazložitev. Preprečiti je
               treba zlorabe zakona in zagotoviti, da osebe, ki so nelojalne do Republike Slovenije,
               ne morejo pridobiti dovoljenja za stalno bivanje. Sedaj odpiram razpravo o vseh. Želi
               kdo razpravljati? <stage>(Ne želi.)</stage> Potem prehajamo na odločanje.</p>
               <p>Najprej dajem na glasovanje oba dopolnjevalna predloga, torej predlog poslanca
               združene liste socialdemokratov Cirila Ribičiča in potem dopolnjevalni predlog
               socialdemokratske stranke. Najprej odločamo o dopolnjevalnem predlogu poslanca Cirila
               Ribičiča. Ugotovimo prisotnost! <stage>(59 prisotnih.)</stage></p>
               <p>Kdo je za dopolnjevalni predlog? <stage>(32 poslancev.)</stage> Je kdo proti? <stage>(23 poslancev.)</stage></p>
               <p>Ugotavljam, da je dopolnjevalno stališče sprejeto.</p>
               <p>Sedaj prehajamo na odločanje o dopolnjevalnem predlogu poslanske skupine
               socialdemokratske stranke. Prehajamo na odločanje. Prebral sem ga že prej. Ugotovimo
               prisotnost! <stage>(61 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(28 poslancev.)</stage></p>
               <p>Ugotavljam, da dopolnjevalni predlog poslanske skupine socialdemokratov ni
               sprejet.</p>
               <p>Sedaj dajem na glasovanje predlog stališč v celoti. Ugotovimo prisotnost!
               Proceduralno? Obrazložitev glasu. Izvolite, kolega Ivo Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Glasoval bom proti. Hkrati izražam svojo zaprepaščenost, da niti to, da
               zahtevamo od tistih, ki jim urejamo status, lojalnost slovenski državi, niti to ni
               izglasovano v tem državnem zboru. Uvedite cirilico, bog vam pomagaj!</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bila obrazložitev glasu. Želi še kdo obrazložiti glas? Zgleda, da
               ne, prehajamo na odločanje o predlogu stališč v celoti. Ugotovimo prisotnost! <stage>(60
               prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(16 poslancev.)</stage></p>
               <p>Ugotavljam, da je predlog stališč v celoti sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>7. TOČKO DNEVNEGA REDA - PREDLOG ZAKONA O VARSTVU OSEBNIH PODATKOV.</title>
               </p>
               <p>Predlog zakona je v obravnavo zboru predložila vlada Republike Slovenije. Želi
               predstavnik vlade besedo? Izvolite, gospod minister Marušič.</p>
            </sp>
            <sp who="SDZ2:MarušičTomaž">

               <speaker>TOMAŽ MARUŠIČ:</speaker>

               <p>Gospod predsednik, hvala lepa. Spoštovane gospe poslanke in gospodje poslanci! Pred
               vami je zakon o varstvu osebnih podatkov v drugi obravnavi. Gre za varstvo osebnih
               podatkov, ki je ustavna kategorija v slovenskem prostoru od leta 1989, pri čemer
               navajam ustavne amandmaje k slovenski ustavi iz leta 1989.</p>
               <p>Ustava iz leta 1990 v svojem 38. členu opredeljuje varstvo osebnih podatkov, in sicer
               postavlja štiri temeljna načela, s tem da varstvo osebnih podatkov določa samo zakon
               kot temeljno človeško pravico; da se osebni podatki lahko uporabljajo samo z namenom,
               ki ga predpisuje zakon, se pravi, ne sme biti kršen namen zbiranja; da ima vsakdo
               pravico seznaniti se z osebnimi podatki, ki se nanašajo nanj; in nenazadnje, da ima
               prizadeti državljan pravico do sodnega varstva. To so štiri lapidarna načela, ki
               izhajajo iz naše ustave.</p>
               <p>Na podlagi tega smo že v letu 1992, z uveljavitvijo v letu 1993, sprejeli zakon o
               varstvu osebnih podatkov. Vendar smo v letu 1994 ratificirali konvencijo Sveta Evrope
               o varstvu posameznika glede na avtomatsko obdelavo osebnih podatkov, pri čemer se je
               pokazala potreba kot nujnost za sprejem novega zakona. Zato se je zakon, ki je pred
               vami, rodil v svojem prvem branju že v letu 1994 <stage>(citiram: Poročevalec številka
               29/94)</stage>. Ta zakon, ki je šel v zakonodajni postopek, kot rečeno, v letu 1994, je v
               celoti sprejel vse evropske standarde, zlasti pa konvencijo Sveta Evrope, ki sem jo
               ravnokar omenil, pri tem pa moramo tudi upoštevati direktive Sveta Evrope. Zakon, ki
               je danes pred vami v drugem branju, v celoti upošteva vse evropske pravne standarde.
               Zlasti poudarjam direktivo Evropske unije.</p>
               <p>Zakon o varstvu osebnih podatkov določa pravice in postopke ter ukrepe, s katerimi se
               preprečuje nezakonit in prekomeren poseg v integriteto človekove osebnosti, ki so
               posledica obdelave osebnih podatkov. Seveda se morajo ti podatki se morajo nanašati
               na tega državljana. Cilj varstva osebnih podatkov ni varstvo podatkov kot takih, to
               se pravi podatkov samih, temveč gre tu za varstvo posameznika, seveda tistega
               posameznika, na katerega se ti podatki nanašajo in s tem njegove informacijske
               zasebnosti. Varstvo osebnih podatkov je omejeno, to je tudi načelo, z varstvom
               osebnih podatkov drugih.</p>
               <p>Vse ostalo, ne bi vas dalj zadrževal, vse ostalo je tudi razvidno iz obrazložitve
               tega zakonskega predloga. Glede amandmajev, ki ste jih prejeli danes na mizo, v imenu
               predlagatelja, to je vlade, umikam novi 11.a člen, ki je zabeležen, zapisan na 6.
               strani, točka 17. Tu gre v bistvu za lapsus, kjer imamo pod 16. točko in 17. točko
               eno in isto zakonsko določbo, s to razliko, da pod 17. točko vsebuje neprimerno
               besedilo <q>"skrival"</q>. Beseda <q>"skrival"</q> pa sodi bolj v kazensko zakonodajo kot v ta
               zakon. Zaradi tega na 6. strani, 17. točko, novi člen, tako kot se navaja, umikam.
               Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa, gospodu ministru Marušiču. Predlog zakona je obravnaval odbor za znanost
               in tehnologijo kot matično delovno telo. Želi poročevalec predstaviti mnenje odbora?
               Prosim, gospod Bevk ima besedo.</p>
            </sp>
            <sp who="SDZ2:BevkSamo">

               <speaker>SAMO BEVK:</speaker>

               <p>Hvala za besedo, gospa podpredsednica. Spoštovani zbor! Za poročevalca je bil določen
               podpredsednik odbora, mag. Franc Žnidaršič, ki pa je danes službeno odsoten. Ker na
               tej seji nisem sodeloval, pa bom kljub temu na kratko predstavil sklepe matičnega
               odbora.</p>
               <p>Odbor je to problematiko obravnaval na 25. seji, 8.4.1999, in sicer ponovno, kajti
               prvič se je odbor z zakonskim predlogom v drugi obravnavi srečal že v prejšnjem
               sklicu, 3. aprila 1996. Odbor je na ponovni obravnavi podprl amandmaje vlade
               Republike Slovenije, razen k 3. členu, z dne 21.12.1995, in še k 34. členu. Poleg
               tega je odbor podprl amandmaje odbora za notranjo politiko in pravosodje k 29. in 30.
               členu in komisije za politiko enakih možnosti k 3. členu. Vseh ostalih amandmajev
               odbor ni podprl. Poleg tega je odbor tudi ugotovil, da so brezpredmetni amandmaji
               odbora za notranjo politiko in pravosodje k 19., 34. in 35. členu, ki so postali
               brezpredmetni z uporabo določb zakona o upravnem sporu oziroma s pričetkom dela
               upravnih sodišč. Odbor je tudi sprejel dva svoja amandmaja in na koncu sprejel dva
               sklepa. Prvič: "Odbor državnega zbora Republike Slovenije za znanost in tehnologijo
               predlaga državnemu zboru Republike Slovenije, da obravnava in sprejme predlog zakona
               o varstvu osebnih podatkov <stage>(druga obravnava)</stage> skupaj z amandmajema odbora in
               amandmaji, ki jih odbor podpira. Končno še sklep, ki se glasi: <q>"Predlagatelj naj za
               tretje branje pripravi lektorirano besedilo zakonskega predloga."</q> Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa, gospod Bevk. Želi besedo predstavnik sekretariata? <stage>(Ne želi.)</stage> Besedo
               dajem predstavnikom poslanskih skupin. Kot prvo prijavljeni v imenu poslanske skupine
               bo imel besedo gospod Jakič.</p>
            </sp>
            <sp who="SDZ2:JakičRoman">

               <speaker>ROMAN JAKIČ:</speaker>

               <p>Spoštovana gospa podpredsednica, spoštovani kolegi, spoštovane kolegice! V imenu
               poslanske skupine, še vedno v srajci zelene barve, barvi mesta Ljubljane, želim
               govoriti o predlogu zakona o varstvu osebnih podatkov, ki je v drugi obravnavi.</p>
               <p>Ta zakon, zakon o varstvu osebnih podatkov, se nahaja v zakonodajnem postopku že od
               11.7.1994. Potrebnih je bilo kar pet let, da je naposled državni zbor otresel prah z
               zakonodajnega predloga, ki ureja eno temeljnih človekovih pravic in svoboščin, in
               sicer pravico do varstva pravic zasebnosti. Stari in sedaj še veljavni zakon, ki je
               stopil v veljavo že davnega 1990. leta, še pred sprejemom ustave Republike Slovenije,
               je torej že osem let neskladen z določbami ustave oziroma s statusom Republike
               Slovenije kot samostojne države. Poleg tega je državni zbor 21.1.1994, kot je rekel
               minister, ratificiral konvencijo o varstvu posameznika glede na avtomatsko obdelavo
               podatkov, ki tudi zahteva prilagoditev domače zakonodaje evropskim normam varstva
               pravic posameznikov in posameznic.</p>
               <p>Vlada kot predlagateljica zakona je zapisala, da je glavni in temeljni cilj zakona
               dodatno uskladiti zakonsko ureditev varstva osebnih podatkov z ustavo in ratificirano
               konvencijo o varstvu posameznic in posameznikov, glede na avtomatsko obdelavo
               podatkov, in mnenjem strokovnjakov Sveta Evrope o varstvu podatkov v Republiki
               Sloveniji. Zakon bo določil pravice, načela, postopke in ukrepe, s katerimi se
               preprečujejo nezakoniti in prekomerni posegi v integriteto človekove zasebnosti, ki
               so lahko posledica zbiranja, obdelave, shranjevanja in posredovanja podatkov, ki se
               nanašajo nanj, ter njihove uporabe. Prav tako naj bi se v čim večji meri
               racionaliziralo zbiranje, shranjevanje in uporaba osebnih podatkov, in sicer z
               oblikovanjem evidenc, tako da bodo v njih vsebovane osebne podatke uporabljali
               različni organi. Seveda tiste, za katere bodo imeli pooblastilo v zakonu in za
               namene, določene z zakonom.</p>
               <p>Poslanska skupina Liberalne demokracije Slovenije je k temu predlogu zakona vložila
               amandmaje, in sicer k 4., 8., 22. in 35. členu predlaganega zakona. Pri 4. členu
               poslanska skupina meni, da so vsi osebni podatki občutljivi, zato je še posebej
               pomembno, da je varnost pred neavtoriziranim dostopom zagotovljena vsem vrstam
               osebnih podatkov. Poleg tega pa je potrebno poleg nečitljivosti podatkov, ki se
               prenašajo prek računalniških omrežij, nameniti pozornost tudi varnosti vsebine teh
               podatkov.</p>
               <p>Problematičen po našem mnenju je prenos podatkov prek računalniških omrežij, ki so
               zaradi prostega dostopa in naglega razvoja tehnologije na tem področju še posebej
               dovzetna za vdore, krajo in potvarjanje podatkov, ki se prenašajo od enega
               upravljavca zbirk podatkov do drugega.</p>
               <p>Taki prenosi so varni samo v zaprtih in notranjih sistemih, pa še v teh lahko prihaja
               do zlorab. Poleg tega bi v primeru sprejetja izvirne določbe tega člena, bilo
               nemogoče podatke sporočati po telefonu ali telefaksu, ki prav tako tvorita
               telekomunikacijsko omrežje.</p>
               <p>Pri 8. členu, s to določbo se še posebej varujejo osebni podatki, ki se nanašajo na
               rasno in drugo poreklo, politična, verska in druga prepričanja, izobrazbo,
               zdravstveno stanje, razen nalezljivih bolezni, in spolno življenje. Ustava v 41.
               členu določa, da ni nihče dolžan opredeliti svojega verskega ali drugega prepričanja,
               kar zajema le del tu navedenih osebnih podatkov.</p>
               <p>Vendar se glede večine navedenih osebnih podatkov zastavlja dodatno vprašanje, na
               kakšni podlagi jih je sploh mogoče obdelovati. V nekaterih državah je prepovedano
               povezovati in obdelovati take podatke, saj kmalu lahko pride do zlorab in
               diskriminacij obravnavanega posameznika oziroma posameznice. Tu lahko omenimo nemške
               izkušnje, v zvezi z njihovo varnostno obveščevalno službo, ki je zlorabila take vrste
               zbranih in obdelanih podatkov v primeru preganjanja pripadnikov Rdeče armade.
               Diskriminirani so bili namreč takrat tudi nedolžni domnevni simpatizerji Rdeče
               armade.</p>
               <p>Glede na to, menimo v poslanski skupini, da bi kazalo obdelavo pretežne večine v tej
               določbi navedenih, podatkov vezati na izrecno privolitev posameznice oziroma
               posameznika, seveda brez prisile. Tako bi zakon lahko določil obdelavo teh podatkov
               le ob dodatnem pogoju privolitve brez prisile. To je sedaj po ustavi rešeno le za
               versko ali drugo prepričanje.</p>
               <p>Vlada z določbo 22. člena predloga zakona prav tako omejuje pravico do varstva
               zasebnosti posameznikov oziroma posameznic iz razlogov nacionalne varnosti, obrambe
               in javne varnosti. Zato se je poslanska skupina LDS odločila, da bo predlagala
               dopolnitve tega zakona. Saj po našem mnenju predlog zakona omogoča državi, da se
               zopet prelevi v orlovskega vsemogočnega velikega brata, ki bedi nad življenji svojih
               državljank in državljanov. Še zlasti se naša skupina zavzema za popolno varstvo
               osebnih podatkov, ki se nanašajo na rasno in drugo poreklo, politična, verska in
               druga prepričanja, izobrazbo, zdravstveno stanje, razen, kot sem že prej rekel,
               nalezljivih bolezni, in spolno življenje. V tej smeri gredo tudi usmeritve Evropske
               unije, ki prepovedujejo obdelovanje podatkov o etničnem izvoru, politični
               opredelitvi, verskih in filozofskih prepričanjih, članstvu v sindikatih, zdravstvenem
               in spolnem življenju. Poleg tega so v državah EU ustanovili tudi posebne organe za
               zaščito pravic in svoboščin, ki se tičejo obdelave osebnih podatkov, kajti kot trdi
               Simon Davis, vodja britanske skupine za varovanje človekovih pravic, se vsak
               državljan oziroma državljanka tudi vi, spoštovane kolegice in spoštovani kolegi,
               danes pojavlja oziroma se pojavljamo v približno 200 različnih podatkovnih zbirkah.
               Takšne rudnike informacij se centralizira, prečesava in povezuje, tako da se lahko
               izdela izredno podrobna podoba posameznika oziroma posameznice. Z dopolnitvami tega
               zakona zato skuša naša poslanska skupina Liberalne demokracije Slovenije uveljavljati
               načelo restriktivnosti pri določanju omejevanja pravic posameznikov, katerega bistvo
               je v tem, da se omeji pravica do varstva samo za tiste osebne podatke, ki so nujno
               potrebni za dosego namena, zaradi katerega se zbirajo. Na primer, zatiranje
               kriminala. Pri tem pa je potrebno izključiti tako imenovane, po našem prepričanju,
               nepotrebne podatke, ki ne ogrožajo nacionalne varnosti. Omejevanje posameznikov pri
               varstvu svojega političnega, verskega prepričanja in tako dalje zaradi potreb
               nacionalne varnosti spominja le na mračna obdobja preganjanj ter osebnih
               diskvalifikacij, ki jih poskušamo, upam, pokopati na pokopališču zgodovine.</p>
               <p>Zato v imenu poslanske skupine pričakujem, da boste podprli naše predlagane amandmaje
               na zakon o varstvu osebnih podatkov. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa gospodu Jakiču. Želi predstavnik še katere poslanske skupine besedo?
               Prosim, gospod Ribičič.</p>
            </sp>
            <sp who="SDZ2:RibičičCiril">

               <speaker>DR. CIRIL RIBIČIČ:</speaker>

               <p>Spoštovani! Da bi bil krajši, bom rekel, čeprav ne smem polemizirati, da večino tega,
               kar je povedal gospod Jakič, podpira tudi naša poslanska skupina.</p>
               <p>Gre za izredno občutljivo področje poseganja v zasebnost posameznika in zaradi tega
               bo naša poslanska skupina podprla vse tiste spreminjevalne predloge pri tem zakonu,
               ki bodo za nas prepričljivi z vidika varovanja človekovih pravic pri poseganju v
               zasebnost in z vidika tega, da se ne bi kršila izrecna ustavna prepoved o tem, da se
               osebni podatki ne smejo uporabljati v nasprotju z namenom, zaradi katerega so bili
               zbrani. To bodo torej kriteriji oziroma to bosta dva temeljna kriterija za podporo
               poslancev naše poslanske skupine k zakonu in k posameznim spreminjevalnim
               predlogom.</p>
               <p>Ob tem bi rad spomnil na razpravo, ki smo jo v zvezi z zakonom o Sovi vodili o teh
               vprašanjih. Povezani sta vprašanji tistega in tega zakona v tem smislu, da smo z neke
               vrste generalnim pooblastilom omogočili, da dobi Sova osebne podatke iz zbirk, ki
               niso namenjene in niso bili zbrani za to, da bi jih uporabljala Sova. Mi smo pa
               omogočili z zakonom, da to dobi. Formalno je to skladno z ustavo, ker ustava pravi,
               da se z zakonom določa namen. Če je pa v resnici skladno s črko in duhom ustave, pa
               bo pokazal spor, ki je pred ustavnim sodiščem.</p>
               <p>Po mojem mnenju je rešitev vprašljiva. Omenjam jo pa iz enega posebnega razloga.
               Celotna ureditev zbiranja podatkov dobi s to zakonsko ureditvijo o Sovi drugačen
               smisel, postane na nek način, da rečem tako, nevarnejša. Namreč, zavedati se moramo
               pri vsaki posamezni določbi, pri vsakem posameznem zakonu, ki bo urejal zbiranje
               podatkov, in pri tem zakonu, ki govori o varstvu osebnih podatkov, da smo odprli z
               zakonom o Sovi možnost zbiranja teh podatkov tudi za posebne namene. Tako generalno
               pooblastilo pač pomeni, da moramo pri vsakem zakonu biti toliko bolj pozorni.</p>
               <p>To se pravi, če še ponovim enkrat generalno stališče poslanske skupine. Podprli bomo
               ta zakon, vendar popravljen, dograjen na takšen način, da bo restriktivneje določena
               možnost tistih rešitev, ki so sporne z vidika poseganja v človekove pravice in z
               vidika z ustavo določene prepovedi o uporabi podatkov v skladu z namenom njihovega
               zbiranja. Glede prve stvari bomo v glavnem podpirali amandmaje, ki so jih pripravili
               glede tega v drugih poslanskih skupinah. Naša poslanska skupina pa je prispevala
               amandma k 8. členu, ki ima ravno ta namen, da ne bi nekdo uporabljal zbirke in
               podatkov, ki že obstojijo, za drugačne namene, kot pa so bili ti podatki zbirani. Če
               ne pride do spremembe 8. člena, v skladu s tem, kar predlagamo z našim amandmajem,
               potem se ravno omogoči to, da se z zakonom, z novim zakonom spremeni namen zbiranja
               podatkov; gre pa za podatke, ki so bili že zbrani z določenim namenom. Hvala
               lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa, gospodu Ribičiču, ki je razpravljal v imenu poslanske skupine. V imenu
               poslanske skupine gospod Jože Zagožen.</p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p>Hvala lepa. V osnovi seveda nismo proti zakonu o varstvu osebnih podatkov, ki naj
               zaščiti integriteto posameznika tudi z zakonom. Imam pa vtis, da je s tem zakonom kar
               nekaj čudnih stvari.</p>
               <p>Prva stvar je že ta, da je zakon pripravilo ministrstvo za pravosodje. V Poročevalcu
               je še vedno napisana gospa Meta Zupančič. Kot matično delovno telo pa je bilo
               dodeljeno odboru za znanost in tehnologijo. To seveda ni logično in kaže na zelo
               različne interese pri tem zakonu. Zadnjič smo bili na eni seji, ko je gospod Špiletič
               vprašal za neke stvari v zvezi s kapitalskimi pretoki, seji delovnega telesa
               državnega zbora, in je bilo odgovorjeno, da gre za osebne podatke in da teh podatkov
               ne more dobiti kot član delovnega telesa. Bili smo tudi priča nekaterim obravnavam na
               sodišču, ko so bili posamezniki in institucije kaznovani, ker so objavili imena in
               priimke pripadnikov oziroma rezervistov nekdanje Udbe. Znano je, da v Nemčiji ni šlo
               samo za to, kar je bilo tu omenjeno, za zaščito pripadnikov Rdečih brigad, ampak
               ravno za to, da je nemška politika oziroma pravosodje postavilo hierarhijo v tem, da
               je reklo, da obstajajo tudi splošne pomembnejše vrednote, in da so bili potem na tej
               osnovi seznami sodelavcev Stasija dostopni javnosti. S temi zakoni mi zapiramo vrsto
               podatkov, tako sodelavcev državne varnosti kot tudi o sumljivih finančnih
               transakcijah, do katerih imen lastnikov kapitala in podobno več ne bomo mogli
               priti.</p>
               <p>Ravno iz teh razlogov naša poslanska skupina v amandmaju k 2. členu tudi predlaga, da
               bi delovna telesa državnega zbora morala imeti dostop do teh podatkov. Takrat se
               lahko reče, da so ti podatki tudi zaupne narave, če ne gre drugače; mogoče se tudi
               izključi javnost. Vendar državni svet in delovna telesa državnega zbora bi morala
               biti izjema in bi naj bila pristojna, da pridobijo tudi podatke, ki jih ta zakon
               ščiti. To je tudi naša osnovna pripomba in v tem smislu smo dali tudi amandma.
               Kolegice poslanke in kolege poslance prosim, da ta amandma podprejo. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa gospodu Zagožnu. Morda samo tole pojasnilo: Predlog zakona o varstvu
               osebnih podatkov je za prvo obravnavo pripravilo ministrstvo za znanost in je bilo
               zato dodeljeno odboru za znanost in tehnologijo kot matičnemu delovnemu telesu. Nato
               pa je bil v okviru vlade dogovor, da drugo obravnavo pripravi ministrstvo za
               pravosodje. V tem primeru je odbor za znanost in tehnologijo ostal kot matično
               delovno telo.</p>
               <p>Želi predstavnik še katere poslanske skupine besedo? Ugotavljam, da ne.</p>
               <p>Prehajamo na obravnavo in odločanje o posameznih členih predloga zakona.</p>
               <p>Zboru predlagam, da skladno z drugo alineo 189. člena poslovnika razpravlja in
               glasuje o vseh tistih členih skupaj, h katerim niso bili vloženi amandmaji. Želi s
               tem v zvezi kdo besedo? <stage>(Ne želi.)</stage> Ugotovimo prisotnost! <stage>(40 prisotnih.)</stage> Ponovno
               ugotovimo prisotnost! Vabim kolegice in kolege, da se nam pridružijo, ker smo pri
               glasovanju o vseh tistih členih skupaj, h katerim niso bili vloženi amandmaji. Drugič
               ugotovimo prisotnost! <stage>(39 prisotnih.)</stage></p>
               <p>Prekinjam to točko dnevnega reda in s tem tudi sejo državnega zbora. Nadaljevali bomo
               ob 14.30 uri.</p>
               <stage type="time">(Seja je bila prekinjena ob 12.53 uri in se je nadaljevala ob 14.36 uri.)</stage>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Nadaljujemo s prekinjeno 13. sejo državnega zbora.</p>
               <p>Dodatno opravičeni za nadaljevanje 13. seje so še naslednji poslanci: Stanislav
               Brenčič za popoldanski del seje, Josip Bajc od 16.00 ure dalje, Peter Hrastelj od
               17.00 ure dalje, Alojz Peterle za popoldanski del seje, dr. Helena Hren-Vencelj od
               16.00 ure dalje, Maria Pozsonec od 15.30 ure dalje, Branko Janc za popoldanski del
               seje, Geza Džuban za popoldanski del seje, Miran Jerič za pričetek popoldanskega dela
               seje, Janez Kramberger za pričetek popoldanskega dela seje, Franc Kangler za pričetek
               popoldanskega dela seje, Benjamin Henigman za pričetek popoldanskega dela seje ter od
               17.00 ure dalje in Janko Veber od 16.00 ure dalje.</p>
               <p>Prosim, da ugotovimo prisotnost v dvorani. Prisotnih je 50 poslank in poslancev; zbor
               je sklepčen in lahko nadaljuje z delom.</p>
               <p>Smo pri 7. točki dnevnega reda, pri predlogu zakona o varstvu osebnih podatkov, druga
               obravnava.</p>
               <p>Zboru sem predlagala, da skladno z drugo alineo 189. člena poslovnika razpravlja in
               glasuje o vseh tistih členih skupaj, h katerim niso bili vloženi amandmaji. Besede ni
               želel nihče, zato smo ostali pri glasovanju.</p>
               <p>Glasujemo torej o vseh tistih členih skupaj, h katerim niso bili vloženi amandmaji.
               Ugotovimo prisotnost! <stage>(45 prisotnih.)</stage> V dvorani nas je nekoliko več, zato prosim, da
               ponovno ugotovimo prisotnost. <stage>(43 prisotnih.)</stage></p>
               <p>Nadaljevali bomo čez deset minut, to je ob 14.48 uri.</p>
               <stage type="time">(Seja je bila prekinjena ob 14.39 uri in se je nadaljevala ob 14.49 uri.)</stage>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Ugotovimo prisotnost! Tretjič preverjamo sklepčnost! Glasujemo o vseh tistih členih
               skupaj, h katerim niso bili vloženi amandmaji. <stage>(54 prisotnih.)</stage></p>
               <p>Kdo je za predlog? <stage>(48 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog sprejet.</p>
               <p>Prehajamo na razpravo o posameznih členih in amandmajih k tem členom. V razpravo
               dajem 1. člen in dva amandmaja k temu členu. Vrstni red je verjetno nekoliko
               zamenjan. Prvega predlaga gospod Mežan. Če bo ta sprejet, je potem drugi, ki ga
               predlaga vlada, brezpredmeten. Gospod Mežan ima besedo.</p>
            </sp>
            <sp who="SDZ2:MežanJanez">

               <speaker>JANEZ MEŽAN:</speaker>

               <p>Hvala lepa, gospa podpredsednica. Poslanke in poslanci, lep pozdrav tudi v mojem
               imenu! Sam sem sicer član odbora za znanost, vendar pa takrat iz opravičljivih
               razlogov nisem mogel prisostvovati seji, čeprav sem vložil dopolnilo. Res nisem
               mogel, gospod Jakič, ker sem imel predstavitev mnenj o maturi. Sam sem vložil
               dopolnilo, ki ga potem odbor ni podprl, vsaj v tem pregledu piše. Zanima me seveda,
               ne stališče odbora, ampak vlade, zakaj tega dopolnila ne podpira. Sam mislim, da je
               1. člen, kot je zapisan v predlogu zakona - zapisal ga je predlagatelj - nejasen. Če
               razumem ta zakon v smislu, da je to zakon o zaščiti zasebnosti posameznika pri
               obdelavi osebnih podatkov, varovanju zbirk osebnih podatkov in uporabi le-teh, se mi
               zdi, da je člen, ki ga predlaga vlada, zelo nejasen. Zato sam predlagam to
               dopolnilo.</p>
               <p>Dopolnilo, ki ga predlaga vlada, pravi: Obdelava osebnih podatkov mora biti v jasni
               obliki, poštena in zakonita. Ta beseda <q>"poštena"</q> mi tukaj ne paše v ta člen, ker
               poštenost je pač relativna zadeva, <q>"zakonita"</q> tudi ne. Zakaj zakonita ne? Sami namreč
               sprejemamo zakon, ki bo zaščitil, ki bo zakonsko zaščitil varovanje teh osebnih
               podatkov. In v ta predlog, v ta člen vlada napiše še zakonito. Saj bo sam zakon
               zakonito ščitil zakonitost in tako naprej. Tako se mi ti dve besedi <q>"pošteno"</q> in
               <q>"zakonito"</q>, ne zdita primerni. Prosil pa bi vlado, da mi pove, zakaj vendarle moje
               dopolnilo ni ustrezno. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Prosim, minister Marušič ima besedo, ki bo dal pojasnilo.</p>
            </sp>
            <sp who="SDZ2:MarušičTomaž">

               <speaker>TOMAŽ MARUŠIČ:</speaker>

               <p>Podpredsednica! Hvala lepa. Gospe poslanke, gospodje poslanci!</p>
               <p>Odgovarjam v zvezi z vprašanjem poslanca državnega zbora Janeza Mežana, glede 1.
               člena predloga zakona o varstvu osebnih podatkov.</p>
               <p>1. člen tega zakona ima dva odstavka. Prvi odstavek je po mnenju vlade povsem
               identičen z amandmajem gospoda Mežana. Originalni tekst se glasi: <q>"Z varstvom osebnih
               podatkov se preprečujejo nezakoniti in neupravičeni posegi v zasebnost posameznika z
               obdelavo osebnih podatkov v zbirkah osebnih podatkov"</q>. Amandma gospoda Mežana se
               očitno nanaša na prvi odstavek in se glasi: <q>"Z varstvom osebnih podatkov se
               preprečujejo nezakoniti, neupravičeni posegi v zasebnost posameznika pri obdelavi
               osebnih podatkov, varovanje zbirk osebnih podatkov in uporabi le-teh"</q>. V bistvu gre
               za eno in isto besedilo.</p>
               <p>Drugi odstavek 1. člena je dodan in je tudi usklajen z zahtevami evropskih direktiv.
               Očitno se nanaša amandma gospoda Mežana na prvi odstavek. Ta pa je tako rekoč
               vsebinsko identičen s prvotnim besedilom. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Gospod Mežan želi besedo.</p>
            </sp>
            <sp who="SDZ2:MežanJanez">

               <speaker>JANEZ MEŽAN:</speaker>

               <p>Hvala lepa. Gospod minister je rekel, da ima 1. člen dva odstavka. Nima. Ima samo en
               odstavek. Samo en odstavek in ta odstavek govori, da ta zakon varuje obdelavo osebnih
               podatkov. Ne govori o tem, da varuje zasebnost posameznika tudi pri obdelavi,
               varovanju osebnih podatkov in uporabi le-teh. Se pravi, ima samo en člen. Drugega
               člena ne vidim.</p>
               <p>Drugič. Vlada pa seveda predlaga še en odstavek. To je ta odstavek, ki sem ga prej
               prebral, ki pa nima zveze z mojim dopolnilom. Tisti odstavek, ki govori, da mora biti
               v jasni obliki, poštena in zakonita in tako naprej.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Želi še kdo besedo? Najprej bi glasovali o amandmaju gospoda Mežana. Če
               bo ta sprejet, je potem člen spremenjen in je drugi amandma, ki ga predlaga vlada,
               brezpredmeten. Prosim, gospod Mežan.</p>
            </sp>
            <sp who="SDZ2:MežanJanez">

               <speaker>JANEZ MEŽAN:</speaker>

               <p>Hvala lepa. Jaz bi rad, da ne bi moje dopolnilo padlo, ker se mi zdi, da je veliko
               jasnejši in veliko natančnejše opredeljuje namen tega zakona. Ne bi želel, da bi
               padlo samo zato, ker sem ga jaz predlagal. Zato bi prosil, da mi najdete argument, da
               ni dobro to dopolnilo. Če me boste prepričali, bom to priznal. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Razpravo smo že zaključili. Gospod Žnidaršič, želite besedo? Torej
               ponovno odpiram razpravo k 1. členu.</p>
            </sp>
            <sp who="SDZ2:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Hvala lepa, gospa podpredsednica. Gospod Mežan, takrat je bil prisoten, ko smo to
               obravnavali, moram povedati, da smo mi ta amandma smatrali za brezpredmeten zaradi
               tega, ker se nanaša na 3. točko 2. člena osnovnega zakona, kjer govori, da obdelava
               osebnih podatkov v bistvu pokriva vse tisto, kar ste vi našteli v 1. členu, v svojem
               amandmaju. Zaradi tega nismo sprejeli, čeprav smo amandma razumeli kot korekten
               oziroma dobronameren, ki naj bi izboljšal osnovni tekst. Potem smo pa ugotovili, da
               3. točka 2. člena osnovnega zakona v bistvu pod obdelavo našteva vse tisto, kar ste
               vi imeli v mislih. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa, gospod Žnidaršič. Gospod Mežan želi še besedo.</p>
            </sp>
            <sp who="SDZ2:MežanJanez">

               <speaker>JANEZ MEŽAN:</speaker>

               <p>Hvala lepa. Saj to dopolnilo izhaja iz 1. člena. Začne se tako kot predlog v 1.
               členu: Z varstvom osebnih podatkov se preprečujejo nezakoniti<gap n="..."/> To je vse enako. V
               tej definiciji je omenjena samo obdelava, vendar pa, če hočeš ti obdelati podatke,
               jih moraš prej na zakonit način, kar kasneje govori v zakonu, tudi zbrati, jih
               varovati in jih tudi na zakonit način uporabiti. Zato se mi zdi - ker ne gre samo za
               obdelavo - to dopolnilo natančnejše, jasnejše in zavezuje tudi tistega, ki jih zbira,
               da upošteva oziroma da se drži tega zakona tudi tisti, ki jih, ne samo zbira, tudi
               tisti, ki jih varuje, predvsem pa tisti, ki jih uporablja. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Vztrajate torej. Najprej bomo glasovali o amandmaju gospod Mežana.
               Ugotovimo prisotnost! Na glasovanje dajem amandma gospoda Mežana k 1. členu.
               Ugotovimo prisotnost! <stage>(57 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(22 poslancev.)</stage></p>
               <p>Ugotavljam, da je amandma sprejet.</p>
               <p>S tem je člen spremenjen in je amandma predlagateljice vlade brezpredmeten.</p>
               <p>V razpravo dajem tri amandmaje k 2. členu. Kdo želi besedo? Saj to smo povedali.
               Proceduralno, gospod Jakič.</p>
            </sp>
            <sp who="SDZ2:JakičRoman">

               <speaker>ROMAN JAKIČ:</speaker>

               <p>Hvala za besedo. Proceduralno vprašanje imam, predsedujoča. Namreč, ne vidim razloga,
               zakaj kljub vsemu ne bi glasovali o amandmaju vlade Republike Slovenije, ki govori o
               dodajanju drugega odstavka k 1. členu, tudi glede na to, da je bila obrazložitev, da
               je to v skladu z evropsko zakonodajo. Sprašujem, ali je moč o tem glasovati oziroma
               kako ste prišli do zaključka, da je avtomatično brezpredmeten amandma vlade Republike
               Slovenije. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Amandma vlade se nanaša na člen, ker je bil izglasovan amandma gospoda
               Mežana, ga ni več. Člen se spremeni. Sedaj imamo pred seboj nov člen. Člen se
               spremeni tako, da se glasi<gap n="...."/>, imamo pred seboj nov člen. Tistega prej nimamo več in
               ga ne moremo več amandmirati. Prosim, da nadaljujemo.</p>
               <p>V razpravi so trije amandmaji k 2. členu. Prosim. Ali želite razpravljati? Gospod
               Zagožen. Proceduralno.</p>
            </sp>
            <sp who="SDZ2:ZagoženFranc">

               <speaker>DR. FRANC ZAGOŽEN:</speaker>

               <p>Jaz se opravičujem, ampak rad bi, da se to razčisti.</p>
               <p>Drugi amandma res bolj spreminja kot prvi. Prvi nekaj dodaja, drugi spreminja vsebino
               1. člena. Po tej logiki bi se torej prej glasovalo o drugem. Če je bila že narejena
               kakšna proceduralna napaka, potem je bila ta, da je bil vladni amandma prvi vložen.
               Predlagatelj, gospod Mežan, pravzaprav temu ni nikoli nasprotoval. Želel je samo
               nekaj dodati. Potem bi moral vložiti amandma na amandma in bi morali glasovati
               najprej o drugem amandmaju kot amandmaju na prvi amandma, na vladni amandma.</p>
               <p>Jaz mislim, da lahko zadevo tudi tako rešimo oziroma enostavno glasujemo tudi o prvem
               amandmaju, ki spreminja 1. člen in dodaja drugi odstavek, s tem pa v ničemer ne
               posega v vsebino prvega odstavka.</p>
               <p>Predlagam, da glasujemo in tako razrešimo zaplet, ker sicer bi lahko ugovarjali.
               Najbrž bi morali postopek ustaviti. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Samo trenutek, da razčistimo.</p>
               <p>Kolikor sem obveščena, procedura je šla v pravilni smeri. Člen se spremeni,
               predhodnega člena, ki ga imate v Poročevalcu, ni več in se ga ne more več
               amandmirati. Čisto vseeno je, kdaj se amandmaji vlagajo. Lepo prosim, če nadaljujemo.
               Smo pri 2. členu in pri treh amandmajih k 2. členu. Želi kdo besedo? Ni razprave.
               Prosim, gospod Žnidaršič, nato predstavnica sekretariata.</p>
            </sp>
            <sp who="SDZ2:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Hvala lepa. Jaz še vedno ne razumem, zakaj nismo najprej glasovali o vladnem
               amandmaju pod številko 1. Ker ta bi dodal drugi odstavek, potem pa pride na vrsto
               amandma, ki je bil tudi po vrstnem redu kasneje vložen, od gospoda Mežana, ki hoče
               spremeniti prvi odstavek obstoječega zakona.</p>
               <p>Ne vidim nobenega razloga. Imam občutek, da prisotni niso bili pozorni in so spustili
               stvari kar tako mimo. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. O tej stvari smo že poročali, zakaj je šla procedura v tej smeri. Smo pri
               razpravi k 2. členu. Prosim, gospod Zagožen, imate razpravo? Razprava teče. Jaz se
               opravičujem, gospa iz sekretariata je imela pred vami besedo? Ne, se odpoveduje.
               Prosim, potem ima besedo gospod Zagožen.</p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p>Hvala lepa, gospa podpredsednica. Pri tem amandmaju gre za to, da bi se v šesti točki
               2. člena besedilo dodalo, in sicer s poslovnikom državnega zbora ali z drugim aktom,
               ki ga sprejme državni zbor. Gre za to, da predlagamo, da se kot uporabnik osebnih
               podatkov šteje tudi fizična ali pravna oseba, ki je za pridobivanje osebnih podatkov
               pooblaščena z zakonom, poslovnikom državnega zbora ali drugim aktom, ki ga sprejme
               državni zbor. S tem se upravljavca zavezuje, da posreduje osebne podatke tudi
               državnemu zboru ali njegovim telesom, kadar to zahtevajo. Gre za primer, ki sem ga
               prej omenjal, da bi bilo tudi telesom državnega zbora omogočeno, da pridejo do teh
               podatkov, kadar so zainteresirana, s tem, da so ta telesa v stanju oziroma imajo
               možnost, da zaprejo sejo za javnost in ni nevarnosti, da bi ti podatki prišli v roke
               nepooblaščenim osebam. Skratka, želimo razširiti to pravico tudi na državni zbor, kot
               najvišji zakonodajni akt. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Gospa Tina Bitenc, namestnica sekretarja.</p>
            </sp>
            <sp who="SDZ2:BitencPengovTina">

               <speaker>TINA BITENC-PENGOV:</speaker>

               <p>Hvala lepa, gospa podpredsednica. Spoštovani zbor, v zvezi z amandmaji, ki so vloženi
               k 2. členu, in sicer v zvezi z amandmajem poslanske skupine Socialdemokratske
               stranke, ki je bil pred menoj predstavljen, moramo z vidika nalog sekretariata
               opozoriti, da drugi odstavek 38. člena ustave določa zbiranje, obdelovanje in poleg
               tega namen in tako naprej, nadzor in varstvo osebnih podatkov samo v primeru, če tako
               določa zakon. Mi smo zelo skeptični. Mislimo, da bi bilo to v nasprotju s to določbo,
               če bi ta zakon dal pooblastila aktom, ki so po hierarhiji pravnih aktov drugi akti
               oziroma so nižji akti kot zakon, tako da bi se lahko samo s temi akti določalo,
               kateri osebni podatki in za katere namene bi se zbirali in obdelovali. Z vidika nalog
               sekretariata menimo, da bi utegnilo biti tako besedilo v nasprotju z drugim odstavkom
               38. člena ustave. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa namestnici sekretarja, gospe Tini Bitenc-Pengov. Prosim, gospod Jože
               Zagožen želi besedo.</p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p>Eden izmed motivov za to, da je prišlo do predloga tega amandmaja, je bil tudi ta, da
               je na enem od delovnih teles gospod Bogomir Špiletič vprašal, ali lahko izve
               lastniško strukturo za neko institucijo, poimensko, in so odgovorili, da to ni
               mogoče, ker gre za varstvo osebnih podatkov. Zdaj sprašujem gospo, ali torej nobeno
               telo državnega zbora ne bo moglo, smelo zahtevati osebnih podatkov takrat, kadar bi
               ono to želelo. Glede na vašo razlago tako razumem. Prosim, če to pojasnite.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Želi še kdo besedo? Ugotavljam, da ne, zaključujem razpravo in prehajamo
               na glasovanje. Ali lahko, prosim, gospod Zagožen, še enkrat ponovite vprašanje? Ali
               je potrebno? Ni potrebno. Prosim, imate besedo. Namestnica sekretarja, gospa Tina
               Bitenc-Pengov.</p>
            </sp>
            <sp who="SDZ2:BitencPengovTina">

               <speaker>TINA BITENC-PENGOV:</speaker>

               <p>Gospa podpredsednica, spoštovani zbor! Kar se tiče odgovora, je lahko naslednji.
               Državni zbor ima v skladu z ustavo možnost ustanavljati preiskovalne komisije in
               takrat lahko zbere tudi osebne podatke in jih ustrezno varuje, ker so vsi potem
               zavezani. Tako določa zakon o parlamentarni preiskavi. Po stališču sekretariata bi
               tudi za druga delovna telesa, kadar bi izvajala nadzorno funkcijo, in imamo nekatera
               nadzorna telesa, ki izvajajo nadzorno funkcijo, te stvari moral določiti ustrezen
               zakon. Nekateri zakoni, ki se tičejo tudi tega, so v proceduri, drugi zakoni bi lahko
               na svojem področju tudi določili, da je, bom rekla zdaj za potrebe določenega telesa,
               ki izvaja nadzor itn., zlasti, kar se tiče javnih financ, možnost dostopa do
               določenih podatkov, ki so tudi osebne narave. Vsekakor pa to mora opraviti zakon, ne
               pa na primer odlok o pristojnostih nekega delovnega telesa. V tem je poudarek in
               mislim, da ta zakon ne more dati pooblastila, da nek akt, ki je nižji od zakona, te
               zadeve uredi. S tega vidika še enkrat poudarjam, kar sem povedala že na delovnem
               telesu. Postavlja se vprašanje, na kakšen način lahko državni zbor izvaja kontrolo in
               ali za kontrolo, kadar jo izvaja, ki je v glavnem politična, potrebuje osebne
               podatke. Če jih potrebuje, in za tista telesa, ki jih potrebujejo, bi moral ustrezen
               področni zakon te zadeve omogočiti. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Ugotavljam, da ni razprave. Zaključujem razpravo in prehajamo na
               glasovanje. Glasujemo o prvem amandmaju k 2. členu. Predlagateljica je vlada.
               Ugotavljamo prisotnost! <stage>(56 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem drugi amandma. Predlagateljica je komisija za politiko enakih
               možnosti. Če je amandma sprejet, je tretji amandma poslanske skupine pod številko 5
               na strani dva brezpredmeten. Ugotavljamo prisotnost! Obrazložitev glasu. Prosim,
               gospod Mežan.</p>
            </sp>
            <sp who="SDZ2:MežanJanez">

               <speaker>JANEZ MEŽAN:</speaker>

               <p>Hvala lepa. To je dopolnilo komisije za politiko enakih možnosti. Glasoval bom za to
               dopolnilo, čeprav ne razumem, zakaj vlada in matično delovno telo ne podpirata.
               Razlika je samo v vezniku. Tam so trije <q>"ali"</q>, tukaj je pa <q>"bodisi"</q> dan namesto
               <q>"ali"</q>, kar je seveda osnovna zakonitost v šolah, da se besede ne ponavljajo. Tako se
               otrok uči. Mislim, da ni razloga, da ne bi podprli dopolnila komisije za politiko
               enakih možnosti. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Ugotavljamo prisotnost! <stage>(53 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko 5. Ugotavljamo prisotnost! <stage>(52
               prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem člen v celoti. Ugotavljamo prisotnost! <stage>(44 prisotnih.)</stage> Prosim, če
               ponovimo še enkrat, ker nas je veliko več prisotnih. Ugotavljamo prisotnost! <stage>(51
               prisotnih.)</stage></p>
               <p>Kdo je za 2. člen? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo člen izglasovali.</p>
               <p>V razpravo dajem amandmaje k 3. členu. Imamo 5 amandmajev. Želi kdo besedo?
               Ugotavljam, da ni razprave in prehajamo na glasovanje.</p>
               <p>Na glasovanje dajem amandma na amandma vlade Republike Slovenije pod zaporedno
               številko 5, ki jo imate v pregledu. Ugotavljamo prisotnost! <stage>(52 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma na amandma sprejet.</p>
               <p>Na glasovanje dajem amandma pod zaporedno številko 7. Ugotovimo prisotnost! <stage>(53
               prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod zaporedno številko 8. Ugotovimo prisotnost! <stage>(48
               prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod zaporedno številko 9. Ugotovimo prisotnost! <stage>(47
               prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(9 poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod zaporedno številko<gap n="..."/> Proceduralno? Prosim, gospod
               Jakič.</p>
            </sp>
            <sp who="SDZ2:JakičRoman">

               <speaker>ROMAN JAKIČ:</speaker>

               <p>Oprostite, bi lahko ponovili glasovanje. Glasoval sem <q>"za"</q>, kljub temu, da nisem
               želel glasovati za ta amandma vlade Republike Slovenije.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Na glasovanje dajem predlog gospoda Jakiča, da ponovimo glasovanje. Ugotovimo
               prisotnost! <stage>(51 prisotnih.)</stage></p>
               <p>Kdo je za to, da ponovimo glasovanje? <stage>(40 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je predlog sprejet.</p>
               <p>Ponovno dajem na glasovanje amandma pod zaporedno številko 9. Ugotovimo prisotnost!
               <stage>(47 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma pod zaporedno številko 10. Ugotovimo prisotnost! <stage>(43
               prisotnih.)</stage> Prosim, če ponovimo. Ugotovimo prisotnost! <stage>(48 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je amandma sprejet.</p>
               <p>Na glasovanje dajem še člen v celoti. Ugotovimo prisotnost! Prosim, še enkrat,
               nekoliko več pozornosti! Ugotavljamo prisotnost! <stage>(45 prisotnih.)</stage> Prehitro je šlo,
               pravijo nekateri. Ugotavljamo prisotnost!</p>
               <p>Nadaljujemo čez 10 minut, ob 15.30 uri.</p>
               <stage type="time">(Seja je bila prekinjena ob 15.21 uri in se je nadaljevala ob 15.35 uri.)</stage>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke, kolegi poslanci, nadaljujemo 7. točko dnevnega reda 13.
               redne seje državnega zbora. Smo pri glasovanju o 3. členu v celoti. Tretjič
               ugotavljamo prisotnost! Tretjič, zato ker potem gre k odboru. <stage>(58 prisotnih.)</stage></p>
               <p>Kdo je za 3. člen v celoti? <stage>( 48 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je 3. člen v celoti sprejet.</p>
               <p>Prehajamo k razpravi o 4. členu in o dveh amandmajih k temu členu. Prvi je amandma
               vlade Republike Slovenije, drugi je amandma Liberalne demokracije Slovenije. Odpiram
               razpravo. Želi kdo razpravljati? Gospod Jakič, izvoli.</p>
            </sp>
            <sp who="SDZ2:JakičRoman">

               <speaker>ROMAN JAKIČ:</speaker>

               <p>Hvala za besedo. Gospod podpredsednik, jaz bi rad opozoril, da je pri pretipkavanju
               amandmaja LDS-a pri nas prišlo do neljube pomote, in sicer da smo napisali besedi
               računalniških omrežij, moralo bi pa biti telekomunikacijskih omrežij, kajti intencija
               poslanske skupine LDS je bila, da se z nečitljivimi podatki oziroma s kriptografskimi
               metodami mora seveda zaščiti prenos osebnih podatkov ne samo prek računalniških mrež
               temveč tudi prek telefonov in pa telefaksov, tako da upam, da boste to upoštevali.
               Rad bi ustno popravil to napako, ki se je zapisala pri tem amandmaju. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Torej prek telekomunikacijskih omrežij namesto računalniških omrežij. Tu
               gre bolj za redakcijsko spremembo, ampak verjetno tudi vsebinsko spremembo.</p>
               <p>Če je enajsti amandma sprejet, je potem dvanajsti brezpredmeten. To vam je tudi
               znano. Gospod Mežan, prosim.</p>
            </sp>
            <sp who="SDZ2:MežanJanez">

               <speaker>JANEZ MEŽAN:</speaker>

               <p>Hvala lepa. Osnovni člen in obe dopolnili sem nekajkrat prebral, pa ne vidim bistvene
               razlike med obema dopolniloma v primerjavi z osnovnim členom. Bistvo tega člena
               pravzaprav je, da nekatere podatke posebej zaščitimo, in ti podatki so navedeni tako
               v osnovnem členu kot v dopolnilu vlade in v dopolnilu, ki ga predlaga Liberalna
               demokracija Slovenije. Ne vidim bistvenih razlik, zato res ne vem, zakaj je sploh
               potrebno se odločati o teh dveh dopolnilih. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Želi še kdo razpravljati? <stage>(Ne želi.)</stage> Zaključujem razpravo.</p>
               <p>Glasovali bomo najprej o amandmaju vlade Republike Slovenije, ki spreminja 4. člen.
               Spreminja pa ga tudi dvanajsti amandma; če bo sprememba v 11. sprejeta, se 12. ne
               obravnava in o njem ne bomo glasovali.</p>
               <p>Glasujemo o amandmaju k 4. členu pod številko 11. Ugotovimo prisotnost! <stage>(53
               prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma pod številko 11 sprejet; to pomeni, da o amandmaju pod
               številko 12 ne bomo glasovali.</p>
               <p>Prehajamo k 8. členu in dvema amandmajema k 8. členu. Odpiram razpravo o 8. členu in
               obeh amandmajih. Gospod Ribičič, izvoli.</p>
            </sp>
            <sp who="SDZ2:RibičičCiril">

               <speaker>DR. CIRIL RIBIČIČ:</speaker>

               <p>Spoštovani! Čeprav so sestavljalci tega pregleda dali malo nesrečno številko temu
               amandmaju, upam, da bo vseeno sprejet. Rad bi na kratko razložil, za kaj gre.</p>
               <p>V 8. členu je govora tudi o uporabi tistih zbirk podatkov, ki že obstajajo. Te zbirke
               so bile sestavljene na podlagi takrat veljavne zakonske ureditve, ki je določila
               namen za zbiranje teh podatkov. Z novo ureditvijo pa bi omogočili, da bi nov zakon
               spremenil namen, se pravi, da bi naknadno prišlo do tega, da bi se podatki, ki so
               bili zbrani na podlagi prejšnjega zakona za določen namen, zdaj uporabljali za
               drugačen namen, in s tem bi prišlo do kršitve ustave, ki izrecno prepoveduje uporabo
               podatkov za drugačen namen, kot je tisti namen, za katerega so bili ti podatki
               zbrani. To stvar tukaj razjasnjuje oziroma razmejuje ta amandma, in zato upam, da ga
               boste podprli. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Ribičiču. Želi še kdo razpravljati o obeh amandmajih in 8. členu?
               <stage>(Ne želi.)</stage> Zaključujem razpravo in prehajamo na odločanje.</p>
               <p>Najprej bomo glasovali, kot je rekel kolega Ribičič, o 13. amandmaju k 8. členu.
               Ugotovimo prisotnost! <stage>(56 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(9 poslancev.)</stage></p>
               <p>Ugotavljam, da je amandma pod številko 13 sprejet.</p>
               <p>Odločati moramo še o amandmaju pod številko 14. Ugotavljamo prisotnost! <stage>(58
               prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je amandma pod številko 14 sprejet.</p>
               <p>Sedaj odločamo o 8. členu v celoti. Ugotavljamo prisotnost! <stage>(55 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je 8. člen v celoti sprejet.</p>
               <p>Prehajamo na razpravo o 11. členu in o amandmaju k 11. členu pod številko 15. Amandma
               vlade Republike Slovenije. Želi kdo razpravljati? <stage>(Ne želi.)</stage> Prehajamo na odločanje.
               Ugotavljamo prisotnost! <stage>(51 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma pod številko 15 k 11. členu sprejet.</p>
               <p>Odločiti se moramo o 11. členu v celoti. Ugotavljamo prisotnost! <stage>(50 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je 11. člen v celoti sprejet.</p>
               <p>Že v uvodu je bilo rečeno, da je amandma za novi 11.a člen pod številko 17 minister
               umaknil. Tako, da bomo glasovali o amandmaju pod številko 16, za novi 11.a člen.
               Odpiram razpravo. 17. je umaknjen. Nihče se ne prijavlja za razpravo. Zaključujem jo
               in prehajamo na odločanje. Ugotavljamo prisotnost! <stage>(51 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma pod številko 16 sprejet.</p>
               <p>Za novim napovednim stavkom za 11. členom se doda novi 11.a člen, ki se glasi, kot
               smo izglasovali, torej pod številko 16. Se razumemo in je razumljivo?</p>
               <p>Prehajamo k 12. členu, edinemu amandmaju pod številko 18 k temu členu. Želi kdo
               razpravljati? <stage>(Ne želi.)</stage> Zaključujem razpravo, prehajamo na glasovanje. Ugotovimo
               prisotnost! <stage>(33 prisotnih.)</stage> Ugotovimo prisotnost! <stage>(54 prisotnih.)</stage></p>
               <p>Kdo je za amandma pod številko 18 k 12. členu? <stage>(38 poslancev.)</stage> Je kdo proti?
               <stage>(Nihče.)</stage></p>
               <p>Ugotavljam, da je amandma pod številko 18 sprejet.</p>
               <p>Sedaj moramo še odločati o 12. členu v celoti. Ugotovimo prisotnost! <stage>(49
               prisotnih.)</stage></p>
               <p>Kdo je za 12. člen v celoti? <stage>(41 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je 12. člen v celoti sprejet.</p>
               <p>V razpravo dajem 14. člen in amandma pod številko 19, to je edini amandma k 14.
               členu. Odpiram razpravo. Želi kdo razpravljati? <stage>(Ne želi.)</stage> Prehajamo na odločanje.
               Ugotovimo prisotnost! <stage>(53 prisotnih.)</stage></p>
               <p>Kdo je za amandma pod številko 19? <stage>(36 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma pod številko 19 sprejet.</p>
               <p>Glasujemo še o 14. členu v celoti. Ugotovimo prisotnost! <stage>(52 prisotnih.)</stage></p>
               <p>Kdo je za 14. člen v celoti? <stage>(32 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 14. člen v celoti sprejet.</p>
               <p>V razpravo dajem 17. člen in amandma pod številko 20 k 17. členu. Odpiram razpravo.
               Želi kdo razpravljati? <stage>(Ne želi.)</stage> Prehajamo na odločanje o amandmaju pod številko 20
               k 17. členu. Ugotovimo prisotnost! <stage>(45 prisotnih.)</stage> Ponovimo. Ugotovimo prisotnost!
               Vodje poslanskih skupin! Ugotovimo prisotnost! <stage>(51 prisotnih.)</stage></p>
               <p>Kdo je za amandma pod številko 20? <stage>(33 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma pod številko 20 k 17. členu sprejet.</p>
               <p>17. člen se spreminja. Glasujemo še o 17. členu v celoti. Ugotavljamo prisotnost! <stage>(53
               prisotnih.)</stage></p>
               <p>Kdo je za 17. člen v celoti? <stage>(36 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 17. člen v celoti sprejet.</p>
               <p>V razpravo dajem 18. člen in amandma pod številko 21 k 18. členu. Želi kdo
               razpravljati? <stage>(Ne želi.)</stage> Prehajamo na odločanje. Ugotavljamo prisotnost! <stage>(48
               prisotnih.)</stage></p>
               <p>Kdo je za amandma pod številko 21 k 18. členu? <stage>(31 poslancev.)</stage> Je kdo proti?
               <stage>(Nihče.)</stage></p>
               <p>Ugotavljam, da je amandma pod številko 21 sprejet.</p>
               <p>18. člen je spremenjen, zato glasujemo še o 18. členu v celoti. Ugotavljamo
               prisotnost! <stage>(51 prisotnih.)</stage></p>
               <p>Kdo je za 18. člen v celoti? <stage>(31 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 18. člen v celoti sprejet.</p>
               <p>Prehajamo na razpravo k 19. členu in amandmaju pod številko 22. Želi kdo
               razpravljati? <stage>(Ne želi.)</stage> Prehajamo na odločanje o amandmaju pod številko 22 k 19.
               členu. Ugotavljamo prisotnost! <stage>(51 prisotnih.)</stage></p>
               <p>Kdo je za amandma pod številko 22? <stage>(37 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma pod številko 22 sprejet.</p>
               <p>Prehajamo na odločanje o 19. členu v celoti, ker je spremenjen. Ugotavljamo
               prisotnost! <stage>(38 prisotnih.)</stage> Ponovimo, ugotavljamo prisotnost! <stage>(48 prisotnih.)</stage></p>
               <p>Kdo je za 19. člen v celoti? <stage>(41 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 19. člen v celoti sprejet.</p>
               <p>V razpravo dajem 22. člen in tri amandmaje. Prvi je amandma vlade pod številko 25 in
               nato sta dva amandmaja na amandma vlade. Prvi je amandma na amandma vlade, ki ga
               predlaga poslanska skupina LDS, drugega pa prav tako LDS. Točno. Dobro. Odpiram
               razpravo. Gospod Mežan, gospod Jakič, gospod Ribičič.</p>
            </sp>
            <sp who="SDZ2:MežanJanez">

               <speaker>JANEZ MEŽAN:</speaker>

               <p>Hvala lepa. Rad bi opozoril ali pa dobil razlago dopolnila vlade k 22. členu, ki
               pravi takole: <q>"Prvi odstavek se spremeni tako, da se glasi: Pravico posameznikov v
               zvezi z varstvom osebnih podatkov je mogoče omejiti samo izjemoma v primerih, ki jih
               določa zakon za potrebe nacionalne varnosti."</q> Verjetno je za tem zakonom vejica ali
               pa ne, če je ni, potem je to zakon za potrebe nacionalne varnosti. To je prva zadeva,
               ki jo je treba razjasniti. Potem naprej <q>"in preganjanje kaznivih dejanj"</q>. Po moji
               presoji ne preganjamo kaznivih dejanj, ampak kaj drugega. In pa še <q>"in varstva
               subjekta podatkov"</q>. Kdo je ta subjekt podatkov? Ali je to tisti posameznik, ki nam da
               podatke in jih potem s tem zakonom varujemo, ali je to kaj drugega? Te tri stvari
               mislim, vsaj prvo in tretje bi bilo dobro natančneje povedati ali razložiti ali
               popraviti, ker drugače je zadeva zelo zelo nejasna ali čudna. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Naslednji, ki želi razpravljati k temu členu, je gospod Jakič.</p>
            </sp>
            <sp who="SDZ2:JakičRoman">

               <speaker>ROMAN JAKIČ:</speaker>

               <p>Hvala za besedo. Najprej bi seveda pozval kolegice in kolege, da podprejo prvi
               amandma oziroma amandma na amandma vlade, ki mislim, da je zgolj redakcijske narave.
               Glede amandmaja vlade k 22. členu in pa seveda amandmaja na amandma vlade, ki ga
               predlaga poslanska skupina, bi rad povedal, da v bistvu sledi, oba dva amandmaja
               sledita istemu cilju. Oba amandmaja zasledujeta isti cilj, s tem da amandma vlade
               Republike Slovenije točno našteva, katere pravice posameznika v zvezi z varstvom
               osebnih podatkov je mogoče omejiti na eni strani, na drugi strani pa amandma
               poslanske skupine LDS-a predlaga, da je, tako kot je v osnovnem tekstu, pravice
               posameznika v zvezi z varstvom osebnih podatkov mogoče omejiti, razen za <gap n="..."/> In potem
               mi govorimo o tem, da se nam zdi, tudi v svoji obrazložitvi smo zapisali, da je treba
               pri tem biti zelo precizen. Po našem mnenju je potrebno izključiti tako imenovane, po
               našem mnenju, nepotrebne podatke, ki ne ogrožajo nacionalne varnosti. Pod tem seveda
               mi razumemo, da na nacionalno varnost v vsakem primeru ne vplivajo podatki, povezani
               z narodnim, rasnim in drugim poreklom, s političnim, verskim, izobrazbenim,
               zdravstvenim stanjem in pa spolnim življenjem. Zato seveda bi bilo dobro, če bi se
               tudi predstavnik vlade opredelil do tega. Še enkrat poudarjam, amandmaja se ne
               izključujeta oziroma zasledujeta isti cilj. Nam je bilo pač v poslanski skupini bolj
               primerno, da povemo, kateri podatki pač ne sodijo v zbirko teh podatkov, ne pa tako,
               ko vlada je pa menila, da se točno naštejejo podatki, ki pa morajo biti nujno zbrani.
               Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Kolega Jakič je iskal podporo za oba amandmaja, če sem pravilno razumel.
               Gospod Ciril Ribičič, izvoli.</p>
            </sp>
            <sp who="SDZ2:RibičičCiril">

               <speaker>DR. CIRIL RIBIČIČ:</speaker>

               <p>Spoštovani! Nasprotujem amandmaju vlade pod točko 25, s tem da opozarjam, da je že
               sedanja formulacija, ki je v zakonu, po mojem mnenju sporna. Varovanje osebnih
               podatkov je pravica, navedena v poglavju o človekovih pravicah in svoboščinah, in
               ustava sama določa, v katerih primerih je možno omejevati pravice in svoboščine, z
               naslednjo formulacijo: <q>"Človekove pravice in temeljne svoboščine so omejene samo s
               pravicami drugih in v primerih, ki jih določa ta ustava."</q> Se pravi, tu z zakonom ni
               mogoče postavljati takšnih omejitev, zlasti pa ne v tako širokem obsegu, kot predlaga
               ta amandma. Po mojem mnenju je torej osnovna rešitev tudi sporna, je pa boljša v
               toliko, da je nekoliko ožja od te rešitve. Zakon lahko določa način uresničevanja
               neke pravice; čim pa gremo na formulacijo o izrecni omejitvi človekove pravice, smo
               pa direktno v nasprotju z ustavnim besedilom, ki omejevanje pravic povezuje samo s
               poseganjem v pravice drugih.</p>
               <p>Zato bom predlogu pod točko 25 nasprotoval. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa poslancu Cirilu Ribičiču. Minister za pravosodje, gospod Marušič,
               izvolite. Prosim za mir v dvorani! S tega zornega kota se vidi nemir. Če ne bo šlo
               drugače, bomo odredili odmor. Prosim za mir v dvorani! Izvolite, gospod minister.</p>
            </sp>
            <sp who="SDZ2:MarušičTomaž">

               <speaker>TOMAŽ MARUŠIČ:</speaker>

               <p>Hvala lepa. Gospe poslanke in gospodje poslanci! V celoti podpiram razpravo poslanca
               Jakiča. Oba amandmaja sta si povsem kompatibilna, se pravi, se ne izključujeta,
               nasprotno, eden drugega dopolnjujeta.</p>
               <p>Glede amandmaja pod zaporedno številko 24 poslanske skupine Liberalne demokracije
               Slovenije poudarjam, da gre tu za povsem intimne podatke, zasebne narave, ki v
               nobenem primeru ne morejo niti vplivati na neke nadaljnje raziskave in postopke.
               Tako, da je povsem kompatibilen tudi z amandmajem vlade pod zaporedno številko
               15.</p>
               <p>Glede amandmaja pod številko 25 so točno določeni primeri, v katerih se lahko omeji
               varstvo osebnih podatkov. Vendar je to samo začasne narave in gre tu za posebne
               metode in ukrepe; gre tudi za vprašanje, o katerem smo razpravljali tudi pri sprejemu
               zakona o kazenskem postopku, ne nazadnje tudi zakona o Sovi. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister. O 22. členu, amandmajih in amandmajih na amandma želi
               razpravljati gospod Potrč.</p>
            </sp>
            <sp who="SDZ2:PotrčMiran">

               <speaker>MIRAN POTRČ:</speaker>

               <p>Hvala lepa. Gospod minister, jaz bi prosil, če bi dovolj konkretno in natančno
               obrazložili pomen amandmaja pod številko 25. Namreč, res ga težko preberem.</p>
               <p>Poglejte: <q>"Pravice posameznika v zvezi z varstvom osebnih podatkov je mogoče omejiti
               samo izjemoma v primerih..."</q> in potem naprej, kaj pravi, <q>"ki jih določa..."</q> in potem
               bi se dalo razumeti, da gre za vsebino ali nekatere zakone; besedne zveze so
               nelogične, ker <q>"ki jih določa zakon"</q>, kaj potem pomeni, <q>"monetarne, proračunske in
               davčne zadeve"</q>, ne gre, <q>"ki jih določa zakon"</q>, kaj? <q>"Za potrebe varstva subjekta,
               podatkov in davčnih pravic"</q> ali pa <q>"in pravic ali svoboščin"</q>. Skratka, jaz najprej
               mislim, da bi bilo nujno potrebno povedati, kaj ta amandma pomeni. Jaz se bojim, da
               je napisan tako, da ga boste v vladi tolmačili, da je vsebina tega amandmaja, da je
               zakon že vnaprej določil, da je mogoče za namene, ki so tukaj napisani, omejevati
               pravice posameznika v zvezi z varstvom osebnih podatkov. Rekli boste, saj smo v 22.
               členu zakona napisali, da če gre za vprašanje nacionalne varnosti, potem osebni
               podatki niso varovani. Bojim se tega.</p>
               <p>Druga možna razlaga je, da boste rekli, zakon, ki ureja vprašanja nacionalne
               varnosti, daje pooblastila, da se lahko v tistem zakonu to uredi. Ali je tako
               pooblastilo v tem zakonu potrebno? Morda. Ne vem. Ampak potem to pomeni, da v tem
               zakonu pooblaščamo neke druge zakone, da bodo morda lahko nekaj uredili. Dokler ne
               uredijo, potem take omejitve varovanja osebnih podatkov ni. Če pa uredijo, potem pa
               velja tisto, kar sem jaz rekel, da so nekatere besedne zveze za mene res nelogične.
               Jaz jih ne razumem. Ker potem bi morali tako brati: <q>"Ki jih določa zakon za potrebe"</q>.
               Potem vse, kar je za vejicami, pomeni potrebo nečesa; pa to ne gre. Jaz tudi ne vem,
               kakšne so potrebe <q>"za monetarne potrebe"</q>. Kaj so proračunske potrebe? <q>"Možno omejiti
               varstvo osebnih podatkov za proračunske potrebe"</q>. Tako, da bi lepo prosil, če lahko
               natančno pojasnite, kaj ste želeli z vsebino tega amandmaja doseči.</p>
               <p>Bojim se, da je v vsakem primeru napisan na način, ki bo povzročal kar veliko
               nejasnosti pri njegovi izvedbi. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod minister, jaz bi predlagal, da še gospod Ciril Ribičič, ki se
               prijavlja za razpravo, da bi mogoče kasneje in boste zajeli oba v odgovoru.</p>
            </sp>
            <sp who="SDZ2:RibičičCiril">

               <speaker>DR. CIRIL RIBIČIČ:</speaker>

               <p>Hvala lepa, gospod podpredsednik. Jaz sem hotel dodati k temu vprašanju še vprašanje
               o skladnosti te rešitve z ustavo.</p>
               <p>Če gledamo samo ustavo v tistem delu, ki govori o varstvu osebnih podatkov, potem
               zakonu omogoča, da uredi zbiranje, obdelovanje, namen uporabe, nadzor in varstvo
               tajnosti osebnih podatkov, ne pa omejevanje.</p>
               <p>To je tudi logično, ker bi drugače ustava bila sama s seboj v nasprotju. Omejevanje
               je zelo strogo postavljeno, in če v ustavi nimamo izrecne omejitve, potem zakon take
               omejitve ne more postavljati glede na določbo 15. člena ustave, ki govori o tem, da
               so omejitve mogoče, ampak jih mora izrecno določati ta ustava. Človekove pravice in
               temeljne svoboščine so omejene samo s pravicami drugih in v primerih, ki jih določa
               ta ustava. Jasno je, da se velikokrat omejitve skrivajo v načinu uresničevanja pravic
               in svoboščin. To je bolj vprašanje spretnosti predlagatelja kot pa česa drugega.</p>
               <p>Jaz se zavedam, da je ta širši amandma prišel tudi na podlagi spremenjenega zakona o
               Sovi, ki omogoča, da Sova dobi vse podatke, ki so zbrani za drugačen namen. Potem jih
               pač Sova dobi in se zdaj poskuša to pokrivati, čeprav je to vprašanje izrecno samo
               postavljeno pred ustavno sodišče. Tako da s tega vidika moram ugovarjati temu
               širjenju in še enkrat ponavljam, da se mi zdi, da je celo osnovna rešitev sporna z
               vidika skladnosti z ustavo. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod minister za pravosodje, Marušič.</p>
            </sp>
            <sp who="SDZ2:MarušičTomaž">

               <speaker>TOMAŽ MARUŠIČ:</speaker>

               <p>Gospod podpredsednik, hvala za besedo. Če dovolite, bi se ponovno oglasil k besedi.
               Torej, da je zakon o Sovi vplival na vladni amandma, to možnost izključujem, ker je
               bil ta amandma že predložen na vladi in tudi v državni zbor že lansko leto v začetku
               meseca julija. To se pravi, je že leto dni, skoraj leto dni mimo. No, gre za drugo
               vprašanje. Že v svoji uvodni besedi sem tudi povedal, da 38. člen ustave pravi, da
               varstvo mora biti določeno v posebnem zakonu, da se določa tukaj določen namen,
               zaradi katerega se zbirajo podatki, in da se lahko vsakdo seznani s podatki, ki se
               nanašajo nanj, in ne nazadnje ima pravico do sodnega varstva. No, poglejte, vladni
               amandma točno določa, v kakšnem primeru je mogoče omejiti - in tu določa nacionalno
               varnost, določa javno varnost, določa preprečevanje, razkrivanje in odkrivanje
               kaznivih dejanj - skratka podatki se zbirajo v tej dejavnosti z določenim namenom in
               so tudi časovno omejeni, namreč koliko časa se lahko zbirajo. Tako da jaz ne vidim tu
               neke posebne kršitve in posega v varnost osebnih podatkov.</p>
               <p>Poleg tega bi lahko odgovoril na to, da vse te določbe predpostavljajo obstoj nekega
               materialnega zakona. Zdaj, razen, če je treba citirati dobesedno, na katere
               materialne zakone se nanašajo - mislim, da to ni potrebno - ker je osnovno vodilo,
               osnovni ratio zbiranja osebnih podatkov namen, zaradi katerega se zbirajo, in namen,
               zaradi katerega se zbirajo, je pa tu, poudarjen, v taksativno naštetih zglobih
               materialne zakonodaje. Jaz drugega ne bi mogel tu odgovoriti. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister. K razpravi se je prijavila še poslanka gospa Beblerjeva.
               Izvoli.</p>
            </sp>
            <sp who="SDZ2:LavtižarBeblerDarja">

               <speaker>DARJA LAVTIŽAR-BEBLER:</speaker>

               <p>Hvala lepa. Spoštovani! Jaz bi sicer pritrdila mnenju gospoda Ribičiča, da utegne
               biti ta amandma vlade in potem seveda posledično tudi amandma Liberalne demokracije
               Slovenije k amandmaju vlade v nasprotju z ustavo, prav tako tudi osnovni tekst. Res
               pa je, da je Republika Slovenija leta 1994 ratificirala konvencijo o varstvu
               posameznikov glede na avtomatsko obdelavo osebnih podatkov in tam so v 9. členu te
               konvencije naštete dopustne izjeme in omejitve. Jaz predlagam, da mi danes sprejmemo
               amandma vlade in da do tretjega branja zadolžimo predlagatelja, da posebej prouči to
               vprašanje. Na ta način bi lahko presegli to situacijo, ki je očitno ne moremo zdajle
               zelo strokovno in utemeljeno razčistiti. To je pač predlog, ki ga dajem. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Če razumem, je podpora sprejetju amandmaja pod številko 25, vendar
               verjetno tudi 23 in 24. 23. je tako ali tako za sprejeti in tudi 24. Želi še kdo
               razpravljati? <stage>(Ne želi.)</stage> Zaključujem razpravo, prehajamo na odločanje. Najprej o
               amandmaju pod številko 23 k 22. členu. Ugotavljamo prisotnost! <stage>(Vprašanje iz klopi.)</stage>
               Tudi to je možno, izvolite doktor Ribičič, preden bomo glasovali.</p>
            </sp>
            <sp who="SDZ2:RibičičCiril">

               <speaker>DR. CIRIL RIBIČIČ:</speaker>

               <p>Spoštovani, ni se enostavno odločati, kako tukaj glasovati. Res seveda velja ta
               logika, ki jo je kolegica Beblerjeva tukaj povedala, da če ne bo odprt v tretji
               obravnavi ta člen, ga pač ne bomo mogli spremeniti. Ob tem pa vendarle velja
               opozoriti, da zdaj širimo ta člen, da ga delamo manj ustreznega. Če bolj plastično
               povem, se še oddaljuje od ustavne ureditve zaradi tega, da ga bomo potem lahko
               ustrezneje zožili in uskladili z ustavo. To seveda ne velja za amandma LDS, to velja
               za vladni amandma. Jaz pač tega predloga ne bom mogel podpreti glede na poslovniško
               obrazložitev. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. V bistvu je obrazložitev, da se v tretjem branju lahko s tem členom
               dogodi še marsikaj. Zato prehajamo, če ni več razprave ali obrazložitve glasu, na
               odločanje. Ne želi nihče. Prehajamo na odločanje o amandmaju pod številko 23 k 22.
               členu. Ugotavljamo prisotnost! <stage>(49 prisotnih.)</stage></p>
               <p>Kdo je za amandma pod številko 23 k 22. členu? <stage>(39 poslancev.)</stage> Je kdo proti?
               <stage>(Nihče.)</stage></p>
               <p>Ugotavljam, da je amandma 23 k 22. členu sprejet.</p>
               <p>Prehajamo na odločanje o amandmaju pod številko 24. Ugotavljamo prisotnost! <stage>(50
               prisotnih.)</stage></p>
               <p>Kdo je za amandma pod številko 24? <stage>(35 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma pod številko 24 sprejet.</p>
               <p>Prehajamo na odločanje o amandmaju pod številko 25. Ugotavljamo prisotnost! <stage>(51
               prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je amandma pod številko 25 sprejet.</p>
               <p>Odločamo se o 22. členu v celoti. Ugotavljamo prisotnost! <stage>(44 prisotnih.)</stage> Ponavljamo!
               To ni bilo prehitro. Z vaše strani je bilo prepočasno. Ugotavljamo prisotnost! <stage>(52
               prisotnih.)</stage></p>
               <p>Kdo je za 22. člen v celoti? <stage>(39 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je 22. člen v celoti sprejet.</p>
               <p>V razpravo dajem 27. člen in amandma k 27. členu pod številko 26, amandma vlade
               Republike Slovenije. Odpiram razpravo. Ni želje za razpravo. Zaključujem razpravo in
               prehajamo na odločanje. Ugotavljamo prisotnost! <stage>(49 prisotnih.)</stage></p>
               <p>Kdo je za amandma pod številko 26 k 27. členu? <stage>(36 poslancev.)</stage> Je kdo proti?
               <stage>(Nihče.)</stage></p>
               <p>Ugotavljam, da je amandma pod številko 26 sprejet.</p>
               <p>Prehajamo na odločanje o 27. členu v celoti. Ugotavljamo prisotnost! <stage>(40 prisotnih.)</stage>
               Ponavljamo prisotnost! Drugič! Bo potrebno sedeti na svojih mestih, spoštovani kolegi
               poslanci. <stage>(47 prisotnih.)</stage></p>
               <p>Kdo je za 27. člen v celoti? <stage>(45 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 27. člen v celoti sprejet.</p>
               <p>Prehajamo k 29. členu in amandmaju k 29. členu pod številko 27. Odpiram razpravo.
               Želi kdo razpravljati? <stage>(Ne želi.)</stage> Zaključujem razpravo in prehajamo na odločanje.
               Ugotavljamo prisotnost! <stage>(45 prisotnih.)</stage> Ponavljamo prisotnost! Ugotavljamo
               prisotnost! Smo na meji sklepčnosti in prosim, kolegi poslanci, da ostajate v dvorani
               in na svojih mestih in se prijavljate. <stage>(50 prisotnih.)</stage></p>
               <p>Kdo je za amandma pod številko 27 k 29. členu? <stage>(46 poslancev.)</stage> Je kdo proti?
               <stage>(Nihče.)</stage></p>
               <p>Ugotavljam, da je amandma pod številko 27 sprejet.</p>
               <p>Odločamo še o 29. členu v celoti. Ugotovimo prisotnost! <stage>(50 prisotnih.)</stage></p>
               <p>Kdo je za 29. člen v celoti? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 29. člen v celoti sprejet.</p>
               <p>V razpravo dajem 30. člen in amandma pod številko 28 k 30. členu. Odpiram razpravo.
               Želi kdo razpravljati? <stage>(Ne želi.)</stage> Zaključujem razpravo, prehajamo na odločanje.
               Ugotovimo prisotnost! <stage>(49 prisotnih.)</stage></p>
               <p>Kdo je za amandma pod številko 28 k 30. členu? <stage>(35 poslancev.)</stage> Je kdo proti? <stage>(2
               poslanca.)</stage></p>
               <p>Ugotavljam, da je amandma pod številko 28 k 30. členu sprejet.</p>
               <p>Odločamo še o 30. členu v celoti. Ugotovimo prisotnost! <stage>(45 prisotnih.)</stage> Spoštovani
               kolegi poslanci, vodje poslanskih skupin! Ugotovimo prisotnost! <stage>(48 prisotnih.)</stage></p>
               <p>Kdo je za 30. člen v celoti? <stage>(48 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 30. člen v celoti sprejet.</p>
               <p>Prehajamo k 34. členu in amandmaju pod številko 29. Odpiram razpravo. Želi kdo
               razpravljati? <stage>(Ne želi.)</stage> Zaključujem razpravo. Gre za amandma - prosim mir tu na
               desni strani - glasujemo o amandmaju 29 k 34. členu. Številka ena se nadomesti s
               številko dva. Prehajamo na odločanje o amandmaju številka 29. Ugotovimo prisotnost!
               <stage>(52 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma pod številko 29 k 34. členu sprejet.</p>
               <p>Odločamo oziroma glasujemo še o 34. členu v celoti. Ugotovimo prisotnost! <stage>(53
               prisotnih.)</stage></p>
               <p>Kdo je za 34. člen v celoti? <stage>(29 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je 34. člen v celoti sprejet.</p>
               <p>V razpravo dajem 35. člen in amandma pod številko 30. Odpiram razpravo. Želi kdo
               razpravljati? <stage>(Ne želi.)</stage> Razpravo zaključujem.</p>
               <p>Prehajamo na odločanje. Ugotovimo prisotnost! <stage>(52 prisotnih.)</stage></p>
               <p>Kdo je za amandma pod številko 30 k 35. členu? <stage>(34 poslancev.)</stage> Je kdo proti?
               <stage>(Nihče.)</stage></p>
               <p>Ugotavljam, da je amandma pod številko 30 k 35. členu sprejet.</p>
               <p>Prehajamo na odločanje o 35. členu v celoti. Ugotovimo prisotnost! <stage>(51
               prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je 35. člen v celoti sprejet.</p>
               <p>V razpravo dajem amandma za novi 35.a člen, zapisan pod številko 31. Ker se k
               razpravi ni nihče prijavil, jo zaključujem.</p>
               <p>Prehajamo na odločanje o amandmaju pod številko 31 za novi 35.a člen. Ugotovimo
               prisotnost! <stage>(52 prisotnih.)</stage></p>
               <p>Kdo je za amandma pod številko 31 za novi 35.a člen? <stage>(38 poslancev.)</stage> Je kdo proti? <stage>(2
               poslanca.)</stage></p>
               <p>Ugotavljam, da je amandma pod številko 31 sprejet; sprejeli smo novi 35.a člen, zato
               o ostalem ni potrebno glasovati.</p>
               <p>Amandmaje smo obdelali, zato prehajamo na razpravo o preostalih členih, h katerim
               niso bili vloženi amandmaji. Želi kdo besedo? <stage>(Ne želi.)</stage></p>
               <p>Ker ne želi nihče besede, dajem na glasovanje vse preostale člene, h katerim niso
               bili vloženi amandmaji. Ugotovimo prisotnost! <stage>(53 prisotnih.)</stage></p>
               <p>Kdo je za vse preostale člene, h katerim niso bili vloženi amandmaji? <stage>(45 poslancev.)</stage>
               Je kdo proti? <stage>(3 poslanci.)</stage></p>
               <p>Ugotavljam, da so preostali členi sprejeti.</p>
               <p>Opravili smo glasovanje o posameznih členih, razpravljati in glasovati pa moramo še o
               naslovu zakona. Želi kdo razpravljati o naslovu zakona? <stage>(Ne želi.)</stage> Razpravo
               zaključujem in prehajamo na glasovanje. Na glasovanje dajem naslov zakona. Ugotovimo
               prisotnost! <stage>(49 prisotnih.)</stage></p>
               <p>Kdo je za naslov zakona? <stage>(46 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je naslov zakona sprejet.</p>
               <p>V razpravo dajem še naslednji predlog sklepa: <q>"Predlog zakona za tretjo obravnavo
               pripravi vlada Republika Slovenije."</q> Želi razpravljati kdo v tej zvezi? <stage>(Ne želi.)</stage>
               Zaključujem razpravo in dajem navedeni predlog sklepa na glasovanje, slišali pa ste
               ga, da za tretjo obravnavo pripravi vlada Republike Slovenije predlog zakona.
               Ugotovimo prisotnost! <stage>(53 prisotnih.)</stage></p>
               <p>Kdo je za predlog sklepa? <stage>(43 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je ta predlog sklepa sprejet.</p>
               <p>Glede na vlogo v zvezi s tem zakonom je tudi dodatni predlog, imamo ga tukaj na
               delovni mizi, podal ga je gospod dr. Ciril Ribičič. Predlog dodatnega sklepa: <q>"Vlada
               naj do tretje obravnave predloga zakona o varstvu osebnih podatkov prouči primernost
               ureditve 22. člena, posebej njegovo skladnost z ustavnimi določbami o omejevanju
               človekovih pravic in temeljnih svoboščin in predlaga ustrezne rešitve."</q> Poslanec
               Ciril Ribičič. Delno lahko povzamemo tudi razpravo gospe Beblerjeve v tem zapisku in
               gospod Ciril Ribičič zelo lepo piše, sem lahko to celo prebral. Ta dodatni predlog
               dajem v razpravo, torej predlog dodatnega sklepa. Želi kdo razpravljati? <stage>(Ne želi.)</stage>
               Torej bomo odločali še o predlogu dodatnega sklepa poslanca dr. Cirila Ribičiča.
               Ugotovimo prisotnost! <stage>(52 prisotnih.)</stage></p>
               <p>Kdo je za predlog dodatnega sklepa? <stage>(39 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog dodatnega sklepa sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>8. TOČKO DNEVNEGA REDA - PREDLOG ENERGETSKEGA ZAKONA, PRVA
                  OBRAVNAVA, EPA 359 /2.</title> Predlog zakona je v obravnavo zboru predložila vlada
               Republike Slovenije. Želi predstavnik vlade besedo? Izvolite. Gospod Alojz Kovše,
               državni sekretar ministrstva za gospodarske dejavnosti. Izvolite.</p>
            </sp>
            <sp who="SDZ2:KovšeAlojz">

               <speaker>ALOJZ KOVŠE:</speaker>

               <p>Hvala lepa za besedo gospod podpredsednik. Spoštovani državni zbor! Spoštovane
               poslanke in poslanci!</p>
               <p>Dovolite mi, da v grobih orisih predstavim energetski zakon. To je temeljni zakon, ki
               ureja gospodarsko dejavnost energetike. Zakon je zaželen in težko pričakovan. Zakon
               je nastajal pred enim letom. Vlada ga je predložila državnemu zboru konec lanskega
               junija. Osnovno vodilo pri oblikovanju sodobne energetske politike je povečati
               konkurenčnost vse evropske industrije na svetovnih trgih in temu je podrejena tako
               zakonodaja kot ostale spremljajoče aktivnosti.</p>
               <p>Predvsem evropska komisija je identificirala tri ključna področja, ki lahko na
               področju energetike najbolj prispevajo k globalnemu cilju in sicer:</p>
               <p>- Uvesti prosti trg na področju energetike, ki bo uvedel cenovno konkurenco in tudi
               produktno konkurenco v smislu večje zanesljivosti in kvalitete energentov.</p>
               <p>- Olajšal bo pogoje za investiranje zasebnega kapitala v energetski sektor s čimer bi
               se tržišče razširilo z novimi akterji.</p>
               <p>- Odpraviti ovire za trgovanje z energijo med članicami Evropske skupnosti, kar naj
               bi pripomoglo k čim bolj uravnoteženim učinkom odpiranja trga po vsej Evropski
               zvezi.</p>
               <p>Potreba po novem zakonu, ki bo urejal področje energetike tako izhaja predvsem iz
               trenutno veljavne zakonske ureditve, ki ne ureja ustrezno bistvenih vprašanj, kot so
               pogoji za opravljanje dejavnosti, delovanja trga z energijo in regulatatorne
               funkcije. Potrebe po spodbudah za nova vlaganja v sektor, sprememb, ki se na
               energetskem področju dogajajo v Evropski uniji in vplivajo in bodo vplivale na
               Slovenijo ter pomenijo deregulacijo in liberalizacijo tudi na trgu električne
               energije in plina.</p>
               <p>Nenazadnje, je potreba tudi zaradi izkušenj v drugih državah Evropske unije in v
               srednji in vzhodni Evropi. Predlog energetskega zakona, ki je danes v prvem branju
               ureja predvsem naslednja področja.</p>
               <p>Licenciranje energetske dejavnosti se smejo izvajati le z ustreznimi licencami,
               katere izdaja minister pristojen za energetiko. Z licenco izvajalec dokazuje
               sposobnost za opravljanje dejavnosti.</p>
               <p>Energetska politika: določena so načela energetske politike kot so trajnost in
               zanesljivost oskrbe z energijo, njena učinkovita raba, transparentno in
               nediskriminatorno delovanje trga z energijo, skrb za ekološko sprejemljivost in
               varstvo potrošnikov. Vsebuje tudi obveznost za dolgoročno načrtovanje.</p>
               <p>Poglavja trga energije in gospodarske javne službe na področju energetike: ločeno se
               obravnava oskrba z električno energijo, oskrba z zemeljskim plinom in toplotno
               energijo. Za oskrbo z električno energijo in plinom se uvaja trg v skladu s
               smernicami o pravilih za delovanje notranjega trga z električno energijo oziroma
               plinom. Trg z električno energijo deluje na podlagi pogodb po naročilu pooblaščenega
               kupca, ki je dolžan zagotavljati delovanje elektroenergetskega sistema, in oskrbo
               tarifnim odjemalcem upravičenim odjemalcem pa omogočiti dostop do omrežja. Določene
               so tudi omejitve, obveznosti javnih služb ter status kvalificiranih proizvajalcev
               električne energije.</p>
               <p>Trg s plinom: je urejen po načelu dostopa tretje strani, določene so omejitve in
               obveznosti izvajalcev dejavnosti prenosa in distribucije zemeljskega plina.</p>
               <p>Trg s toplotno energijo in drugimi energenskimi plini iz omrežij je zbirna lokalna
               gospodarska javna služba in kot tak okvirno urejen. Oskrba z gorivi, nalaga predvsem
               distributerjem naftnih derivatov in predelovalcem surove nafte ter odjemalcem, ki jih
               ne oskrbujejo distributerji, obveznost zagotavljanja in vzdrževanja zalog nafte in
               derivatov v obsegu 90 dni porabe iz prejšnjega koledarskega leta v skladu z
               obveznostjo za članstvo v Evropski uniji.</p>
               <p>Energetsko dovoljenje: za proizvodnjo električne energije, skladiščenje, tranzit in
               prenos zemeljskega plina in obratovanja terminala za utekočinjen zemeljski plin ter
               proizvodnjo toplotne energije je potrebno energetsko dovoljenje. Izda ga minister
               pristojen za energetiko, pomeni pa pravico do opravljanja navedenih dejavnosti.
               Minister tudi predpiše pogoje za izdajo tega dovoljenja oziroma avtorizacije. Predlog
               zakona uvaja plačevanje dajatve, energetske takse za večino dejavnosti s področja
               energetike, k pomeni delno prihodek državnega proračuna, delno prihodek proračuna
               lokalnih skupnosti. Podrobna merila za odmero takse predpiše vlada Republike
               Slovenije.</p>
               <p>Poglavje o vlaganju v energetiki: predlog zakona omogoča vlaganje v energetiko na
               osnovi razpisnega postopka, tenderski postopek in predpisuje določene omejitve.
               Predlog zakona natančneje določa energetsko infrastrukturo, nalaga izvajalcem
               energetskih dejavnosti skrb za njeno vzdrževanje in postavlja omejitve v pravnem
               prometu z njo. Omogoča vlaganje infrastrukture v javna podjetja, ki izvaja energetske
               dejavnosti. Predlog zakona natančneje določa stečaj in obveznosti stečajnega
               upravitelja, zlasti da se gospodarska javna služba izvaja v neokrnjenem obsegu.
               Predlog energetskega zakona opredeljuje tudi učinkvitost rabe energije, kot del
               energetske politike. Definira prioriteto ukrepov učinkovite rabe energije pred
               naložbami v nove zmogljivosti pri enakih stroških. Določa načine spodbujanja ukrepov
               učinkovite rabe energije ter nalaga upravnim organom naloge s tega področja.
               Predvideva tudi nalepko za proizvodne široke porabe, ki kupce obvešča o njihovi
               porabi energije ter druge oznake proizvodov in objektov, kot so znak energetske
               učinkovitosti in energetska izkaznica zgradb.</p>
               <p>Razmerja med izvajalci gospodarskih javnih služb in odjemalci: predlog načelno ureja
               navedena razmerja, zlasti pravice in obveznosti glede dobav ter začasnih in trajnih
               prekinitev dobav.</p>
               <p>Agencija za energijo: za nadzor in usklajevanje razmerij med dobavitelji in odjemalci
               se ustanavlja agencija. Njene funkcije so razen navedenih zlasti zagotavljanje
               konkurenčnosti na trgu energije ter objektivnosti in preglednosti delovanja
               energetskega sistema. Med najpomembnejšimi nalogami so določanje cen energije, goriv
               in energetskih storitev, dajanje soglasij k tarifnim sistemom in tarifnim postavkam,
               ugotavljanje upravičenosti stroškov, ki določajo cene in tudi odloča o sporih v
               nekaterih primerih.</p>
               <p>Tarifni sistem: predlog zakona določa načela in izhodišča za oblikovanje tarifnih
               sistemov. Med načeli je pomembna enovitost tarif na posameznem omrežju, omogočanje
               dogovora o ugodnejših tarifnih pogojih za odjemalce, ki s prilagajanjem odjema
               prispevajo k ugodnejši obremenitvi omrežja. Določena je tudi obveznost, da dobavitelj
               energije z omrežja njeno porabo meri in redno obračunava. Predlog zakona določa
               področje inšpekcijskega nadzora za elektroenergetiko in termo energetiko, določa
               pooblastila in pravice ter pristojnosti energetskemu inšpektoratu.</p>
               <p>Predlog zakona v prehodnih določbah omejuje privatizacijo elektroenergetskega
               sistema, določa roke za pridobitev licenc in dovoljenj ter uvajanje regulatorne
               funkcije za agencijo za energijo. Predlog zakona vsebuje poleg navedenega še kazenske
               prehodne in končne določbe, ki pa niso vsebinskega značaja.</p>
               <p>Na koncu dovolite, da bi dodal, da predlog energetskega zakona omogoča odpiranje
               trgov z energijo in zaradi fleksibilnosti ne določa eksplicitno deleža odprtega trga.
               Omogoča tudi prožnejše poslovanje izven režima gospodarskih javnih služb, kar prinaša
               udeležencem na trgu večjo stopnjo svobode, tako pri izbiri dobaviteljev, dogovarjanju
               o cenah kot tudi prevzemanju tveganja glede kvalitete in zanesljivosti dobav, ki so
               predmet pogodb.</p>
               <p>K predlogu energetskega zakona je predlagatelj sprejel številne pripombe in predloge,
               ki odražajo zelo različne legitimne interese predlagateljev. Omenjene pripombe in
               predloge je v svojem stališču povzel odbor za gospodarstvo državnega zbora, ki jih
               bomo sedaj slišali. Pri nadaljnjem razvoju zakonskega besedila bodo vse pripombe
               resno obravnavane.</p>
               <p>Novosti, ki jih prinaša predlog energetskega zakona, so predlagane z namenom, da
               koristijo razvoju in prispevajo h konkurenčnosti slovenskega gospodarstva, razen tega
               pa tudi izpolnjujejo obveznosti, izhajajoče iz pravnega reda Evropske unije. Hvala.
            </p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Kovšetu, državnemu sekretarju.</p>
               <p>Predlog zakona je obravnaval odbor za gospodarstvo kot matično delovno telo. Poročilo
               bo podal predsednik odbora, gospod Jože Zagožen.</p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p>Hvala lepa, gospod podpredsednik. Odbor za gospodarstvo je na svoji 45. seji kot
               matično delovno telo obravnaval predlog energetskega zakona. Člani odbora do začetka
               seje nismo prejeli mnenja sekretariata za zakonodajo in pravne zadeve. Kljub temu smo
               na osnovi tega, da poslovnik to omogoča, opravili splošno razpravo in sprejeli sklep,
               naj potem, ko bo mnenje pripravljeno, predlagatelji pri pripravi zakona za drugo
               obravnavo njegove pripombe ustrezno upoštevajo.</p>
               <p>Naknadno smo prejeli to mnenje na sedmih straneh in po moji oceni ne zadeva v
               tolikšni meri osnovnih konceptualnih temeljev zakona, da bi zaradi tega ne mogli
               nadaljevati prve obravnave. Kljub temu pa čutim dolžnost, da prosim predstavnika
               sekretariata in tudi ostale, ki ste to mnenje prebrali, da skupaj ocenimo, če je
               morda mnenje takšne narave, da bi se po potrebi moral odbor za gospodarstvo ponovno
               sestati in ponovno oceniti, ali je zakonski predlog primerna podlaga za
               obravnavo.</p>
               <p>Seji odbora so prisostvovali predstavniki predlagatelja, direkcije za oskrbo z
               električno energijo, gospodarske zbornice Slovenije, združenja kovinskih materialov,
               združenja za energetiko in območne zbornice Trbovlje, slovenskega društva za
               daljinsko energetiko, obrtne zbornice Slovenije ter Petrola.</p>
               <p>Po predstavitvi zakona s strani ministra Metoda Dragonja so člani in ostali prisotni
               v razpravi ugotovili, da je zakon kot takšen potreben, opozorili pa so, da bi bilo
               dobro nekatere določbe predloga zakona za drugo obravnavo še dodelati. Opozorili so
               tudi, da je zakon dokaj nepregleden zaradi prevelikega števila podzakonskih aktov, s
               katerimi bodo urejena mnoga vprašanja s tega področja. V razpravi so sodelovali tudi
               predstavniki drugih interesentov, ki sem jih naštel, tako da so prišla do izraza
               različna mnenja in pogledi prisotnih.</p>
               <p>Na koncu je odbor za gospodarstvo predlagal državnemu zboru, da v skladu s 185.
               členom poslovnika državnega zbora po končani prvi obravnavi predloga energetskega
               zakona sprejme naslednja sklepa.</p>
               <p>1. Predlog energetskega zakona, prva obravnava, je primerna podlaga za pripravo
               predloga zakona za drugo obravnavo.</p>
               <p>2. Predlog zakona za drugo obravnavo pripravi vlada Republike Slovenije in pri tem
               upošteva naslednja stališča. 1. Predlagatelj naj pri pripravi predloga zakona
               ustrezno upošteva pripombe sekretariata za zakonodajo in pravne zadeve. <stage>(Tu mi
               dovolite, da pripomnim to, kar sem že prej dejal, da moramo danes tukaj oceniti, ali
               so te pripombe takšne narave, da je to mogoče.)</stage></p>
               <p>2. Prouči naj možnost ureditve, ki bo opredelila odpiranje trga z energijo in
               uveljavila konkurenčnost.</p>
               <p>Prouči naj tudi možnost skrajšanja rokov za uvedbo prostega tržišča z energijo in
               postopnost odpiranja tega tržišča.</p>
               <p>Prouči naj pripombe glede uresničevanja načela nediskriminatornosti in enakopravnosti
               energetskih porabnikov v oskrbovalnih sistemih in podpori pri odpiranju dostopa do
               evropskih trgov.</p>
               <p>Prouči naj možnost uskladitve predloga zakona s predlogom zakona o lokalnih,
               neodvisnih proizvajalcih električne energije.</p>
               <p>Prouči naj vse pripombe, ki se nanašajo na opredelitev pojmov v 4. členu.</p>
               <p>Prouči naj možnost, da bi poleg obveznih gospodarskih javnih služb na področju
               proizvodnje in distribucije energije sodelovali tudi drugi samostojni subjekti
               oziroma možnost uvedbe režima gospodarske javne službe samo tam, kjer ni možno
               vzpostaviti trga. Ponovno naj preveri položaj distribucije, ki mora ostati
               enakopraven subjekt elektroenergetskega sistema. Prouči naj možnost zagotovitve
               sodelovanja lokalne skupnosti pri določanju načina ogrevanja na njenem področju pri
               izdajanju energetskih dovoljenj ter možnosti načina usklajevanja med državo in
               lokalnimi skupnostmi.</p>
               <p>Prouči naj smiselnost uvedbe plačila energetske takse, pridobitve licence in
               smiselnost ustanovitve agencije za energijo.</p>
               <p>Prouči pa naj tudi ustreznost ureditve energetskega dovoljenja.</p>
               <p>Prouči naj možnost analogne ureditve načina pridobivanja zemljišč za gradnjo
               visokonapetostnih naprav in vodov, kot je določena za gradnjo državnih cest.</p>
               <p>Prouči naj možnost, da se poleg pristojnosti ministrstva za gospodarske dejavnosti v
               zakon vključijo tudi pristojnosti ministrstva za ekonomske odnose in razvoj in
               ministrstva za okolje in prostor, in tako celovito zajame in usmerja energetsko
               politiko države.</p>
               <p>Ustrezno naj upošteva ureditev, ki je določena v direktivi o skupnih pravilih
               notranjega trga elektrike v resoluciji o strategiji rabe in oskrbe Slovenije z
               energijo v evropski energetski listini.</p>
               <p>Prouči naj in ustrezno upošteva sedanjo razsežnost in uporabo zemeljskega plina v
               Sloveniji in njegov pomen za energetsko oskrbo Slovenije.</p>
               <p>Prouči naj možnost vključitve načela varčevanja poleg že določenega načela učinkovite
               rabe energije.</p>
               <p>Prouči naj možnost harmonizacije tarifnih sistemov. Predlagatelj naj pripravi pregled
               cenovne politike posameznih vrst porabnikov, pregled večjih zneskov plačil pri
               velikih porabnikih in pregled terjatev, ki so se spremenile v lastninske deleže.</p>
               <p>Na koncu, predlagatelj naj pri pripravi predloga zakona prouči tudi vse pripombe
               državnega sveta Republike Slovenije, gospodarske zbornice Republike Slovenije,
               združenja za energetiko, slovenskega društva za daljinsko energetiko, združenja
               kovinskih materialov, interesnega združenja industrijskih porabnikov energije, in jih
               ustrezno upošteva.</p>
               <p>Torej, kot ste slišali, je odbor za gospodarstvo dokaj temeljito in vsestransko
               proučil to materijo in dal tudi vrsto predlogov in mnenj. Menim, da osnovna ideja,
               sprostitev trga električne energije in sploh energije, ni sporna. Vsekakor pa je
               treba zakon še dodelati, vključno s pripombami sekretariata za zakonodajo in pravne
               zadeve. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod predsednik odbora za gospodarstvo kot matičnega delovnega telesa.
               Besedo dajem predstavnikom sekretariata za zakonodajo in pravne zadeve, če želijo.
               <stage>(Ne želijo.)</stage> Besedo dajem predstavnikom poslanskih skupin. Gospod Jože Zagožen, v
               imenu poslanske skupine Socialdemokratske stranke. Ne? Potem pa ne. Proceduralno
               torej, ker drugo ni mogoče.</p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p>Jaz bi le želel, da predstavniki sekretariata povedo, ali so njihove pripombe takšne
               narave, da se lahko nadaljuje z razpravo ali ne? Glede na to, da ste zamudili z rokom
               oziroma da to mnenje ni bilo dostavljeno do takrat, ko je bila seja odbora.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Slišali smo poziv sekretariatu, če želi. Vendar decidirano odgovora verjetno ne bo.
               Izvolite gospa. Ker ni to pristojnost. Odločili boste poslanci sami po branju tega
               mnenja.</p>
            </sp>
            <sp who="SDZ2:OgrincHelena">

               <speaker>HELENA OGRINC:</speaker>

               <p>Hvala lepa za besedo. Glede na izrecno izpostavljeno vprašanje, ali je mnenje
               sekretariata take narave, da bi to pomenilo poseganje v osnovni koncept zakona in bi
               to pomenilo oviro za nadaljnjo obravnavo in pripravo predloga zakona za drugo fazo
               zakonodajnega postopka, menim sledeče. Res je, da je naše mnenje obsežno in opozarja na vrsto vprašanj, za
               katere ocenjujemo, da v predlogu zakona niso dovolj natančno in dobro razdelana
               oziroma da bo potrebno predlagane rešitve zlasti oceniti s pravno sistemskega vidika
               in jih v ustreznem obsegu dograditi.</p>
               <p>Vendar pa, ob tem menim, da je možno vse te rešitve dodelati v času do priprave
               besedila za drugo obravnavo. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, predstavnici sekretariata za zakonodajo in pravne zadeve. V imenu
               poslanske skupine sem zasledil dva. Prvi je bil Franci Rokavec v imenu ljudske
               stranke in Peter Petrovič liberalna demokracija. Ali je tako? Gospod Delak kot
               predstavnik DeSUS-a. Izvoli, gospod Franci Rokavec.</p>
            </sp>
            <sp who="SDZ2:RokavecFranc">

               <speaker>FRANCI ROKAVEC:</speaker>

               <p>Hvala za besedo. V poslanski skupini Slovenske ljudske stranke ocenjujemo, da je
               energetski zakon kot krovno sistemski zakon nujen in zelo potreben. V prvi vrsti
               zaradi potreb urejanja in normiranja tega področja. Zaradi nas samih, to je zaradi
               potreb Slovenije in šele na drugem mestu zaradi našega vključevanja v Evropsko
               unijo.</p>
               <p>Predlog zakona naj bi v čim večji meri temeljil na zagotovitvi oskrbe države z
               energijo po tržnih zakonitostih, pri čemer pa mora vzpostaviti instrumente varne,
               zadostne oskrbe ter cenovne stabilnosti. Kajti dejstvo je, da so prav energenti lahko
               neke vrste generator inflatornih gibanj. Zakon tem smernicam v veliki meri sledi.
               Vendar v poslanski skupini SLS menimo, da zakon dopušča še vedno preveliko
               monopolnost energetskih struktur v državi v primerih z ostalo slovensko
               industrijo.</p>
               <p>Mnenja smo, da bi bilo s tem zakonom dobro predvideti hitrejše odpiranje slovenskega
               energetskega trga konkurenci, če želimo doseči zniževanje cen energentov za
               industrijo, čeprav je potrebno pri hitrosti tega odpiranja realno oceniti trenutno
               stanje, predvsem v našem elektroenergetskem sistemu. Prav tako bi bilo smiselno
               tarifni sistem spreminjati tako, da bi primerjalno z Evropo postopoma zniževali cene
               v korist gospodarskih subjektov na račun splošnih porabnikov. Pri tem je treba
               poudariti, da bi moral zakon močneje opredeliti kogeneracijo kot prednostni način
               učinkovitejše rabe energije, med katere spada tudi proizvodnja energije v
               industrijskih družbah, ki del energije porabljajo za lastne potrebe, preostali del pa
               namenjajo za javno oskrbo.</p>
               <p>V predlogu zakona je opazna prenormiranost, saj zakon predvideva za svoje izvajanje
               ogromno podzakonskih aktov, kar bo povzročilo v praksi preveliko administriranje pri
               urejanju energetskih zadev, zato bi veljalo v drugem branju popraviti. V poglavju
               rimska IV/E, ki ureja področje oskrbe in vzdrževanja 90-dnevnih zalog naftnih
               derivatov, je zakon v neki vrsti koliziji z zakonom o blagovnih rezervah, kar pa na
               osnovi podanih argumentov vlade pri obravnavi zakona o spremembi in dopolnitvi zakona
               o blagovnih rezervah, ta je že v proceduri v državnem zboru, za poslansko skupino ni
               več sporno.</p>
               <p>Zakon uvaja novo institucijo, to je agencijo za energijo, ki je kot neodvisna
               organizacija, vsaj tako si jo tudi predstavljamo, za urejanje razmer med dobavitelji
               in odjemalci energije nujno potrebna, vendar pa obstaja bojazen glede na vse
               pristojnosti, ki jih zakon njej namenja oziroma dodeljuje predvsem avtonomno
               določanje cenovne politike, da lahko ukrepi agencije mimo usmeritev vlade oziroma
               ministrstva, ki je zadolženo za vzdrževanje makroekonomske stabilnosti države,
               porušijo to stabilnost, predvsem, če se zavemo, da imajo prav cene energentov močan
               inflatorni učinek.</p>
               <p>Poslanska skupina Slovenske ljudske stranke bo predlog zakona podprla. Predlog zakona
               za drugo obravnavo, če bodo v njem še ostale nekatere določbe in pojmi, za katere
               smatramo, da niso dorečeni in premalo naravnani k želeni vsebini, za katere
               pričakujemo, da jo bo nacionalni energetski program, ki ga mora vlada čimprej
               predložiti v odločanje in sprejem državnemu zboru, vseboval, bomo poskušali z
               amandmaji izboljšati. Prav tako se strinjamo, da je potrebno temeljito proučiti in
               vklopiti mnenja, ki jih je posredoval sekretariat za zakonodajo. Prav tako pa v
               smislu podpor podpiramo vsa stališča, ki jih je predlagal matični odbor. Poslanska
               skupina pa tudi podpira predlog spreminjevalnih stališč skupine poslancev v zvezi z
               malimi proizvajalci električne energije. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, Franci Rokavec, predstavnik Slovenske ljudske stranke. Gospod Peter
               Petrovič v imenu liberalne demokracije bo podal svoje mnenje. Nato Izidor Rejc.
               Izvoli, kolega.</p>
            </sp>
            <sp who="SDZ2:PetrovičPeter">

               <speaker>PETER PETROVIČ:</speaker>

               <p>Gospod podpredsednik, spoštovani zbor! V naši poslanski skupini Liberalne demokracije
               Slovenije smo seveda tako, kot vso materijo, ki se odvija v državnem zboru, temeljito
               in pozorno proučili tudi predlog energetskega zakona, tokrat v prvi obravnavi. Mi se
               zavedamo, in to se je dalo razbrati tako tudi iz razlag na matičnem odboru kakor tudi
               danes s strani predstavnika vlade pa tudi kasneje, ko je predsednik matičnega odbora
               razlagal nekatere pojme, da gre za izjemno pomembno materijo. Na nek način, če lahko
               uporabim prispodobo, gre za neke vrste regulirano pretakanje krvi v nekem obtoku
               nekega organizma, da ta lahko sploh živi in obstoja. Seveda za to so potrebni
               določeni mehanizmi, določene regulative in mi menimo, da predlog, ki je pred nami v
               tem prvem branju, rešuje to problematiko na soliden način. V nekaterih delih nemara
               celo preveč natančno, kajti od načelnih stališč gre v marsikaterih delih teksta v
               podrobnosti in poskuša razrešiti tudi te zadeve, kar je lahko včasih tudi
               problematično.</p>
               <p>V uvodni predstavitvi predloga zakona predlagatelj navaja kot temeljno načelo, na
               katerem je zakon zasnovan, zagotovitev oskrbe z energijo, katere zagotavljanje
               predvsem po tržnih principih naj bi zadoščalo varnosti in rednosti oskrbe, kakovosti
               in ceni ter tudi okolje varstvenim zahtevam. Ta del se nam zdi še prav posebej
               pomemben, kajti mi imamo kot država nekatere obveznosti do mednarodne skupnosti v
               zvezi z okoljevarstvenimi standardi in normativi. Zato naj bi zakon določal na
               področju oskrbe z energijo tiste dejavnosti, ki se opravljajo kot gospodarske javne
               službe, predvidel minimalno odpiranje trga z električno energijo in plinom,
               oblikovanje strateških zalog nafte, kar je zelo pomembno ne samo iz materije
               energentov ampak tudi iz nekaterih drugih predvsem finančnih vidikov. Koordiniral bi
               seveda dolgoročno in kratkoročno načrtovanje oskrbe z energijo. Tu so podana načela
               kot je gospodarnost, zanesljivost, kakovost in tako naprej. Zagotovil naj bi tudi
               upoštevanje načela učinkovite rabe energije in varovanje okolja, kar sem že prej
               omenil.</p>
               <p>Zelo pomembno se nam zdi tudi to, da seveda je tekst naravnan tako, da zagotavlja
               skladnost s pogodbo o energetski listini in seveda smernicami Evropske zveze oziroma
               Evropske unije.</p>
               <p>Že iz tega, kar sem poskušal povzeti, se vidi, da gre za silno zahtevno in ambiciozno
               področje, ki ga je z enim tekstom možno in nujno tudi urediti ob določenih spremembah
               in korekcijah. Tu se moramo ustaviti pri mnenju sekretariata, ki je bilo danes tukaj
               tudi navedeno in na nek način tudi pojasnjeno. Res je obsežno in dolgo, vendar tudi
               mi menimo enako, kot je bilo povedano, da vseh 17 <stage>(mislim, da jih je 17)</stage> točk, v
               katerih analizirajo posamezne dele poglavja tega zakonskega teksta, seveda so mnenja
               in pripombe take, da se dajo uskladiti v postopku sprejemanja v drugi in potem tudi,
               če bi bilo potrebno, še v tretji obravnavi.</p>
               <p>Nam se zdi zelo pomembna 17. točka, ki govori v prehodnih določbah predlaganega
               zakona, v členih 128 in 129, kjer je predvidena privatizacija državnega premoženja
               obstoječih javnih podjetij, kot nek dosti zahteven proces, ki rabi mnogo razdelave in
               je mogoče v tem trenutku na nek način še ne dovolj poznan. Novost je tudi v zvezi z
               agencijo. O tem je bilo že nekaj govora, pravzaprav ne bi ponavljal. Dileme so bile
               tudi pri nas podobne, kot smo maloprej že tudi slišali.</p>
               <p>Skratka, naša poslanska skupina meni, da z intenzivnim delom v postopku je možno na
               tem tekstu doseči tisto, kar je njegov osnovni namen in kar je tudi ambicija
               predlagatelja. Zato bomo podprli oba sklepa matičnega delovnega telesa, odbora za
               gospodarstvo, tako kot je bilo navedeno v poročilu, pa tudi stališča, ki so bila tudi
               že prebrana.</p>
               <p>Glede dileme, ki jo je predsednik odbora, gospod Jože Zagožen, navedel, ali naj odbor
               ponovno obravnava materijo na osnovi stališč sekretariata, menim, da to ni potrebno,
               kot je bilo tudi pojasnjeno.</p>
               <p>Nemara bi pa vendarle rekel besedo tudi o dopolnjevalnih predlogih k predlogu
               energetskega zakona, ki jih je posredovala naša poslanska skupina in se nanašajo na
               relativno precizne oziroma podrobne dele, razen dveh, ki govorita tudi o proučitvi
               smiselnosti uvedbe agencije za energijo in pod točko 10 o vključitvi poglavja o
               oblikovanju rezerv nafte in naftnih derivatov, o čemer smo prej že tudi nekaj
               slišali. Ali so to področja, ki bi bila vredna oziroma bi jih bilo potrebno ponovno
               obravnavati na matičnem odboru, menimo, da ne, da lahko v sami proceduri tudi
               podpremo ta dopolnjevalna stališča, ki smo jih vložili. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa Petru Petroviču, ki je predstavil mnenje liberalne demokracije. Gospod
               Delak, DeSUS, želi besedo; nato pa kolega Izidor Rejc.</p>
            </sp>
            <sp who="SDZ2:DelakAnton">

               <speaker>ANTON DELAK:</speaker>

               <p>Hvala za besedo. Spoštovani državni zbor! V naši poslanski skupini smo proučili
               materiale in, kot so že predgovorniki povedali, tudi mi menimo, da gre za pomemben in
               zahteven zakon, ki naj bi po možnosti čimprej zagledal luč sveta.</p>
               <p>Nekako nenavadno veliko je pa pripomb našega sekretariata za zakonodajo in pravne
               zadeve. Pravim, nenavadno veliko. Če ne bi mi na odboru sprejeli stališča številka 1,
               ki pravi, <q>"predlagatelj naj pri pripravi predloga zakona ustrezno upošteva pripombe
               sekretariata za zakonodajo in pravne zadeve"</q>, če ne bi bilo tega stališča številka 1,
               bi najbrž tu povedal, da bo naša poslanska skupina glasovala proti. Ker pa je na
               odboru bil sprejet ta sklep, o katerem sem govoril, mislimo ravno tako, kot je že nek
               predgovornik povedal, da ima vlada v asu do drugega branja na razpolago zadosti
               načelnih pripomb in stališč in da bo to vse skupaj upoštevala.</p>
               <p>Zaradi tega bo naša poslanska skupina ta predlog podprla in ugotovila, da je primerna
               podlaga za pripravo predloga zakona za drugo obravnavo. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Delaku, predstavniku DeSUS-a. Naslednji bo podal mnenje
               predstavnik poslanske skupine Slovenskih krščanskih demokratov, gospod Izidor
               Rejc.</p>
            </sp>
            <sp who="SDZ2:RejcIzidor">

               <speaker>IZIDOR REJC:</speaker>

               <p>Hvala. Spoštovani gospod podpredsednik, gospe in gospodje! Energetski zakon smo v
               naši poslanski skupini obravnavali in ugotovili, da je gotovo potreben, da
               predstavlja nek temeljni pristop in da nekako je že v stilu in smislu evropskega
               zajemanja in evropske prakse.</p>
               <p>Namreč po <q>"screeningih"</q>, ki so bili opravljeni, se to že čuti, da so elementi
               vnešeni, ki pomenijo konkurenčnost, odprtost trga, ekologija, vse tisto, kar gotovo
               bo moral tudi nov nacionalni program vsebovati oziroma stari nacionalni program
               gotovo tega nima in je tako rekoč malo vreden.</p>
               <p>Posebno vprašanje se tu postavlja za male centrale. Vodne centrale, za katere vemo,
               da je bil vložen tudi posebni zakon. Vidimo tudi iz predlogov določenih sklepov
               oziroma kako naj vlada pripravlja za drugo obravnavo. Da so te elemente nekako
               zapopadeni oziroma, da jih je kolega poslanec Lenič predlagal, da bi nekako
               predvideli v tem matičnem zakonu.</p>
               <p>Zanimivo je tudi to, in kot sem rekel, ta evropizacija bo gotovo dosegla tudi premik
               v naših investicijskih posegih. Se pravi, da bodo morali biti bolj varovane vhodne
               cene, če bomo hoteli doseči konkurečno sposobnost, predvsem pa ekološki motiv. Gotovo
               pa je nekaj, da ta zakon, ki je sedaj v prvi obravnavi, za naše pojme premalo
               obravnava varčevanje z energijami. Res je govora o učinkoviti rabi energije. Ampak to
               je eden od elementov. Ampak varčevalni program, o katerem se govori že dolga leta, in
               lahko rečem, je eden od temeljnih pristopov naše ekonomije.</p>
               <p>Mi vemo, kadar posnemamo oziroma kadar se primerjajo podatki uporabljene električne
               oziroma porabljene energije sploh na ceno proizvodov oziroma na enoto proizvoda,
               ugotavljamo, da smo v velikem zaostankom za razvitimi deželami in predvsem deželami v
               Evropi. Se pravi, da je tu glavni zamah, ki bo moral doseči in mislim, da je tudi v
               samem predlogu oziroma samem zakonu prostor za to, mora biti prostor za to. Ko 49.
               člen obravnava tudi nekako zagotavlja skladno z evropsko politiko in z evropsko
               prakso tudi zaloge energentov naftnih derivatov, je to zadeva, ki gotovo, da je
               potrebna in da bo treba tekom določenega časa zadevo oziroma te zaloge zagotoviti in
               nekako usposobiti ter narediti naše stanje enako stanju kot je v evropskih deželah
               oziroma v Evropi kamor hočemo iti.</p>
               <p>Ta zakon naša poslanska skupina podpira. Oziroma bi dal en popravek. Pri tem, ko je
               bilo povedano, katere sklepe je odbor za gospodarstvo pripravil, menim, da je tu
               nastala tiskovna napaka, milo povedano. Pri točki 16, ki govori o tem, kako naj vlada
               pripravi pregled cenovne politike pri posameznih vrst potrošnikov. Potem pa tudi
               pregled večjih zneskov neplačil, ampak ne plačil pri velikih porabnikih, ker to je
               problem, pa seveda tudi tisti del, se pravi, ne plačila, ampak neplačila, se pravi,
               koliko ne plačajo oziroma kakšni so ti zneski, ki so odprti. Kot zadnje, kar je tudi
               lepo povedano, koliko terjatev se je spremenilo v lastniški delež. Toliko. Hvala.
            </p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Izidorju Rejcu, ki je govoril v imenu poslanske skupine Slovenskih
               krščanskih demokratov. Izkoristili smo vse poslanske skupine, druge se niso
               prijavile. Aha, gospod Kelemina, v imenu poslanske skupine socialdemokratov.</p>
            </sp>
            <sp who="SDZ2:KeleminaBranko">

               <speaker>BRANKO KELEMINA:</speaker>

               <p>Hvala lepa za besedo. Spoštovani podpredsednik, cenjeni državni zbor! Poslanska
               skupina Socialdemokratske stranke se v načelu sicer strinja s predlogom zakona. V tem
               predlogu vidimo korenite spremembe na področju oskrbe z energijo v državi Sloveniji.
               Predvsem se nam tu pojavlja vprašanje oziroma ugotavljamo, da gre za liberalizacijo
               oskrbe. Upamo, da gre tudi za konkurenco, za vnos konkurence v to področje, in da bo
               mogoče to prispevalo h kvaliteti liberalizacije, ki se na drugi strani pojavlja.</p>
               <p>Predvsem ugotavljamo, da bo na osnovi tega zakona prišlo spet do preoblikovanja
               različnih družb, predvsem do privatizacije; kdo bo spet na ta račun služil, je drugo
               vprašanje, ali dobiček ali pa bo ustvarjal izgubo. Tako, da nam vsi ti odnosi danes
               še stoprocentno niso jasni. Upam, da si je koalicija med sabo te sfere že razdelila
               in da ve, za kaj gre. Mi v opoziciji tu ne bomo sodelovali.</p>
               <p>Naša poslanska skupina tudi upa, da bodo s tem marsikateri nerešeni problemi, ki so
               se pojavili v teh letih, rešeni. Če jih omenim samo nekaj. Eden od teh je prav gotovo
               prenos električne energije; to kar se je dogajalo v teh letih oziroma prav v tej
               zimi, je pokazalo slabosti, kako nenačrtno oziroma se sploh ni vlagalo v te objekte,
               kako nenačrtno se ti objekti vzdržujejo. Kam so se dejansko vsi ti dobički prelivali,
               je druga stvar; po naši oceni verjetno prav na račune posebnih skladov, da se bodo
               sedaj lahko ti projekti olastninili.</p>
               <p>Prav tako se pojavlja vprašanje skladiščenja naftnih derivatov. Vemo, da se zahtevajo
               90-dnevne rezerve po vstopu v Evropsko skupnost. Izgleda, da smo na tem področju v
               izrednem zaostanku. Če bo ta organizacija taka, da bo dejansko privatni kapital
               oziroma odgovorni, ki se že ukvarjajo s temi zadevami, zagotovili vsa ta skladišča
               naftnih derivatov, in da državi ne bo treba posegati s svojimi finančnimi sredstvi,
               bodo, vsaj upam, pozitivni elementi vgrajeni. To bomo pa videli v prihodnosti. Prav
               tako je, če bo s tem rešen tudi problem proizvodnje električne energije, če jo samo
               omenim, v zadnjih nekaj letih vemo, da ni bilo nobenih večjih vlaganj na tem
               področju. Trdno smo prepričani, da se soustvarja, čeprav se prikazujejo izgube, vedno
               se je prikazovala v proizvodnji električne energije neka izguba, upamo, mi smo
               prepričani, da te izgube ni bilo in da so se sredstva prelivala nekam drugam, prav
               zato, da se bo lahko to zdajle sprivatiziralo.</p>
               <p>Mogoče bi še tukaj postavili nekaj vprašanj, če bi lahko državni sekretar nanje
               odgovoril ali kdorkoli že. Tukaj se nam pojavlja vprašanje izbire upravičenih
               odjemalcev, tako imenovanih, ki si bodo seveda lahko prosto izbirali dobavitelja. To
               verjetno potem pomeni tudi po neki strani liberalizacijo oziroma uvoz poceni energije
               ali sklenitev pogodb z domačimi dobavitelji, predvsem s tistimi, ki bodo najcenejše
               prodajali pač to energijo. Zdaj, tukaj bi jaz postavil vprašanje, ne vem, kljub temu,
               da sem te zadeve prebral, nisem nikjer zasledil, kakšen procent liberalizacije teh
               upravičenih odjemalcev bo Slovenija dovolila. Kot vidimo recimo v nekaterih državah
               je ta liberalizacija zelo visoka, v nekaterih pa razmeroma nizka, tako da bi mogoče
               tudi prosili odgovor na to vprašanje. Zanima nas pa tudi seveda, kdo bo pa potem -
               ker vsi tisti upravičeni odjemalci, tako imenovani, si bodo seveda zagotavljali
               najcenejšo energijo, to je logično, ta zakon bo to omogočal - kdo bo pa potem seveda
               plačeval tisto drago energijo. Recimo, vemo, da so razlike v proizvodnji električne
               energije v ceni v Sloveniji izredno velike, tam nekje od 5, 6 tolarjev, če še ne
               manj, pa tam do 15, mogoče tudi kje 20 tolarjev, ker točnih podatkov tudi nimamo.
               Zdajle, če bo pa to drago energijo pa moral kupiti potem samo potrošnik,
               gospodinjstva, kako bodo zaščiteni, čeprav se govori o nekih tarifah, o nekih enakih
               cenah za vse, kako bo to zagotovljeno, ne vemo točno in bi pač prosili tudi odgovor.
               Pa tudi mogoče obrazložitev, kako so te zadeve urejene v drugih evropskih državah,
               nekako tudi nismo razbrali iz tega oziroma ker je veliko teh postavk oziroma je to
               obsežno gradivo, tako da je tudi težko določeno zadevo najti, ko jo konkretno iščeš.
               Bi prosil obrazložitev.</p>
               <p>Še ena stvar, ki je mogoče tudi zelo pomembna pri uvajanju taks. Mi mislimo, da bi
               bilo potrebno na področju pobiranje taks in vplačevanja odškodnin nekako vključiti
               tudi lokalne skupnost, da bi del teh taks tudi lokalne skupnosti imele pravico
               dobiti. Kajti poseg v prostor na posameznih področjih, kjer bodo ti energetski
               objekti stali, je prav gotovo velik in bi bilo prav, da dobijo tudi te lokalne
               skupnosti oziroma tudi posamezniki, lastniki zemljišč neko odškodnino tako pri
               gradnji kot tudi pri uporabi teh objektov.</p>
               <p>Mogoče toliko za uvod. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolegu Branku Kelemini, ki je podal mnenje Socialdemokratske stranke.
               Želi še katera od poslanskih skupin? Ne vidim nobene. Potem so poslanske skupine
               končale.</p>
               <p>Sedaj dajem besedo poslankam in poslancem. Pisnih prijav ni. Pisne prijave, prosim.
               Gospod Miran Potrč. Ne bom zapel tiste kot je običajno, največ 10 minut. Ampak, ker
               se je samo eden prijavljam, mislim, da ne boste izkoristil tega. Vsi preostali so
               omejeni na 5 minut.</p>
            </sp>
            <sp who="SDZ2:PotrčMiran">

               <speaker>MIRAN POTRČ:</speaker>

               <p>Hvala lepa. Jaz sem se pisno prijavil pravi čas, da bi imel priložnost, ker ne
               govorim v imenu poslanske skupine, povedati nekaj svojih mnenj k temu zakonu.</p>
               <p>Prvič. Rad bi poudaril, da tudi sam mislim, da je zakon potreben. Konec koncev ga je
               vlada predložila že julija 1998 leta v parlamentarno proceduro in je pravzaprav kar
               nekaj časa potreboval, da je prišel na sejo državnega zbora.</p>
               <p>Moram reči, da sem presenečen ali veselo presenečen nad mnenjem po eni strani večine
               poslanskih skupin pa tudi vlade, da je problemov, ki jih ureja ta zakon, relativno
               malo in da zakon, ta vprašanja ureja dobro. Jaz bi bil vesel, če bi nam gospod
               državni sekretar ali kdorkoli drug z vlade poskušal jasneje povedati, kaj pravzaprav
               in kako ta zakon določena vprašanja ureja, da bi videli njegove dejanske
               konsekvence.</p>
               <p>Uvod, ki je bil danes podan, ni povedal, kako se kaj ureja, ampak povedal, kaj je
               vsebina zakona. To se po poglavjih zakona da prebrati in v tem delu je bil gospod
               državni sekretar korekten in dovolj konkreten. Kaj pa zavest vsebinska ureditev na
               področju energetike pomeni? Jaz moram reči iz vsebine določb tega zakona ne znam
               razbrati in vesel sem, da vlada in koalicija z izjemo DeSUS-a, ki je tu imel določene
               ograditve pa tudi Slovenski krščanski demokrati mislijo, da je zakon dobro
               pripravljen in da z njegovim sprejemom in izvajanjem kakšnih večjih problemov ne
               bo.</p>
               <p>Jaz bi rad povedal svoj pogled in svoja mnenja.</p>
               <p>Prvič. Prepričan sem, da zakon uvaja ne samo velike spremembe, ampak pravzaprav
               popolne novosti na področje energetike. Popolne novosti! Mi takšnega sistema
               energetike nismo imeli, tudi zadnjih deset let ne, da ne govorim o prejšnjem obdobju
               socializma. Uvaja jih bolj ali manj na področje energetike, in je vprašanje, če je
               le-ta na to pripravljena. Jaz se bojim, zato bi najprej vprašal, da se mi pove, ali
               je področje energetike za te novosti in radikalne spremembe pripravljeno ali ni
               pripravljeno, in kakšne posledice bodo nastopile, ker gre res za nekaj popolnoma
               drugačnega, kot smo bili vajeni doslej.</p>
               <p>Prva stvar, ki gotovo prinaša res najbolj radikalne novosti, je uvajanje trga na
               področju energetike. Mi vemo, da trga, razen na področju nafte, nekaj plina in nekaj
               toplotne energije, pa še na toplotni praktično ne, mi na področju energetike doslej
               nismo imeli. Tisto, kar smo imenovali delni trg, je bilo nekaj popolnoma drugega. V
               bistvu je bila planirana proizvodnja in distribucija; ne mislim distribucije v smislu
               energetske panoge, ampak razdeljevanje energije, ki smo jo proizvedli, s popolno
               državno regulativo.</p>
               <p>Tu se obljublja, odbor pa zahteva, da je treba biti še hitrejši, še pospeševati
               takšno aktivnost uvajanja trga na to področje. Jaz bi prosil za oceno, kaj to pomeni,
               glede na današnje proizvajalce električne energije, glede na njihovo raznolikost,
               glede na njihove cene, glede na njihovo konkurenčnost, glede na eventuelen tempo ali
               ne, ki ga zakon ne obravnava, ga pa zahtevajo stališča matičnega delovnega telesa, da
               se ta trg uvaja - kaj bi to za področje elektrogospodarstva v Sloveniji pomenilo. S
               tem, da jaz ne govorim vnaprej, da se v to ne sme iti. Ampak najbrž mora biti potem
               narejena neka ocena, da so učinki, ki jih zaradi konkurence in s tem verjetno tudi
               nižje cene energije pridobi slovensko gospodarstvo, bistveno večji od škode - pa dam
               v narekovaje <q>"škode"</q> ali pa dobesedno - ki bo nastopila zaradi tega, ker bo treba
               zapreti, ampak dobesedno zapreti toliko in toliko energetskih objektov. Mislim, da če
               tega izračuna ni, je vse delano tako, precej na pamet in precej brez neke realne
               podlage, kaj se bo zares zgodilo. To si upam trditi iz razloga, ker imam nekaj zelo
               slabih izkušenj s tega področja v zvezi z razgovori, študijami, analizami, ocenami,
               različnimi pogledi, ki smo jih imeli ob termoelektrarni Trbovlje 3. Vem, da so
               sposobne iste inštitucije izdelati zelo različne ocene v različnem času, in da nobena
               od njih ne drži, razen kolikor garantirajo vsaka zase v tistem času, da držijo. Moram
               reči, da me to zelo, zelo skrbi. Če pa teh ocen ni, je to lahko potrebna usmeritev,
               ampak hkrati skakanje na glavo v bazen brez vode.</p>
               <p>Druga takšna stvar, ki je predvidena na tem področju kot res velika sprememba, je
               vprašanje investicij. Jaz razumem, da razen na področju prenosa in deloma energetske
               infrastrukture, kjer bo država direktno odgovorna in bo opravljala tudi investicije,
               to se pravi, da na ostalih področjih država neposredne odgovornosti financiranja
               investicij in podobno nima. Ali je zdaj način razpisa privatnih investicijskih
               vlaganj najbolj ustrezen, ali ne, to je bolj pravno vprašanje, ampak v bistvu bomo
               iskali privatne investitorje za vlaganje v energetiko. Jih bomo glede na
               razpoložljive možnosti v Sloveniji dobili, ali ne, jih bomo dobili pod takšnimi in
               drugačnimi pogoji. Kaj bo to pomenilo za slovensko energetiko? Mislim, da stvari,
               vsaj toliko, kolikor jaz vem, niso domišljene. Bojim se, da jih tudi dosedanja
               resolucija o učinkoviti rabi in proizvodnji energije v Sloveniji ni razrešila. Ta
               zakon jih seveda nakazuje in jih ne more rešiti. Bojim se pa, da je to drugo
               področje, ki je zelo zelo odprto.</p>
               <p>Tretje področje je pravzaprav neurejeno, ali pa zame, tako kot jaz berem,
               protislovno. V zakonu so urejena načela od prehodnih določb. In če sem zdaj kritičen
               v tej meri, da poskušam delati mogoče tudi malo grobo komparacijo, potem lahko rečem,
               da zakon v svojih načelnih določbah govori eno, v svojih prehodnih določbah pa govori
               nekaj popolnoma drugega. V svojih prehodnih določbah, kar zadeva tako imenovane
               pooblaščene odjemalce, če prav berem, predvideva, da je po cenah in količini iz
               zadnjega leta z njimi treba skleniti za 10 do 15 let, ker tako piše v uvodnem delu,
               da so to dolgoročne pogodbe, pogodbe. In mi bomo imeli sicer za 10 do 15 let
               sklenjene pogodbe po starem sistemu in bomo pravzaprav vse, kar bo načelno uredil
               zakon, predvideli za čas po desetih oziroma petnajstih letih. Morda je tako tudi
               prav. Samo jaz bi rad, da se nam to pove in da se pove, da je tako, ker sicer bo
               treba to na drug način urediti, da se ne bo dalo tako razumeti. Prehodne določbe,
               129. člen o tem govori, izrecno pravi, da je treba ob preoblikovanju, vendar
               najkasneje v 60 dneh po vpisu spremembe v sodni register, sklenejo tako oblikovane
               gospodarske družbe <stage>(misli se na te za proizvodnjo električne energije)</stage> dolgoročne
               pogodbe o prodaji električne energije s pooblaščenim kupcem, v skladu z določbami
               tega zakona <stage>(določbe tega zakona pravijo, da se te pogodbe sklepajo za 10 do 15 let)</stage>,
               in sicer za tisti obseg in okvirno oceno električne energije, ki so ga dobavljala
               pooblaščenemu kupcu javna podjetja v zadnjem letu pred preoblikovanjem. Če jaz to
               berem narobe, povejte, ampak mislim, da je to že en velik razkorak.</p>
               <p>Drugo. Privatizacija naj bi se izvedla, ampak razumem, da kar zadeva privatizacijo,
               zakon obvezno predvideva ustanavljanje holdinga, in to ustanavljanje holdinga tako za
               prenos kot tudi holdinga podjetij za proizvodnjo električne energije, in to celo
               javnih podjetij, in da se lahko privatizira samo del na holdingu, kar praktično spet
               pomeni, da smo napisali v te določbe zakona, razen prehodnih, lepe rešitve. V
               prehodnih določbah smo te rešitve postavili praktično popolnoma drugače, vsaj za nek
               določen čas. Zato, bi rekel, da jaz stvari razumem.</p>
               <p>Prosil bi, če se da dati odgovor. Mislim, da ne bo težak, vsaj v tem delu, kar bom
               zdaj vprašal, ne. Kakšna je povezanost tega zakona, recimo, z zakonom o rudarstvu,
               vsaj kar zadeva rudarjenje premoga. Jaz razumem, da ta zakon o energetiki za
               premogovnike ne velja. Vemo pa pri nas praktično, da so premogovniki ta moment
               direktno še tisti, ki jih imamo, povezani s proizvodnjo električne energije in, bi
               rekel, brez tega svoje <q>"svrhe"</q> in svoje dejavnosti nimajo ali pa velja za njih
               energetski zakon. To ni jasno razvidno. Prebrali ste pa najbrž tudi pripombe
               sekretariata, da tudi po njegovem mnenju opredelitev, kaj sploh je vsebina energetske
               dejavnosti, pač v zakonu posebej natančno in jasno ni opredeljena. Takšno vprašanje,
               bi rekel, koliko in kako se uvaja trg na to področje, je povezano tudi z določbami o
               stečaju. Stečaj ni mogoč. Povsod, kjer gre, ali za dejavnost javnega podjetja ali za
               dejavnost, ki pomeni javno službo, se stečaj ne more opraviti in naprej se ta
               dejavnost mora zagotavljati. To je spet lahko po svoje zelo logično, je pa v neki
               kontradikciji s temi cilji, ki so sicer v načelu v zakonu postavljeni. Zato moram
               reči, da se meni ob tem zakonu zelo iskreno postavlja vrsta teh vprašanj in prosim in
               pričakujem, če se da na njih dati vsebinske odgovore, da si bomo predstavljali, kako
               bo po sprejemu tega zakona postopoma začel energetski sistem delovati in
               funkcionirati.</p>
               <p>Gospod dr. Jože Zagožen kot predsednik odbora je vprašal sekretariat, da naj
               odgovori, ali on meni, da z vidika njegovega mnenja gre lahko zakon v nadaljnjo
               obravnavo ali ne. Vprašal je nekaj, kar ni treba, da sekretariat odgovarja.
               Sekretariat je odgovarjal nekaj, ker ne bi smel odgovarjati. To namreč ni njegova
               funkcija. Vsak od nas si mora na podlagi mnenja, ki je dano, ustvariti vtis, ali so
               mnenja takšna, da je možno naprej zakon obravnavati ali ne. Jaz sem hvaležen, da je
               to storil, kljub vsemu, ker sem ga opozoril, da je zelo nenavadno, da matično delovno
               telo ob tako pomembnem zakonu 8. aprila sprejme sklep, da naj predlagatelj pri
               pripravi zakona upošteva pripombe sekretariata, ki jih je sekretariat dal šele 21.
               aprila, 14 dni kasneje. Hočem samo na tem primeru povedati, kako res neresno delamo,
               ko gre za tako usodna in pomembna vprašanja.</p>
               <p>In če še čisto na kratko na nekaj dopolnilnih stališč, ki so bila podana, opozorim,
               na nekatera sem že. Eno pravi, da je treba hitreje odpirati trg. Drugo, pod točko 4,
               pravi, da naj se trg ne uvaja. Da se razumemo, jaz poznam zakon o lokalnih neodvisnih
               proizvajalcih električne energije, ki sicer res, da omejen obseg energetike, ampak
               pomeni, na tem področju trga ni, ker se njim dajejo posebne pravice in posebne
               ugodnosti, ker so pač mali proizvajalci. V tem delu gre po mojem za izrecno nasprotje
               med enimi in drugimi. Recimo, v točki 8 pravi, naj se preuči možnost zagotovitve
               sodelovanja lokalne skupnosti pri določanju načina ogrevanja na njenem področju. Jaz
               sem gledal 37. člen zakona, kjer piše, da je distribucija toplotne energije izbirna,
               lokalna gospodarska javna služba. To za mene pomeni, da lokalna skupnost odloča o
               vsem, kar je povezano z vprašanjem ogrevanja. Zato ne vem, zakaj bi sprejeli
               stališče, da naj lokalna skupnost pri tem sodeluje, če je to njena pristojnost. Hočem
               povedati, kakšna stališča sprejemamo. Po stališčih sekretariata in po stališčih
               matičnega delovnega telesa, ki so obsežna in v celoti kontradiktorna, lahko pride
               naprej še enkrat takšen koncept zakona, pa bo vlada vse preučila, ali pride pa pet
               različnih konceptov zakona.</p>
               <p>Ne vem, če je na tako pomembnem področju tako ravnanje državnega zbora dovolj
               odgovorno ali ne. Kar mene zadeva, mislim, da ne. Jaz opozarjam na to, da bom želel,
               da se odgovornost uveljavi na strani tistih, ki zakon v celoti brez pripomb - ker
               povedali vsebinsko niste nič, razen nekaj načel, kaj naj bi se uredilo - podpirate
               vključno z vlado. Jaz ne bom predlagal, da naj se zakon ne sprejme v prvi obravnavi,
               ker vem, da je to problematiko treba začeti urejati. Bojim pa se, da k njenemu
               urejanju pristopamo vsi skupaj, najprej vlada, kasneje pa tudi državni zbor, skrajno
               neodgovorno. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospodu Potrču, ki je bil na razpravo pisno prijavljen. Vsi ostali, kot
               sem že rekel, ste omejeni na razpravo po 5 minut. Gospod Jože Zagožen se je prijavil
               k razpravi.</p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p>Kot je bilo v predstavitvi tega zakona že rečeno, ta zakon postopno uvaja dotok
               zasebnega kapitala na to področje na področje energetike in postopno odpira trg na
               tem področju. To pa z utemeljitvijo, da to zahteva tudi Evropska unija od nas.</p>
               <p>Menim, da bi bilo potrebno obratno, da bi se sami najprej na to spomnili in šele
               potem, da je to razlog po Evropski uniji. Jaz razumem tudi gospoda Potrča, ki je
               govoril pred mano. Vem, da ta zakon pomeni zelo temeljite radikalne posege v sedanji
               sistem. Predvsem zaradi tega, ker imamo na eni strani proizvajalce električne
               energije in na drugi strani porabnike električne energije, katerih interesi so si v
               mnogočem nasprotni, diametralni.</p>
               <p>Interes proizvajalcev je, da bi bila cena čim višja. Interes porabnikov pa je, da bi
               bila čim nižja. Ta dva interesa je do sedaj usklajevala izključno država. Če sem prav
               zasledil v medijih, je minister Dragonja določil ceno na izhodu termoelektrarne
               Trbovlje 17 tolarjev oziroma feningov. Hkrati pa nam pišejo železarji z Jesenic,
               ogorčeno pismo, češ, da je svetovna cena 4,5 feningov. Zahtevajo odprtje trga
               električne energije. Trdijo, da so v izgubi zaradi nekonkurenčne cene energije, kajti
               oni morajo svoje izdelke, produkte prodajati po svetovno konkurenčnih cenah. V
               resnici je vtis, da je na tem področju nujno potrebno nekaj storiti. To je šele prvi
               korak, kajti v tem zakonu ne gre za celotno odpiranje tržišča v enem mahu, ampak v
               enem delu, postopno. Uvaja se tudi agencija, ki naj bi imela funkcijo reguliranja
               transferja in distribucije električne energije, kjer naj bi se uvajali tudi tržni
               principi, vendar pod korektivom in kontrolo te agencije. Kot takšen, je vsaj v
               načelu, v teoriji, pristop še nekje primeren, znosen.</p>
               <p>Menim, da je ta prvi korak odpiranja tega doslej zaprtega sistema tudi privatnemu
               kapitalu in trgu nujen, čeprav bo najbrž za nekoga tudi boleč, za drugega pa
               blagodejen. Boleč bo predvsem za proizvajalce električne energije, in v tem smislu
               sem tudi razumel razpravo mojega predhodnika, da je govoril bolj v zagovor le-teh,
               blagodejen bo pa za porabnike, za gospodarstvo, predvsem tudi za železarne. Zato
               pričakujem, da bo v drugi obravnavi že bolj dodelan, bolj jasen izdelek pred nami, da
               se bomo lažje pogovarjali o tistih dilemah, ki bodo še ostale odprte po prvi
               obravnavi. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Jože Zagožen. K razpravi se je prijavil tudi gospod Kelemina.</p>
            </sp>
            <sp who="SDZ2:KeleminaBranko">

               <speaker>BRANKO KELEMINA:</speaker>

               <p>Hvala lepa, spoštovani predsedujoči. Če povem po pravici, sem tudi sam osebno pri
               predlogu tega zakona v izredno veliki dilemi glede tega, kako bi se odločil, čeprav
               bi osebno podprl oziroma podpiram neke nove rešitve, neke nove dolgoročne usmeritve.
               Ampak prav zaradi te preganjavice, ki se dogaja v državnem zboru in tudi na delovnih
               telesih, se človek enostavno ne upa vprašati, postaviti določenih vprašanj in
               zahtevati bolj natančne odgovore, ker potem že izpadeš kot zaviralec procedure v
               državnem zboru in tudi na delovnih telesih.</p>
               <p>Dejansko je res, kar je bilo ugotovljeno s strani gospoda Potrča, da si premalo časa
               vzamemo za posamezno tematiko. Taka, kot pa je ta, energetski zakon, je pa resnično
               potrebna temeljite in poglobljene razprave. Popolnoma je upravičena kritika tudi
               odbora, da smo sprejemali oziroma predlagali kontradiktorna stališča. To se ne bi
               smelo zgoditi in se tudi ne bi zgodilo, če bi si vzeli dovolj časa za obravnavo tega
               zakona. Nujno bi bila potrebna temeljita obrazložitev vlade po posameznih konceptih
               iz tega zakona, od načina lastninjenja, do investicij, do nadzora, do celotne
               organizacije. Šele takrat, ko bi imeli resnično temeljito predstavitev in potem tudi
               razpravo na podlagi tega, bi bili danes pred bistveno lažjim delom in bi se lažje
               odločali. Tako pa je cela vrsta nedorečenih in nejasnih zadev. Mislim, da je
               koalicija verjetno s temi stvarmi seznanjena, ne poslanci, poslanci ne; poslanci ne
               vedo veliko, za kaj gre, razen posameznikov, ki so v tem <q>"špilu"</q>, če tako rečem.
               Drugače sem pa trdno prepričan, da si je koalicija pozicije razdelila pri tem poslu,
               če ga tako imenujem. Oni že vedo, za kaj gre. Poslanci v državnem zboru pa prav
               gotovo ne, nekateri nič, drugi pa zelo malo.</p>
               <p>Strinjal bi se tudi s tem, da bi bilo te zadeve res treba natančno razložiti in
               predihati. Če se bo zgodilo, da bo šla zadeva v drugo obravnavo, si je absolutno
               potrebno pri pripravi amandmajev vzeti v drugi obravnavi čas, če bo že to šlo skozi,
               in vse dileme, ki so se tudi danes tu pojavile, poskušati razčistiti. Drugače bomo
               šli s slabim občutkom oziroma bomo s slabim občutkom sprejeli ta zakon. Čakati na to,
               kaj bo ta zakon prinesel takrat, ko bo že sprejet, je zelo neodgovorno. Hvala lepa.
            </p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Kelemina. Želel bi, da ne bi podajali splošnih ocen o tem, ali
               poslanci zakon poznajo ali ne. Vsak zase bo sam presodil. Gospod Feri Horvat,
               prosim.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik. Spoštovane kolegice in kolegi, predstavnice in
               predstavniki vlade! Bom kratek. Rad bi obrazložil predlog dopolnitve stališč, ki jih
               predlaga odbor.</p>
               <p>Dosedanja razprava in veliko število tudi zelo različnih in diametralno nasprotnih
               stališč, ki so v gradivu, predvsem v gradivu za odbor, vključno tudi z mnenjem
               sekretariata, me utrjuje v prepričanju, da bo delo na pripravi zakona za drugo
               obravnavo izredno težko. Še težje bo nam poslancem, kar je tudi na koncu govoril
               kolega Kelemina, ker je očitno, da bo množica amandmajev, več kot je členov, ki jih
               je pričakovati, zato bo zelo težko potem nam tukaj odločati oziroma presekati zadeve
               in priti do kolikor toliko razumnega zakona. Zato predlagam, da predlagatelj v
               pripravi zakona za drugo obravnavo sodeluje z gospodarsko zbornico Slovenije.
               Gradivo, ki ste ga dobili na papir, je še dodatno dodano združenje za energetiko.
               Popravljam ta predlog, in sicer tako, da se črta združenje za energetiko, ampak da
               ostane samo gospodarska zbornica Slovenije. Gospodarska zbornica Slovenije zajema
               tudi združenje za energetiko kot združenje proizvajalcev energije in pa seveda tudi
               druga združenja, ki so uporabniki. Prav zato da bi se izognili enostranskemu
               obravnavanju, na kar je bilo tudi opozorjeno v razpravi, in poskušali uravnotežiti te
               legitimno različne interese, bi bila taka dikcija primernejša. Kolikor sem
               informiran, je bilo tega sodelovanja z zbornico, z združenji v prvi obravnavi oziroma
               v pripravi zakona za prvo obravnavo premalo, kar je škoda. Če se bo to ponovilo tudi
               v pripravi zakona za drugo obravnavo, je več tveganja, da ne bomo prišli do želenega
               cilja oziroma do dobrega zakona, zato predlagam, da tako dodatno stališče sprejmemo.
               Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, poslanec Feri Horvat. Naslednji razpravljavcev? Ga ni. Zaključujem
               razpravo. Želi državni sekretar dati odgovore? Neke dileme so bile postavljene.</p>
            </sp>
            <sp who="SDZ2:KovšeAlojz">

               <speaker>ALOJZ KOVŠE:</speaker>

               <p>Spoštovani državni zbor! Spoštovane poslanke in poslanci!</p>
               <p>Jaz moram reči, da sem razbral, da se vsi skupaj zavedamo, da je ta zakonska tematika
               izredno pomembna za Slovenijo. Nas v naslednjih dneh čaka resnično intenzivno delo, v
               katerem bomo poskušali vsa vaša stališča danes, stališča matičnega odbora za
               gospodarstvo, različne pripombe in predloge, ki so bili podani danes v razpravi,
               predvsem so bile izpostavljene sugestije gospodarske zbornice, tako združenja za
               energetiko kot tudi uporabnikov, bomo natančno preučili in skušali resnično
               pripraviti kvalitetne predloge za drugo obravnavo.</p>
               <p>Jaz lahko rečem, da vam bomo tudi ob obravnavi v drugi fazi posredovali tudi vse
               zahtevane podatke o terjatvah in tudi druge podatke, ki so bili danes tukaj
               izpostavljeni.</p>
               <p>Jaz bi samo rekel, da mogoče resnično nisem dovolj povedal, da ta zakon ni samo
               zaradi Evropske unije. Ampak je prvenstveno z namenom oziroma da so vse rešitve
               predlagane s tem namenom, da koristijo razvoju in prispevajo h konkurenčnosti
               slovenskega gospodarstva. Precej dilem je bilo, kako, kdaj začeti odpirati trg. Moram
               reči, da zastopamo stališče, da bi tudi leto 2003, ko je potrebno odpreti trg po
               kriterijih Evropske unije za 33%, da je to tudi tisti motiv, pritisk na sedanje
               generatorje proizvodnje, predvsem električne energije, da razmišljajo o jutrišnjem
               dnevu in se usposobijo za ta konkurenčni boj.</p>
               <p>V tej zvezi, ko je bilo danes v diskusiji precej ocen, analiz in tako dalje, vam
               moram povedati, da je narejena tudi ocena predvidenih vplivov na elektroenergetski
               sistem Slovenije ob uveljavljanju možnosti svobodne izbire dobaviteljev električne
               energije. Torej leta 2003 bi bilo potrebno sprostiti prostemu trgu z električno
               energijo okoli 33% sedanje porabe. To je po teh ocenah nekaj več kot 3000 giga vatnih
               ur. Po naših ocenah zajema ta količina 5 neposrednih porabnikov in 14 največjih
               industrijskih porabnikov. Tako, kar je pomembno, da bi prag porabe, pri katerem
               dobijo odjemalci status pooblaščenih uporabnikov, da bi bil nekaj več kot 70 giga
               vatnih ur. Torej vse skupaj bo v Sloveniji okoli 19 teh upravičenih odjemalcev, ki bi
               lahko svobodno nabavljali električno energijo.</p>
               <p>To pa ne pomeni, da ni rečeno, da je ne bodo v Sloveniji, kot sem rekel. Jaz osebno
               ocenjujem in tudi v elektrogospodarstvu se tega zavedamo, da je v teh 4-ih letih še
               dovolj časa, da se temeljito pripravimo in usposobimo naše elektrogospodarstvo za ta
               trenutek, da ne bi bile potem tiste posledice, kot smo rekli, da sploh ne bi prišlo
               do ne vem kakšnih negativnih učinkov na elektrogospodarskem sistemu. V vsakem primeru
               bi pa ponovil, da bodo pa pozitivni učinki sigurno na proizvajalcih oziroma
               gospodarskih subjektih, ki bijejo trd konkurenčni boj na ostalih delih svetovnega
               tržišča, kajti slovenski trg je zelo majhen.</p>
               <p>Jaz bi samo eno stvar povedal. Bile so tudi diskusije o tarifnem sistemu. Jaz bi
               rekel, da v lanskem letu, kot ste seznanjeni, smo mi že uspeli po težkih mukah
               usklajevanja spremeniti tarifni sistem v tem smislu, da smo dejansko za, konkretno,
               železarne, ki so bile omenjene, smo absolutno znižali ceno, za ostale gospodarske
               subjekte, za nekatere sploh nismo povečali cene in smo poskušali slediti evropskim
               trendom v bistvu po diverziji tarif, tako da se predvsem stimulirajo gospodarski
               subjekti. Vesel sem, da je danes državni zbor podpiral te nadaljnje usmeritve, ki so
               marsikdaj boleče, predvsem na račun gospodinjstev oziroma drugih struktur.</p>
               <p>Rečeno je bilo tudi nekaj glede taks. Glede investicij bi rekel, da tuji investitorji
               bodo predvsem zaupali, ko bodo videli, da je v Sloveniji trg transparenten, da je
               nediskriminatorno reguliran in da je iz tega stališča agencija potrebna.</p>
               <p>Potem bi na kratko odgovoril, da dolgoročne pogodbe in pooblaščen kupec so le na
               zagotovljeni oskrbi, to bo okrog 67%, kot sem rekel, po letu 2003.</p>
               <p>Jaz bi ponovno na koncu zaključil, da se vam zahvaljujem za res temeljito obravnavo,
               kvalitetne pripombe in sugestije in maksimalno bomo poskušali vse zadeve uskladiti,
               odpraviti določeno kolizijo med posameznimi sugestijami, tako da bi dejansko prišli
               do nekakšnega optimalnega zakona. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa državnemu sekretarju, ki je razčistil nekaj dilem, ki so se pojavljale v
               razpravi. Zdaj pa res ne vidim več nobene roke, zato zaključujem splošno razpravo.
               Gospod Potrč, prosim. Prosim, da se dovolj zgodaj prijavljate za besedo.</p>
            </sp>
            <sp who="SDZ2:PotrčMiran">

               <speaker>MIRAN POTRČ:</speaker>

               <p>Hvala lepa. Rad bi samo ugotovil, da odgovorov na dileme in vprašanja, ki sem jih
               postavil, nisem dobil. Jaz ne trdim, da jih je enostavno dati, niti ne mislim, da bi
               jih bilo možno dati v nekem krajšem nastopu. Me pa to skrbi, moram reči. Tudi na
               podlagi takih odgovorov sem prepričan, da gremo relativno nepripravljeni v te zelo
               velike, pomembne in tudi potrebne reforme. Veste, sprostiti - edini odgovor je bil
               dan, ker to niso odgovori, veste, pa mi ne zameriti - <q>"bomo proučili vsa vprašanja in
               našli ustrezne rešitve"</q>. Protislovnih - jaz trdim - protislovnih mnenj je bilo danes
               v stališčih izrečenih toliko, da enostavno vi vsega ne morete upoštevati, ker drugače
               boste morali tri ali pa pet zakonov pisati. Jasnega koncepta, kako se bo ta zakon
               izvajal, pa niste povedali; jaz ne trdim, da ga nimate, ampak niste ga povedali. Ne
               zdi se vam potrebno, da bi poslanci v državnem zboru za ta koncept vedeli, ampak
               lahko berejo suhoparne člene. Mogoče pa ne znamo prebrati pa ne razumemo, ker premalo
               poznamo problematiko, da bi poznali ta koncept. Konkreten primer, ki je bil povedan,
               sprostitev energije. Saj jaz verjemem, pa tudi ne mislim, da ni potrebno, samo,
               veste, tretjino energije sprostiti za pogodbe z direktnimi odjemalci<gap n="..."/></p>
               <p>Jaz vas samo prosim, ker lahko, da to vse narobe berem, ampak poglejte in preberite
               si drugi odstavek 129. člena, ki pravi, da - prvi pravi, da boste v 18 mesecih morali
               reorganizirati sedanja podjetja, potem pa v dveh mesecih po reorganizaciji bodo
               sklenjene pogodbe s pooblaščenimi kupci, ker ti gredo svobodno na trg. Te pogodbe
               bodo sklenjene v skladu z določbami tega zakona.</p>
               <p>19. člen tega zakona pravi, <q>"dolgoročne pogodbe se sklepajo za obdobje najmanj 10
               let"</q>. Če se bodo po določbah tega zakona sklenile za 10 let, in to za isti obseg in
               okvirno ceno električne energije, potem ta moment ne bomo mogli govoriti o eni
               tretjini trga. Če pa bo, in bo to potrebno, potem je prav povedati, da gospod
               Kelemina ni zastonj opozoril, če bodo proizvajalci ostali, kakršni so, jaz pa
               trditvi, da je štiri leta za njihovo usposobitev velik čas, ne verjamem. Štiri leta
               za usposobitev proizvajalcev električne energije ni noben čas. Toliko je najmanj
               potrebno za kakršno koli resno reč, ko začne razmišljati pa do izvedbe, pa trdijo, da
               je premalo. Razmišljanje pa izvedbe je ta trenutek zelo malo, ker tudi v nacionalnem
               programu, ki ga še nimamo, se enostavno energetika o tem ne more dogovoriti. Ampak,
               recimo, da bi se to naredilo, potem bosta ostali dve tretjini morali imeti odjem od
               ostalih energetskih podjetij in bodo plačevali pač toliko dražje. Ali bomo potem to v
               povprečju ostali plačevali v Sloveniji še toliko dražjo energijo? Ne vem.</p>
               <p>Res je veliko vprašanj in jaz vam povem, da stvari na žalost niso dobro zamišljene in
               domišljene, da ne govorim o tem, da ne vem, ali je vlada preučila mnenje
               sekretariata. Jaz vam ga ne bom bral, ampak recimo, da začnem od konca: <q>"Koncept
               privatizacije je povsem neizdelan."</q> Jaz ne trdim, da je res. Ampak potem povejte, da
               ni res. Če pa je to res, potem ne vem, ali boste iz prve do druge obravnave lahko
               imeli postavljen koncept privatizacije. Jaz se namreč z mnenjem sekretariata
               strinjam. V tistih štirih petih členih prehodnih določb o privatizaciji ne piše nič,
               razen lepe želje, da jo je treba opraviti.</p>
               <p>Jaz želim vladi uspešno delo pri pripravi zakona za drugo obravnavo. Moram pa reči,
               da boste vi, ki boste to delali, in mi, ki ga bomo dobili, imeli grde muke zaradi
               tega, ker se pač v državni zbor prinašajo taki zakoni.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Potrču. Želi še kdo razpravljati? <stage>(Ne želi.)</stage> Zaključujem splošno
               razpravo. Prehajamo na razpravo o predlaganih sklepih in stališčih. Najprej dajem v
               razpravo prvi sklep matičnega delovnega telesa, ki se glasi: <q>"Predlog energetskega
               zakona, prva obravnava, je primerna podlaga za pripravo predloga zakona za drugo
               obravnavo."</q> Želi kdo besedo? <stage>(Ne želi.)</stage> Predlagani sklep dajem na glasovanje.
               Ugotavljamo prisotnost! <stage>(51 prisotnih.)</stage></p>
               <p>Kdo je za predlagani sklep matičnega delovnega telesa? <stage>(43 poslancev.)</stage> Je kdo proti?
               <stage>(4 poslanci.)</stage></p>
               <p>Ugotavljam, da je predlagani sklep sprejet.</p>
               <p>Prehajamo na razpravo o stališčih, ki jih je pripravilo matično delovno telo in so
               zapisani v poročilu delovnega telesa. Imate ga v svojih materialih. V razpravo dajem
               tudi dopolnjevalne predloge in stališče matičnega delovnega telesa. Želi kdo
               razpravljati? <stage>(Ne želi.)</stage> Zaključujem razpravo in prehajamo na glasovanje o
               dopolnjevalnih predlogih. Najprej o prvem dopolnjevalnem predlogu liberalne
               demokracije Slovenije, datum 14.4.1999, od številke 1 do 10. Imate ga na svojih
               klopeh. Prehajamo na odločanje. Ugotavljamo prisotnost! <stage>(53 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da so dopolnjevalni predlogi liberalne demokracije sprejeti.</p>
               <p>Poslanec Jože Lenič je vložil štiri dopolnjevalne predloge. Se opravičujem, več je
               podpisnikov prvopodpisani je Jože Lenič, podpisani so še drugi. Torej skupina
               poslancev. Ima štiri dopolnjevalne predloge. Predlagam, da glasujemo o vseh skupaj.
               Ima kdo dodatni predlog? Zgleda da nima. Potem glasujemo o dopolnjevalnih predlogih
               skupaj. Ugotavljamo prisotnost! <stage>(51 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da so dopolnjevalni predlogi skupine poslancev s prvopodpisanim Jožetom
               Leničem sprejeti. Imamo še dopolnilno stališče poslanca državnega zbora Ferija
               Horvata, datum 21.4.1999. Imate ga na klopi. Bomo odločali še o tem dopolnjevalnem
               predlogu. Ugotovimo prisotnost! Dopolnilno stališče gospoda poslanca Ferija Horvata.
               Ugotovimo prisotnost! Proceduralno?</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala za besedo. Gospod Feri Horvat ima sicer čisto dobronamerno sugestijo, ampak to
               ni spreminjevalno stališče, to je dodatni sklep. Prosim, da sam preoblikuje to v
               sklep, ki ga bom jaz podprl, ampak stališče pa to ni. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Gospod poslanec Feri Horvat.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Hvala, kolega Kopač. Preoblikujem ga v dodatni sklep in predlagam, da ga sprejmete.
               Vsebina ostane enaka.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Torej bomo glasovali o dodatnem sklepu, umaknjeno pa je dopolnilno stališče in to
               vzamemo kot dodatni sklep, vsebina ostane pa ista. Prehajamo na odločanje. Še eno
               pojasnilo. Če bo to sklep, moramo zdaj najprej glasovati o vseh dopolnjevalnih
               stališčih in o tem sklepu na koncu. Torej na glasovanje bom dal predlog stališč v
               celoti. To so stališča matičnega delovnega telesa. V 16., torej dopolnilnem stališču,
               je treba korigirati slovnično 16. točko: <q>"Predlagatelj naj pripravi pregled cenovne
               politike posameznih vrst porabnikov, pregled večjih zneskov neplačil"</q>. Ne pa plačil.
               To je že poslanec prej opozoril. Na odboru je bil tak sklep tudi sprejet. Prehajamo
               torej na glasovanje predlogov stališč v celoti. Ugotovimo prisotnost! <stage>(51
               prisotnih.)</stage></p>
               <p>Kdo je za predlog stališč v celoti? <stage>(45 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da so predlagana stališča sprejeta.</p>
               <p>Sedaj moramo glasovati in razpravljati še o dodatnem sklepu gospoda Ferija Horvata,
               ki ga imate na klopeh kot dopolnilno stališče, sedaj pa je to sklep. Želi kdo
               razpravljati o tem sklepu? <stage>(Ne želi.)</stage></p>
               <p>Prehajamo na odločanje. Ugotovimo prisotnost! <stage>(52 prisotnih.)</stage></p>
               <p>Kdo je za dodatni sklep? <stage>(50 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je tudi dodatni sklep poslanca Ferija Horvata sprejet.</p>
               <p>S tem zaključujem 8. točko dnevnega reda in prekinjam 13. redno sejo državnega zbora.
               Nadaljevali bomo jutri ob 10.00 uri z 9. točko, to je predlog zakona o rudarstvu,
               nato po dnevnem redu dalje. Še malo posluha, prosim, še ni končano!</p>
               <p>Obvestiti vas moram, da so nepripravljene točke dnevnega reda naslednje: 12, 14, 22.a
               in 22.b in še nekatere druge, ki jih ne moremo obravnavati. Torej bomo obravnavali
               samo točke, ki so pripravljene. Pri pripravi materiala za jutrišnji dan vam bo to
               obvestilo koristilo.</p>
               <p>Hvala lepa za strpnost in sodelovanje. Lep večer! <stage type="time">(SEJA JE BILA PREKINJENA DNE
                  21.4.1999 OB 18.04 URI.)</stage>
               </p>
            </sp>
         </div>
      </body>
   </text>
</TEI>