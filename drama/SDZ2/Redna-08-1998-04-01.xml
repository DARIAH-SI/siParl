<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ2-Redna-08-1998-04-01">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|DA924D9EBA3F4418C12565DE004B96BB</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=DA924D9EBA3F4418C12565DE004B96BB</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-08-1998-04-01.DZ" n="08">
               <name>Redna</name>
               <date when="1998-04-01"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-08-1998-04-01.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 8. redne seje</stage>
            <stage type="date">(1. april 1998)</stage>
            <stage type="chairman"> Sejo je vodil Miroslav Luci, podpredsednik državnega zbora. </stage>
            <stage type="time"> Seja je pričela ob 10.10 uri.</stage>


            <sp xml:id="SDZ2-Redna-08-1998-04-01.sp1">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam
               nadaljevanja 8. seje državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Herman Tomažič, Janez Janša, Franc Pukšič, Peter Petrovič,
               Mario Gasparini, Franc Potočnik, Ivan Kebrič, Franc Žnidaršič, Bogomir Zamernik, dr.
               Jože Možgan, Bogomir Špiletič za popoldanski del seje, Stanislav Brenčič, Franc
               Kangler do 12.00 ure, Ivan Božič do 16.00 ure, Roberto Batteli za dopoldanski del
               seje, Peter Lešnik, Rafael Kužnik in Samo Bevk.</p>
               <p>Prosim, da ugotovimo prisotnost v dvorani! Ugotavljamo prisotnost v dvorani! <stage>(52
               prisotnih.)</stage> Tako je zbor sklepčen in lahko odloča.</p>
               <p>Na sejo sem vabil predstavnike vlade Republike Slovenije in vse prav prisrčno
               pozdravljam! Današnje nadaljevanje 8. seje državnega zbora bomo pričeli z obravnavo
               prekinjene 32. točke dnevnega reda - kot je bilo napovedano - to je predlog sprememb
               in dopolnitev nacionalnega programa izgradnje avtocest v Republiki Sloveniji. Zatem
               pa bomo prešli na prekinjeno obravnavo 19. točke dnevnega reda, to je predloga zakona
               o spremembi zakona o ratifikaciji Konvencije o pranju odkrivanju, zasegu in zaplembi
               premoženjske koristi, pridobljene s kaznivim dejanjem in na obravnavo prav tako
               prekinjene 39. točke dnevnega reda, to je predloga zakona o varnosti cestnega
               prometa. Nato bo zbor prešel na obravnavo 21. točke, to je predloga zakona o
               zaključku lastninjenja in privatizacije pravnih oseb v lasti Slovenske razvojne
               družbe. Nato 24. točke dnevnega reda in dalje, kot je bilo dogovorjeno - torej še 37.
               in 55. točka.</p>
               <p>Smo torej pri <title>32. TOČKI DNEVNEGA REDA, PREDLOGU SPREMEMB IN DOPOLNITEV
                  NACIONALNEGA PROGRAMA ZA IZGRADNJE AVTOCEST V REPUBLIKI SLOVENIJI.</title> Besedo
               imajo še poslanke in poslanci. Smo pri splošni razpravi. Pisno prijavljeni so še
               štirje poslanci: gospod Janez Mežan, gospod Feri Horvat, gospod Izidor Rejc, gospod
               Branko Janc. Ostala razprava bo omejena na pet minut. Besedo ima gospod Janez Mežan.
               Izvoli, kolega Mežan.</p>
            </sp>
            <sp xml:id="SDZ2-Redna-08-1998-04-01.sp2">

               <speaker>JANEZ MEŽAN:</speaker>

               <p>Spoštovani gospod podpredsedujoči oziroma predsedujoči! Spoštovane poslanke in
               poslanci, predstavniki vlade! Lepo pozdravljeni. Želim vam uspešen delovni dan.</p>
               <p>V bistvu imam v svoji krajši razpravi k predlogu sprememb in dopolnitev nacionalnega
               programa izgradnje avtocest v Republiki Sloveniji nekaj pripomb, kakšen predlog pa
               tudi kakšno vprašanje.</p>
               <p>Moje pripombe se predvsem nanašajo na avtoceste, izgradnjo avtoceste na relaciji
               Višnja Gora-Obrežje. Očitno je zopet Dolenjska tista, ki bo z avtocesto obdarjena
               zadnja, tako kot v mnogih drugih primerih. Glavni problem na tej trasi sta po našem
               mnenju odseka Bič-Hrastje in Hrastje-Kronovo, čeprav bosta ravno ta dva zgrajena
               zadnja - po programu leta 2005, če je ta nacionalni program realen in bo tudi
               uresničljiv.</p>
               <p>Prvič; vemo, da že danes na teh dveh odsekih nastajajo nepretrgane kolone. Te se
               bodo s sproščanjem prometa z državami na Balkanu še gotovo zgoščevale in s tem še
               povečevale vse prometne zagate.</p>
               <p>Drugič; gospodarstvo je na Dolenjskem predvsem locirano v Novem mestu oziroma v
               novomeški občini in nujno potrebuje za ohranitev konkurenčnosti pri osvajanju
               evropskih trgov tudi ustrezno avtocestno infrastrukturo. Vemo namreč, da dolenjsko
               gospodarstvo v celotni Sloveniji predstavlja zelo pomemben delež.</p>
               <p>Tretjič; na odseku Bič-Hrastje in Hrastje-Kronovo prihaja v letnih, predvsem pa v
               zimskih razmerah redno do zastojev in tudi do zdrsov tovornih vozil s cestišča že
               danes. Če povem malo strokovno - vzdolžni in prečni sklon je bistveno prevelik, zato
               prihaja do teh zdrsov. Kaj bo šele, ko se bo dokončno sprostil promet z jugom? Zato
               je moj prvi predlog, da se odseka Bič-Hrastje in Hrastje-Kronovo zgradita prej,
               predvsem pa v krajšem času. Po našem mnenju ju je mogoče zgraditi v dveh letih in v
               tretjem letu še zaključiti z dokončnimi deli. Da se dela na tem odseku uskladijo z
               odsekoma Kronovo-Smednik in Smednik-Krška vas, tudi predlagam, naj se ta dva odseka
               začneta graditi leta 2003 in končata, kot je predvideno; torej leto prej, kot je
               zapisano v nacionalnem programu. Seveda pa lahko samo upam, da bo odsek Višnja
               Gora-Bič res zaključen leta 1999. Tega leta naj bi bil na tem odseku promet že
               sproščen, popoln zaključek pa potem leta 2000.</p>
               <p>Druga pripomba, ki jo imam, se nanaša na določitev trase Trebnje-Hrastje-Kronovo,
               zato bi najprej postavil naslednja vprašanja. Katera trasa je najverjetnejša? Ali se
               res dela primerjalna študija variant na tem odseku? In, kdaj bo trasa dokončno znana
               oziroma potrjena? Ne bi rad, da bo izigrana varianta, ki smo jo na svetu mestne
               občine Novo mesto že potrdili, še prej pa dobili ogromno podporo na zborih krajanov.
               Gre za varianto, ki je sicer menda res nekoliko dražja, ki pa uniči najmanj
               rodovitnih površin in je menda ekološko najsprejemljiveša. To je tista varianta s
               priključkom v Mirni Peči in z enim priključkom za Novo mesto.</p>
               <p>Vprašanje je tudi naslednje. Če trasa še ni določena, potem so najbrž tudi cene, ki
               so zapisane za te odseke v nacionalnem programu, zelo zelo relativne.</p>
               <p>Tretja in zadnja pripomba je pa naslednja. V Novem mestu ocenjujemo, da je
               predpostavljena vsota na en kilometer avtoceste v višini 4 milijone ameriških
               dolarjev bistveno prenizka, in to za odseke: Bič-Trebnje-Hrastje, Kronovo- Smednik,
               Smednik-Krška vas in Krška vas-Obrežje. Zakaj ocenjujemo tako? Ob samem strošku
               izgradnje niso upoštevani povečani stroški vrednosti zemljišč, plačila sprememb
               namembnosti, na dolenjski trasi avtoceste je še posebno veliko arheoloških
               nahajališč, zato bo potrebno za izkopavanje in izvedbo zaščite zagotoviti dodaten
               denar. Upoštevani pa tudi niso stroški, ki nastanejo zaradi gradnje pod prometom na
               odsekih, kjer nova trasa pokrije obstoječo. Ob tem nastajajo stroški za sanacijo
               infrastrukture, ki jo izvajalci uporabljajo med gradnjo in tako dalje. Imamo tudi
               izračune, koliko bi bilo potrebno predvideti denarja za te odseke, ki pa jih bom
               kasneje vložil kot amandmaje.</p>
               <p>In za konec. Po mojem predvidevanju, ki je oprto na dovolj strokovne izračune, je
               vrednotenje stroškov odsekov dolenjskega dela avtoceste nerealen, zato je velika
               verjetnost, če bo predlog, kot je predlagan, sprejet, da bo dolenjska avtocesta
               zgrajena še kasneje, kot je predvideno v predlogu, čeprav je že v tem predlogu na
               zadnjem mestu. In Dolenjska bo še kar naprej ostajala jug Slovenije, čeprav je, kot
               sem dejal že na začetku, gospodarsko v slovenskem merilu zelo pomembna. Hvala lepa.
           </p>
            </sp>
            <sp xml:id="SDZ2-Redna-08-1998-04-01.sp3">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Mežanu. Naslednji razpravljavec je Gospod Feri Horvat. Izvoli,
               kolega.</p>
            </sp>
            <sp xml:id="SDZ2-Redna-08-1998-04-01.sp4">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik. Spoštovane kolegice in kolegi, minister,
               predstavniki vlade, predstavniki medijev, v svoji razpravi se bom osredotočil na en
               segment nacionalnega programa oziroma njegovega rebalansa, to je izgradnja avtoceste
               po tako imenovanem petem koridorju od italijanske do madžarske meje.</p>
               <p>Glede na to, da so do sedaj že nekatere razprave, vsaj v posameznih delih, izgledale
               tako, kot da se mi šele sedaj pogovarjamo o nacionalnem programu izgradnje avtocest,
               ne pa o njegovem rebalansu, se mi zdi nujno, da uvodoma spomnim na nekatera
               dejstva.</p>
               <p>Državni zbor je v letu 1993 in potem po sprejemu zakona o avtocestah v nadaljevanju
               do leta 1995 sprejel strateške odločitve za pospešeno izgradnjo avtocest in drugega
               cestnega omrežja v Sloveniji in se s tem odzval na spremembe, ki so nastale v Evropi,
               predvsem na potrebe samostojne države Slovenije in pri tem upošteval tudi vrsto
               mednarodnih dogovorov.</p>
               <p>Tukaj mislim kot enega najpomembnejših transportni sporazum z Evropsko unijo, ki ga
               je parlament ratificiral v letu 1993. Zlasti je bil tu pomemben - pa ne bi rad
               uporabljal velikih besed, zgodovinskih - zakon o izgradnji avtocest, sprejet v
               državnem zboru leta 1993, ki poleg drugih pomembnih določil o zbiranju sredstev za
               izgradnjo avtocest v svojem 1. členu določa tudi prioriteto izgradnje, ko pravi,
               citiram: "Ta zakon določa način zagotavljanja in uporabe sredstev za uresničitev
               izgradnje posameznih avtocestnih odsekov, prednostno na smeri vzhod-zahod..." in
               potem našteva - tudi podrobneje - posamezne odseke oziroma posamezne trase. Na tej
               osnovi je bil potem pripravljen in sprejet nacionalni program in vrsta drugih zakonov
               - zakon o Darsu in vrsta drugih aktov. Še danes sem prepričan, da je bil to v tistem
               trenutku nujen in racionalen odziv slovenske države na spremembe v Evropi, zlasti na
               odprtje srednje in vzhodne Evrope, in na nastanek novega zelo intenzivnega prometnega
               toka prek Slovenije od italijanske proti madžarski meji.</p>
               <p>Že v dosedanji razpravi je bilo omenjeno, da je to stanje tega prometnega toka v
               veliki meri posledica stanja na Balkanu, vendar to drži samo delno, a o tem nekoliko
               več v nadaljevanju. Pri tem še moramo ugotoviti, spoštovane kolegice in kolegi, da so
               nas spremembe v Evropi, vključno s tem novim prometnim tokom, ki je nastal, našli v
               Sloveniji nepripravljene, predvsem v tem smislu, ker velik del tako imenovane
               magistralke in deloma zgrajene avtoceste ni bil ustrezen za tak prometni tok, kot je
               nastal.</p>
               <p>Gospe in gospodje! Danes, pa čeprav je 1. april leta 1998, moramo ugotoviti, da ni
               tehtnih razlogov za spremembo strateških usmeritev oziroma odločitev v izgradnji
               avtocest v Sloveniji. Zato podpiram tisti del rebalansa, ki vztraja na zakonu o
               izgradnji avtocest iz leta 1993 in prioritete pospešene izgradnje avtoceste na tako
               imenovanem petem koridorju, vključno z izgradnjo ali mordenizacijo tistih odsekov
               magistralnih in regionalnih cest, ki so direktno na tem koridorju, dokler ne bo v
               celoti zgrajena avtocesta, in to rokovno v teh predvidenih rokih, ki jih predlaga
               vlada, ker očitno ni realno, da bi to bilo prej. Mislim, da bi vsak časovni zamik
               odstopanje od tega, imelo zelo velike negativne gospodarske posledice. Pri tem ne
               oporekam legitimnosti in tudi ne utemeljenosti dodatnih predlogov, ki jih dajejo
               kolegi in ki jih bodo verjetno še dajali v tej razpravi in tudi na tej osnovi
               amandmaje za nove odseke avtocest na drugih smereh, in tudi ko predlagajo drugačno
               dinamiko. Vendar glede na finančne omejitve, s katerimi smo soočeni, predvsem zaradi
               podražitev in tudi drugih razlogov, ti dodatni predlogi ne bi smeli iti na račun
               spremembe glavne prioritete in njene dinamike. Ti dodatni predlogi, če se bomo zanje
               odločili, naj bodo dopolnitev nacionalnega programa, z dopolnitvijo rokov - kar
               pomeni praktično tudi podaljšanje rokov - in to zahteva dodatna sredstva. Dovolite
               mi, da za te trditve in za ta stališča navedem nekaj argumentov.</p>
               <p>Marsikdo mi bo očital, ker prihajam iz Pomurja, da je ta moja razprava obarvana z
               lokalnim ali regionalnim interesom, kar je seveda tudi legitimno, vendar ni samo to.
               Poskušam ta lokalni in regionalni interes, kolikor se da, usklajevati z nacionalnim
               in predvsem tudi z načeli in cilji, ki so zapisani tudi v nacionalnem programu in v
               tem rebalansu.</p>
               <p>Prvič; ta avtocesta, ta smer pomeni odpiranje in povezavo Slovenije na novi smeri,
               ki je nastala pravzaprav po spremembah v zadnjem obdobju v Evropi in je zelo potrebno
               in važno, da jo izkoristimo. Strategija ekonomskih odnosov s tujino predvideva med
               drugim disperzijo naše zunanje trgovine in naših ekonomskih odnosov. Zato je zelo
               pomembno, da nimamo odprte samo ene smeri, kot smo jo imeli v preteklosti - pretežno
               sever-jug, ampak da imamo odprto smer tudi zahod-vzhod.</p>
               <p>Pripombe in dvomi, ki so bili izraženi v dosedanji razpravi, predvsem je kolega
               Demšar - žal mi je, da ga ni tukaj - v petek o tem razpravljal pod vtisom tega, da
               Hrvati pospešeno gradijo svojo avtocesto tudi v smeri zahod-vzhod oziroma v smeri od
               Reke proti Madžarski; moram ugotoviti žal, da večina njegovih trditev ni točnih.
               Namreč, napovedovati, da se bo s tem, ko se bodo zadeve na Balkanu normalizirale, da
               se bo ponovno prometni tok pretežno usmeril nazaj v smeri sever-jug, to enostavno ne
               drži. To dokazujejo podatki o prehodu tovornih transportnih vozil prek Slovenije
               oziroma konkretno prek mejnega prehoda v Dolgi vasi. Ta statistika za lansko leto
               kaže, da je okoli 90% tovornjakov namenjeno v države, ki so v srednji in vzhodni ter
               v severni Evropi; torej samo okoli 10% je takih, pri katerih lahko pričakujemo, da se
               bodo preusmerili ponovno na smer Zagreb-Beograd in dalje proti vzhodu. Podatke imam
               tukaj in jih tudi lahko potem po posameznih državah navedem, če bi kdo v to podvomil
               oziroma če bi koga to zanimalo. Tako da je širši slovenski interes zaradi tega
               trajnega toka, ki bo potekal v tej smeri - predvsem zaradi Kopra in ne samo zaradi
               Kopra - je ta, da se pospešeno nadaljuje z izgradnjo avtoceste v tej smeri.</p>
               <p>Naslednje pomembno načelo, ki je zapisano tudi v rebalansu in ki tukaj pride v
               poštev oziroma ga je treba upoštevati, to je funkcija avtocest kot dejavnika za
               povezovanje regij v Sloveniji. To je bila ena ključnih odločitev, tudi takrat, ko smo
               zakon sprejemali, ko smo rekli: ne gradimo avtocest samo zaradi tranzita ali pretežno
               zaradi tranzita, ampak zaradi povezav slovenskih regij. Pomurje je primer odrezane
               regije, bilo - žal - dolgo v zgodovini in je - žal - še tudi danes. Bilo je tako
               takrat, ko je bila naša dežela pod izključnim vplivom bodisi Dunaja, Budimpešte ali
               Beograda, žal se tudi danes v samostojni državi Sloveniji zadeve še niso bistveno
               spremenile. Vidimo, da je vse močnejši upravni in ekonomski centralizem predvsem v
               Ljubljani in okolici Ljubljane in je tako stanje nevzdržno in tudi prometne povezave
               so eden od predpogojev, da se zadeve spremenijo.</p>
               <p>Naslednje pomembno načelo, ki naj bo kot vodilo pri določanju prioritet gradnje
               avtocest, je gospodarski in zlasti skladnejši regionalni razvoj. Razlike v Sloveniji
               se - žal - gospe in gospodje, kot veste - ne zmanjšujejo, ampak se povečujejo. In
               Pomurje je regija, ki je na repu po razvitosti in na vrhu poleg mariborske regije
               oziroma Podravske regije - po brezposelnosti: v povprečju 18%, v posameznih območjih
               ta brezposelnost ali znaša tudi do 30%. Infrastruktura je eden od razlogov za to, da
               je stanje tako.</p>
               <p>In končno: stanje cest na petem koridorju je prav na področju Pomurja - poleg
               nekaterih drugih odsekov, o katerih so govorili tukaj že kolega Hvalica in tudi drugi
               - med najslabšimi. In kljub temu - kot je rekel kolega Ivo - da v Pomurju v glavnem
               poteka cesta po ravnem terenu, je stanje tako, da so zamaški z velikimi zastoji. Naj
               omenim, recimo, najbolj kritični odsek od Radgone prek Radencev, prek mostu čez Muro,
               proti Murski Soboti, je stanje tako, da se - recimo - na mostovih čez Muro ne moreta
               normalno srečati kamion in osebni avto. Neprestano prihaja do zastojev, do nesreč in
               če bi se zgodila večja nesreča na Muri, bi enostavno bil ta tok na tem petem
               koridorju prekinjen in Pomurje praktično odrezano od ostale Slovenije. Tako da gre
               tudi na tem našem območju za izredno obremenitev ne le okolja, ampak predvsem za
               izredno obremenitev in ogroženost ljudi; za veliko gmotno škodo, saj se podirajo tudi
               hiše ob tej cesti in nastajajo drugi negativni vplivi na okolje.</p>
               <p>In končno na koncu, naj omenim samo še eno zadevo. Pomemben faktor je tudi času, in
               od tega bo odvisno, kakšne koristi ali tudi škodo bomo v prihodnje utrpeli, če bomo
               gradili hitreje ali počasneje. Kolega Demšar je govoril o konkurenčnih koridorjih, ki
               jih poznamo tako na jugu kot na severu. In seveda, ker mi kasnimo - in čim bolj bomo
               kasnili, tem večja bo posredna škoda ali ne bomo izkoristili možnosti, ki jih imamo.
               To velja predvsem za Koper, ko poznamo ambicije in razvoj Trsta, Reke in tudi drugih
               projektov. Tako da bi rad opozoril, da ko iščemo boljše rešitve v izgradnji in bolj
               racionalne, je prav, da to delamo; vendar, če bi to šlo na bistvene časovne zamike
               pri izgradnji, se podajamo v nevarnost oziroma v tveganje, da bodo lahko prihranki
               manjši kot pa izgubljene priložnosti oziroma posredna gospodarska škoda.</p>
               <p>Zato zaključim s tem, da podpiram to temeljno rešitev v rebalansu, to osnovno
               prioriteto za izgradnjo petega koridorja, seveda ob tem, da to ne zmanjšuje - ali pa
               obratno: celo povečuje odgovornost vlade in zlasti ministrstva za promet in zveze za
               racionalno tehnično, ekonomsko in finančno izvedbo programa. Hvala lepa.</p>
            </sp>
            <sp xml:id="SDZ2-Redna-08-1998-04-01.sp5">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Feriju Horvatu. Na njegovo izvajanje je želel podati repliko
               gospod Jože Zagožen, če sem pravilno razumel. Ne, razprava. V redu, nadaljujemo z
               razpravo prijavljenih poslancev. Gospod Izidor Rejc, izvoli.</p>
            </sp>
            <sp xml:id="SDZ2-Redna-08-1998-04-01.sp6">

               <speaker>IZIDOR REJC:</speaker>

               <p>Hvala za besedo, gospod podpredsednik. Gospe in gospodje! Pred nami je predlog
               sprememb in dopolnitev nacionalnega programa izgradnje avtocest v naši državi. To je
               zdaj že drugi rebalans, da ne boste mislili, da je prvi. Prvi je bil leta 1995 in ta
               je drugi. Zdaj pa, da ne bom poskušal samo slabo povedati ali pa usmerjati stvari
               samo v slabo stran in kritizirati. Naj vas spomnim, da smo bili vseskozi od samega
               začetka zelo ponosni na ta program, ne glede na to, kdo je kje bil - v vladi ali ne v
               vladi. Menim, da je bil ta program eden od tistih temeljnih premikov v našem
               prostoru, v našem gospodarstvu, v naši ekonomiji, v našem političnem življenju in nam
               je dal nek vzgon in bi bilo pričakovati, da bi se tudi drugod kaj takega zgodilo. Žal
               se ni toliko, kot smo pričakovali. To je prva reč.</p>
               <p>Druga reč je, da smo mi v Sloveniji bili v izjemnem zaostanku. Mi moramo vedeti, da
               smo bili v zaostanku 30 - 40 let! Teh 30, 40 let je bilo treba in bo treba
               nadoknaditi. Tega smo se zavedali. Ena uboga cesta, deset kilometrov dolga, je bila
               edina stvar, za katero smo lahko rekli, da je avtocesta, vse ostalo so bili pa
               takorekoč kolovozi in "bele ceste", kot so včasih temu rekli, ko so pisali pesmi.
               Torej smo se lotili nečesa, kar je bistveno pomembno in kar pomeni, da našo deželo
               peljemo v naročje bolj razvitih in enakopravnih dežel, vsaj glede prometne strukture.
               Vemo, da smo imeli v začetku načrtovan križ, za katerega smo dobro vedeli, da je bila
               glavna - dolgo časa, pa tudi sedaj bi moralo biti v zavesti - da je bila glavna
               povezava navpično gor proti severu, od tod je bil narejen tudi karavanški predor, ki
               pa je postal - bom temu rekel - invalid, ker se pač gorenjska cesta ni vključevala.
               In kar naenkrat smo dobili potrebo, da mi napravimo vodoravno, da se potem reši od
               Barcelone pa tja do Ukrajine in še naprej. Dobro, o tem velja verjetno precej
               razmišljati, ker promet, ki je nastal in ki smo ga takorekoč pospešili s tem, je
               gotovo tudi mnogo takega med njim, ki nam dela težke čase in nam bo delal še naprej
               težke čase. Res pa je, da moramo to Slovenijo med sabo povezati. In to je veljalo
               predvsem za ta osrednji del, ki je potem v štajerskem in prekmurskem delu dobil svoj
               "zrak" in svoje rešitve.</p>
               <p>Vendar, nikar ne pozabimo, da je ta cestni križ, pač cestni križ, ki je res "križ".
               Ampak ta "križ" bo moral biti, ker menimo, da bi morali biti tudi do svojih sosedov
               primerno razpoloženje in jim kazati primerno voljo, ne glede, ali nam ustreza ali
               neustreza.</p>
               <p>Pa še nekaj moram povedati. Res, da mi - kot se temu reče - hitimo, da to zamudo
               nadoknadimo. Treba je povedati, da smo bili v glavnem bili zelo zadovoljni, ko so se
               odpirali avtocestni odseki in da smo bili ponosni, tudi na hitrosti, ki je bila
               dosežena na določenem "garanju" in prizadevanju, o čemer ni dvoma. Menim, da je tudi
               treba na glas povedati, da je treba dati veliko priznanje vsem, ki so na tem področju
               delali. Veliko priznanje! Ker, lahko je bilo čakati, gledati, krtizirati... Po drugi
               strani so pa delali noč in dan in se "rili" se mučili itn., da se je potem nekaj
               zgodilo. Da. Vendar, tu so potem nastopile druge stvari, ki jim rečemo, da so se
               stroški povečali, da so bili kontrolni organi nekako bolj izvzeti ali pa, da jih je
               bilo premalo na sceni.</p>
               <p>Te podražitve, ki so od prvotnega programa 1 milijarda 700 milijonov dolarjev prešle
               na dva - tri; tri - štiri in štiri milijarde dvesto. Tudi v teh številkah so tudi
               neke spremembe in dopolnitve, se pravi, nekaj več kilometrov in neke ugotovitve, ki
               so: da so v tem času morali nastopiti neki razlogi, da so se stvari podražile.
               Vendar, vsak program, vsako veliko naprezanje pomeni tudi, na drugi strani, odgovor
               na vprašanje, ali naše gospodarstvo ali naša ekonomija ali pa naš proračun to zmore.
               Rekel sem, če smo že tu "zavihteli" rokave in buldožerje in lopate in podobno, potem
               lahko rečem, da v ostalem delu naše ekonomije tega ni bilo toliko. In če bi v drugem
               delu to bilo, bi tudi ta odgovor oziroma ti problemi, ki jih imamo sedaj pred sabo,
               ali pa ti povečani stroški, bili manjši problem. Samo tu smo. Dejstvo je, da mi
               odpiramo prek svoje lepe zemlje pot drugim. In ti drugi so včasih tudi zelo trdi
               izkoriščevalci te lepe poti in nam delajo veliko problemov. In kakorkoli bomo
               gledali, prek naše dežele se bodo gotovo valili taki in drugačni kamioni: novi,
               starejši in zelo stari in ogrožali promet. To je dejstvo. Res je tudi, da so
               avtoceste, kakorkoli lepo izgleda, ko se zavije, ali pa ko napravi prerez prek
               pokrajine, da je lepo videti. Vendar vnaša povsem nekaj drugega. Od zgoraj pogledano
               bo najbrž marsikatera rešitve bila sporna ali pa tudi vsiljena.</p>
               <p>Menim, da so tudi v tujini in v drugih tujih deželah veliko znali narediti in veliko
               bolj skrbeti za svoje naravne danosti in poskušali umikati ceste na obrobje, tja,
               kjer avtoceste ne delajo nemira ali pa ne ustvarjajo nekega drugega razpoloženje.
               Zdaj, o tem ne bom govorili po posameznih trasah. Moram pa reči, da hkrati, ko mi
               hitro gradimo in smo sredi dela tega avtocestnega programa, da hkrati tudi zelo
               zapostavljamo železniški transport in da železnica, ki pa je gotovo mnogo bolj - temu
               bom rekel - prostorna, ekonomična, ostaja v b) položaju in bo treba tudi o tem kaj
               spregovoriti. In menim, da smo se kar naenkrat navzeli nekega občutka - avtocesta,
               potem bo pa vse rešeno. Po drugi strani bomo pa videli, kako se bomo trudili in smo
               se že začeli truditi z raznimi garancijami, ko bo treba železnici dati ustrezna
               vozila, jo napraviti hitrejšo in s tem, ko bo hitrejša, bo tudi bolj zanimiva za
               vsakršen prevoz in menim, da bomo tako kot v naši sosednji severni deželi tudi
               uporabljali "oprtne" vlake in podobno.</p>
               <p>Kako ste posamezne odseke reševali strokovnjaki, o tem ne bom govoril. Lahko samo
               nekaj povem in spomnim, ker je bila gotovo ena najbolj spornih stvari in ne samo
               sedaj, tudi kasneje, predvsem ta trojanski del, ki ima 7 predorov. Spomnim naj vas na
               izgradnjo tistega ovinka, ki še zdaj ni dober, ki se mu reče Baba in ki je bil v
               svojem nastanku tak, da so se morali porušiti prvotni stebri. Skratka, zemlja -
               geologija je zelo nehvaležna in v tem predelu bomo delali zelo izpostavljene odseke,
               pripeljali ven, napravili ovinek, prišli bomo v sneg itd. Skratka, tu bodo problemi -
               ne zdaj, ampak bodo kasneje. Vemo pa tudi, da od tistih 28 milijard, kolikor naj bi
               ta odsek stal, bo stal 72 milijard. To je ena stvar, druga stvar pa, da bodo ti
               stroški vzdrževanja vedno zelo zelo visoki in da se bomo verjetno še marsikdaj tolkli
               po glavi.</p>
               <p>Potem menimo, da s temi avtocestami tudi delamo tranzit. Kaj to pomeni? To pomeni,
               da bomo tudi turiste navadili, da se bodo kar peljali mimo in bodo šele na Hrvaškem
               ugotovili, da so že v drugi deželi ali da jim bomo težje predstavili naše lepote in
               da bo treba tudi tu nekaj napraviti. Predvsem pa menim, da podobno, kot velja za vse
               slovenske ceste, velja tudi za avtoceste, da bi morali imeti več informacij na samih
               vpadih, izhodih, ker se na osnovi takih informacij marsikatera odločitev spremeni.
               Menim, da kdorkoli kot turist hodi po slovenski deželi, razen če nisi prav domač, če
               ne poznaš ceste - moraš imeti s seboj zelo zelo perfektno karto oziroma dobre
               informacije velikokrat ustaviti avto, da boš vedel, kam greš in kako in kaj bo s tem.</p>
               <p>Gre tudi za to, ko razvijamo avtoceste, ko jih gradimo, da bodo zapostavljene tudi
               te regionalke in ostale kapilare. Te aorte bodo urejene, ta križ bo urejen, kapilare
               bodo pa v hujšem stanju. Menim, da je prav, da se delo pospeši - ker smo sredi dela,
               kot se temu reče - potem da ne sme biti to cesta, ko naredimo en odsek, drug odsek pa
               čaka, ker ni dokumentacije, ni volje, ali pa se niso zmenili; ne sme biti to cesta
               "škrbin", ki nekaj časa teče, potem se pa spet spremeni v normalno regionalko, ki
               čaka 2, 3, 5 ali 10 let. Menim pa, da je treba nekaj napraviti. V tem, ko
               rebalansiramo, nisem opazil v tem rebalansu preveč poudarjenega in nekako tistega,
               česar želim v odgovor. Namreč, če se nam že dražijo ceste, potem se nam dražijo
               zaradi tega, ker delamo kvalitetno in ker bo potem kasneje mnogo problemov rešenih.
               Vem, da sem zaznal izraz, da so visokega ranga, da so - kot se temu reče - na nekem
               višjem standardu. Vendar se bo ta višji standard pokazal predvsem - ne v tem, da bodo
               ograje in te stvari urejene, ampak v tem, da ne bo kar naenkrat polno razpok in da bo
               treba spet zapirati in popravljati in dopolnjevati oziroma delati, kot vemo, da se
               tudi te stvari delajo.</p>
               <p>Včeraj mi je nekdo rekel, ko sem mu tak očitek dal na eno cesto, ki je stara 25 let
               - v tem primeru mislim na "štarto", ki gre dol skozi, pa je že vsa črtasta in vsa
               zalita. Ja, pravi, saj je stara komaj 25 let. Sem rekel, seveda, kaj pa tista
               gorenjka, ki je pa stara 60 let tista je pa še kar v redu. Se pravi, te stvari so
               tudi bistvene in menim, da je treba ob tem, ko se opravičujejo stroški, predvsem
               zagotoviti, da bo kvaliteta zares taka, kot se spodobi, in da bo - kot se temu reče -
               zdržala toliko, kot se spodobi, in da ne bo pri vzdrževanju izjemno veliko stroškov
               in da se bo ta program tako rekoč nadaljeval, ker bomo samo popravljali.</p>
               <p>Ena stvar, ki pa je bistvena - in menim, da je bila premalo povedana - je pa
               spremljanje financ. Ker je Dars, ki vodi to delo, pa tudi druge organizacije -
               slovenski krščanski demokrati smo dali predlog v prejšnji točki dnevnega reda, ko je
               bil govor o programu Darsa - in vi ste to zavrnili z veliko večino - s katerim smo
               predlagali, da se organizirajo izvajalci od projektantov do izvajalcev in vloga
               ministrstva in ostalih, tako da bo zagotovljena medsebojna kontrola. To zadevo ste
               zavrnili in potem ne kaže veliki jokati in stokati, da ni kaj v redu, ker je bil
               predlog zavrnjen in ni bil sprejet v državnem zboru, da se tako organizira, da bo
               zagotovljena kontrola enega nad drugim in obratno.</p>
               <p>Na koncu moram povedati še to, da ima Dars v svojem sestavu skupščino. V tej
               skupščini je tako imenovani finančni svet. Ta finančni svet naj bi skrbel za finančne
               zadeve in skrbel, kako potekajo stvari - od cen, pogodb in pridobivanje denarja, pa
               tudi do tega, kako se ta denar porablja in kako s tem denarjem teče ekonomija. In ta
               finančnih svet je sestavljen iz šestih uglednih gospodov, od katerih je eden tudi
               član našega parlamenta, to je gospod Janez Kopač, drugače pa so sami ugledni gospodje
               slovenskega finančnega prostora. In zdaj se vprašam, kaj je ta finančni svet naredil,
               in, ali je kaj naredil. Ker konec koncev, če ga imamo, potem bi malo tudi v
               preventivi ali v sprotnem delu nekaj ukrepal, sicer mi je enostavno ponudil to
               priliko, da ga malo "pošlatam" in vprašam, kaj dela. Kot pravim, tu je šest uglednih
               gospodov, ki jih lahko vse naštejem, eden od teh je naš kolega, in menim, da je ob
               vsej skrbi, ki je v vseh teh glavah, potrebna tudi skrb, da svoje delo opravijo. Če
               sem začel s tem, da se trudimo, da bomo zaostanek dohiteli, potem menim, da je to
               treba nadaljevati. Treba pa je predvsem konrolirati in ta program spraviti v meje
               možnega, se pravi, kontrolirati to porabo.</p>
               <p>Predvčerajšnjim oziroma v petek smo imeli državni zbor, bilo je odpiranje ceste, pa
               je zanimivo - in pisalo je v Delu, kako se je ta odsek predčasno odprl, potem pa
               nekdo pravi meni: ja, seveda se je, ampak je tudi samo dve tretjini narejenega.
               Skratka, so razne finese in razne specialnosti, s katerimi smo včasih malo zavedeni.
               Želim pa, da gre ta kritika predvsem v to, da naj se tisti, ki so za to poklicani,
               trudijo, da se ta program čimprej napravi. Drugič; da se naj ta finančna kontrola res
               temeljito izvaja, da ta finančni svet to delo opravi, kot se spodobi, in da izvajalci
               delajo kvalitetno, ker če nas že zdaj glava boli, potem je prav, da se ta glavobol ob
               koncu izgradnje konča. Hvala.</p>
            </sp>
            <sp xml:id="SDZ2-Redna-08-1998-04-01.sp7">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu poslancu Izidorju Rejcu. Na vrsti je razpravljalec Branko Janc.</p>
            </sp>
            <sp xml:id="SDZ2-Redna-08-1998-04-01.sp8">

               <speaker>BRANKO JANC:</speaker>

               <p>Hvala za besedo, gospod podpredsednik. Glede na pomembnost tematike, ki jo danes
               obravnavamo, se mi zdi, da je del izvedbe nacionalnega programa tudi rezultat
               udeležbe v tej dvorani. V svoji razpravi želim opozoriti na več vidikov izgradnje
               avtocest in rebalansa nacionalnega programa. Namreč, po mojem gre za strateška
               vprašanja, mimo katerih ne bomo mogli iti.</p>
               <p>Najprej bi rad opozoril, da obravnava rebalansa nacionalnega programa po hitrem
               postopku v tem trenutku nima več nobene osnove. Mi govorimo o dveh milijardah
               dolarjev, gospodje! Mi govorimo danes o dveh milijardah dolarjev! In če govorimo o
               dveh milijardah dolarjev, se mi zdi, da je treba temu vprašanju posvetiti nekaj več
               pozornosti in tudi natančnosti pri obravnavi takšnega projekta. Če mi zapravimo dan
               in več za "in" oziroma "ali" in na drugi strani izpustimo dve milijardi skozi roke
               brez tega, da bi se temeljito vprašali, kaj to pomeni za Slovenijo kot celoto, kaj
               pomeni za nas, kaj pomeni za naše potomce; potem se mi zdi, da se je treba v tem
               trenutku vprašati tudi, ali gremo mi z nacionalnim programom po hitrem postopku.
               Seveda, bil sem zagovornik tega, da se rebalans nacionalnega programa sprejme po
               hitrem postopku, vendar v tistem trenutku, dokler nismo imeli sprejetega letnega
               plana. Danes imamo mi sprejet letni program razvoja avtocest, tako da lahko vsa dela
               tečejo nemoteno v letošnjem letu, vsi razpisi in pričetek gradenj na novih odsekih.
               Na drugi strani upam, da bomo v teh dneh sprejeli tudi zakon o bencinskem tolarju, ki
               je vložen v državnem zboru že od leta 1994 in s tem omogočili tudi finančno
               konstrukcijo izvedbe predvidenih del. Zaradi tega bi bil moj predlog nekoliko - za
               večino - verjetno neracionalen, vendar se mi zdi, da bi ravno zaradi konfliktov
               interesov v tem državnem zboru morali rebalans sprejemati nekoliko počasneje in tudi
               bolj natančno definirati posamezne smeri gradnje avtocest.</p>
               <p>Glede temeljnih načel, o kateri govori rebalans. Na strani 18 pod peto spremembo je
               predlagatelj navedel temeljna načela nacionalnega programa in rad bi jih na kratko
               prekomentiral. Torej, nacionalni program temelji na načelu načrtovanja razvoja na
               večinskem deležu lastnih sredstev. O tem je že govoril kolega Izidor Rejc. Namreč,
               zadolžitev, ki jo predvideva rebalans na približno milijardo 700 milijonov dolarjev
               do leta 2004, bistveno spreminja razmerje sprejetega nacionalnega programa, ki je bil
               sprejet leta - mislim, da 1995 - kjer je bila ta zadolžitev bistveno nižja. V kolikor
               se pozabavamo in vzamemo kakšen dokument iz prejšnjih let - recimo, dokument vlade
               Republike Slovenije z dne 15.7.1992 - je to načelo - načelo večinskega financiranja
               lastnih sredstev - nekoliko v drugačnem sorazmerju. Ni sporno to, da bo Slovenija
               večinsko financirala z lastnimi sredstvi. Sporno je to, da smo se mi v celoti
               odmaknili od nečesa drugega, in sicer od izgradnje avtocest na podlagi podeljenih
               koncesij. Kaj bi to pomenilo, če bi mi ta princip uveljavljali in ga mogoče tudi
               osvojili v enem delu? Pomenilo bi, da bi se lahko gradnja avtocest izvajala na
               nekaterih smereh bistveno hitreje in del lastnih sredstev bi lahko bil namenjen tudi
               za razvoj drugih državnih cest, o katerih v nacionalnem programu in tudi v nobenem
               drugem programu ni nikakršnega govora. Gre za povezavo regij, gre za povezavo Koroške
               z Dolenjsko, gre za povezavo Bele krajine z Notranjsko, gre za povezavo osrednje
               Slovenije s Primorsko in Tolminsko.</p>
               <p>Glede naslednjega načela - načela skladnega in enakomernega regionalnega razvoja.
               Glede strateških smeri nimam nekih večjih pomislekov in bi bilo po moje tudi
               neracionalno, da bi za peti koridor danes rekli, da ni več prva prioriteta. Peti
               koridor je, po moje, prva prioriteta. Samo prosim, ne govorite mi že pet let, da je
               smer sever-jug marginala, o kateri bo, če bo, v kolikor ne bo, pa danes ne more nihče
               zatrditi. Mi smo leta 1994 vložili zakon, ki je v 1. členu govoril - zakon o
               bencinskem tolarju - po letu 1999 prednostno za financiranje izgradnje avtocest na
               relaciji sever-jug. Torej nihče se ni hotel 1993. leta pogovarjati o enakomernejši
               porazdelitvi te pogače za izgradnjo avtocest, tudi na kakšni drugi smeri, ne samo na
               smeri vzhod-zahod. In danes govoriti o nacionalnem programu, da temelji na načelu
               skladnega in enakomernega regionalnega razvoja, je enostavno laž. Mislim, da smer
               Karavanke-Obrežje ni v enakomernem razmerju in zaradi tega mislim, da regionalni
               razvoj tako Bele krajine kot tudi Dolenjske in Gorenjske ni v enakopravnem položaju z
               drugimi smermi.</p>
               <p>"Na načelu gospodarske skladnosti in racionalnosti, na načelu multiplikativnosti
               gospodarskih in družbenih učinkov izgradnje." Povezal bom dva - "investicije v cestno
               infrastrukturo bodo spodbudile gospodarski zagon". Ja, ja, jaz se seveda s tem
               strinjam, samo kje bodo spodbudile gospodarski razvoj? Kje bo družbeni učinek
               izgradnje večji? Dragi gospodje, jaz plačujem od leta 1993 za vsak liter bencina 16%;
               moji sosedje, tudi ljudje iz drugih koncev Slovenije plačujejo vsak dan 16% in
               plačevali bodo do leta 2007! Jasno je, da je zahteva, da se ta enakomernejša
               izgradnja avtocest odvija na temelju enakomernega regionalnega, pa tudi enakomernega
               - bom rekel - za izvedbo nacionalnega interesa, potem me morate razumeti, da bom ta
               princip tudi zagovarjal. Jaz nisem nikomur očital glede tega, da se nekatere
               prioritetne smeri izvedejo do konca; samo povejte mi, za kakšno ceno! Samo povejte
               mi, za kakšno ceno! Jaz verjamem v to, da smo pri načrtovanju nacionalnega programa
               planirali sredstva, ki so bila v višini 2 milijardi in še nekaj tolarjev - dolarjev,
               pardon. Razumem tudi argumentacijo predlagateljev ali predstavnikov Darsa, da so se
               nekatere zadeve znotraj tega tudi spremenile; spremenile so se za približno 2
               milijardi dolarjev, torej za dvakrat. Vendar! Kakšen učinek bo imelo teh dodatnih 2
               milijardi dolarjev na gospodarski razvoj Jesenic ali pa Novega mesta ali pa Mozirja -
               ko tamle vidim ravno kolega? Poslušajte, to mislim, da gre v enem delu zagovarjati
               tudi to, kakšne dejanske učinke bo imela investicija, ki jo Slovenija izvede v višini
               4 milijarde dolarjev, ali bo dejansko imelo to neke realne posledice tudi za hitrejši
               gospodarski razvoj. Povem, da poznam dosti gradbene operative, projektive, ki v tem
               trenutku nimajo nikakršnega dela in se ne morejo vključevati v izgradnjo avtocest. Če
               je temu tako, potem ne vidim tudi nobenega realnega razloga, zakaj ne bi mogli dela
               avtocest oddati v delo tudi s koncesijo. Konec koncev, če plačujem 16% oziroma od
               jutri najprej 20% dodatnega denarja za izgradnjo avtocest, mi je pravzaprav vseeno,
               ali plačam cestnino enemu ali pa drugemu.</p>
               <p>O prioritetah sem že nekaj spregovoril. To, o čemer, recimo, govori kolega Feri
               Horvat - seveda mu v enem delu ni oporekati. Mislim, da je nacionalni program
               potrebno potegniti na plan nekoliko bolj racionalno in bolj realno in videti, kaj se
               na posameznih koncih Slovenije, dejansko dogaja.</p>
               <p>Mislim, da se troši preveč energije za to, da se vzporedno "furajo" zadeve z
               magistralnimi in regionalnim cestam. Pa ne zaradi tega, da bi jaz komu "fouš", nisem
               jim "fouš". In še enkrat: izza tega pulta vam povem, to, da podpiram peti koridor.
               Samo peti koridor - za kakšno ceno? Ali bo ta cena takšna, da bo omogočila tudi
               izgradnjo desetega koridorja od Karavank do Obrežja, ali bomo mi leta 2004 ugotovili
               oziroma že prej, da je denarja že zmanjkalo še za peti koridor in da bomo mi deseti
               koridor gradili takrat, ko ga bomo, če ga sploh še kdaj bomo.</p>
               <p>Glede cen sem nekaj že spregovoril. Pri cenah - nisem strokovnjak gradbene stroke in
               bi bilo po moje tudi neokusno, da bi komentiral nekatere stvari, na katere se tudi ne
               spoznam. Vendar v sklopu samih končnih cen se mi zdi, da je Slovenije preveč - ali
               bom rekel - da smo preveč popustili nekaterim soglasodajalcem. Vidimo od prejšnjega
               tedna, da je vprašanje prodaje in cen zemljišč ravno tako zelo aktualno vprašanje in
               da se tu znajo nekatere stvari zalomiti ali pa tudi, da bo država kot taka plačala
               preveč denarja za cene zemljišč. Kajti v tistem trenutku, ko so znane trase, takrat
               poskočijo zemljišča - bom rekel po mojem mnenju - na astronomske višine in je to
               stvar nerealna.</p>
               <p>Drugo so tudi druge zadeve, ki se vključujejo v cene posameznih odsekov, kot so
               razne železnice, komunale in - kakor vidimo tudi iz rebalansa nacionalnega programa,
               oziroma kar smo videli že v letnem planu - tudi državne ceste. Mislim, da je
               vprašanje raznih manjših uslug, ki jih morajo vršiti izvajalci gradbenih del ali Dars
               kot investitor, da preveč popuščamo soglasodajalcem; da se bo na relaciji, kjer se v
               tem trenutku gradijo avtoceste, naredilo še marsikaj drugega, kar ne sodi v ta
               program; da se bodo cene zemljišč plačevale po čedalje višji ceni, kar je po mojem
               mnenju narobe in ta državni zbor bi po mojem moral dati okvir, v katerem se gibljejo
               cene zemljišč.</p>
               <p>Glede samih državnih cest pa naslednje. V nobenem primeru nisem tako neracionalen,
               da ne bi razumel, da je treba narediti tudi kakšne državne ceste, posebno tiste
               ceste, ki se neposredno povezujejo z avtocestami, neke obvozne ceste, ki bodo v
               določenem obdobju prevzele promet s tras, na katerih se bodo gradile avtoceste. Samo
               lepo vas prosim, ne morem si dovoliti, da me že šesto leto vleče kdo za nos. V tem
               predlogu, v tabelaričnem delu, na strani 26 so med drugim tudi državne ceste, ki v ta
               program ne sodijo. Ne sodijo. In napovedujem amandma, da se te zadeve črtajo, ne v
               celoti, ampak da se predstavijo na konec nacionalnega programa z začetkom izgradnje
               2003. Kajti - vsaj jaz bom zastopal tako stališče - prvo zadevo, ki je treba z
               nacionalnim programom realizirati, je nacionalni projekt. Nacionalni projekt pa
               zajema: vzhod - zahod, kakor sever - jug. Vse ostale zadeve so lahko predmet programa
               direkcije za ceste, so lahko tudi dodatnega program bodočega rebalansa nacionalnega
               programa. Samo v tem trenutku se ne pustim zavajati. In zato mislim, da nekatere
               stvari ne sodijo zraven.</p>
               <p>Še enkrat ponavljam. Zdi se mi, da je treba rebalans nacionalnega programa
               obravnavati z nekoliko počasnejšim tempom, da se ga še ponovno dobro prouči,
               preanalizira... Gre namreč za strateške zadeve. In ne bi bil rad med tistimi, ki smo
               s preveliko lahkotnostjo prepustili ogromen dolg svojim zanamcem. Odgovornost je
               večja, kot pa v tem trenutku mislimo. Ravno diskusije, ki jih lahko zasledimo, ali pa
               v posmeh bivši Jugoslaviji, ki je pustila 20 milijard dolarjev na 22 milijonov
               prebivalcev, in se vsi posmehujemo, kakšna država je to bila, vas opozarjam, da nas
               je danes 2 milijona z 4 milijardami dolarjev dolga. Hvala.</p>
            </sp>
            <sp xml:id="SDZ2-Redna-08-1998-04-01.sp9">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Branku Jancu. S tem smo tudi izkoristili vsi tisti, ki so se k
               razpravi prijavili pismeno. Sedanja razprava v nadaljevanju je omejena na pet minut.
               Kot prvi se v razpravo vključuje gospod Jože Zagožen.</p>
            </sp>
            <sp xml:id="SDZ2-Redna-08-1998-04-01.sp10">

               <speaker>DR. JOŽE ZAGOŽEN:</speaker>

               <p>Hvala lepa, gospod podpredsednik za besedo. Drage kolegice in kolegi poslanci!
               Dovolite mi, da bi ob tej razpravi in ob tem reprogramu opozoril na ekonomsko
               dimenzijo celotne zadeve. Ta sprememba programa je zelo lepa in dobra in praktično ji
               nimam kaj dosti očitati, razen tega, da bi morala biti narejena že pred mnogo časa.
               Morda že od takrat, ko je bil Stane Kavčič odstavljen zaradi avtocest. V tem času je
               Slovenija nazadovala in danes je prava sramota za Slovenijo, po kakšni cesti se
               vozimo, na primer, iz Ljubljane do Celja, da samo ta del omenim, ki je nevaren,
               zatrpan in podobno. Vendar pa hkrati pomenita ti dve milijardi dolarjev strahotno
               novo breme za slovensko gospodarstvo. Kot vemo, slovensko gospodarstvo posluje z
               izgubo, ta izguba se še povečuje in ne zmanjšuje in praktično ni dovolj akumulacije
               za ta namen, oziroma želimo trošiti več, kot smo sposobni ustvariti. Morda bi lahko
               kakšna avtocesta nekaj časa še tudi počakala, kajti sicer se nam lahko zgodi, da ne
               bo več nikogar, ki bi po teh cestah lahko vozil. Če je podatek pravilen, naj bi v
               Jugoslaviji bila obremenitev takrat približno 1000 dolarjev na prebivalca, se pravi
               taki naj bi bili zunanji krediti, sedaj se ta znesek povečuje na 2000 dolarjev.
               Moramo se resno vprašati, kam takšna stvar vodi. Z vidika gospodarskega potenciala
               Slovenije ta reprogram ni ugoden, lahko bi celo rekel, da je nesprejemljiv, čeprav se
               zavedam potreb in želja, ki so pereče in legitimne, vendar kljub temu menim, da
               zaradi gospodarske nemoči ne bi smeli sprejeti tega rebalansa. Hvala lepa.</p>
            </sp>
            <sp xml:id="SDZ2-Redna-08-1998-04-01.sp11">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Jože Zagožen. Naslednji razpravljavec je gospod Rudi Petan.
               Pripravi naj se gospod Avšič in nato gospod Sovič.</p>
            </sp>
            <sp xml:id="SDZ2-Redna-08-1998-04-01.sp12">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani, najprej bi bilo prav, da spomnim,
               da točka, ki jo danes obravnavamo, bi verjetno morala biti pred ostalimi točkami, ker
               se je nanašala na avtoceste in pa govori seveda tudi o kreditih. Na to smo tudi
               opozarjali, ampak dobro, zadeva je sedaj mimo. Prav pa je, da se ne pozabi.</p>
               <p>Verjetno ni nobenega v tej dvorani, ki bi nasprotoval graditvi avtocest. Prepričan
               sem, da bi še vsak našel kakšen odsek, ki bi ga bilo potrebno vključiti v ta program
               ali pa v program cest, ki sicer ne spadajo v avtoceste. Tako verjetno ni nobenega, ki
               bi imel pomisleke, da ta gradnja ni upravičena. Vendar gre za nekaj drugega. Potrebno
               je upoštevati tudi naše finančne možnosti in finančne zakonitosti delovanja države. O
               tem razmišlja tudi gospod Janez Černivec, ki je napisal lep članek v enem od
               slovenskih dnevnikov. Bom samo en del prebral, ker se mi zdi, da povzema vse to - ne
               bo iztrgan citat, ker ta del obravnava čisto samostojno. Citiram:</p>
               <p>"Zadnje čase se na Slovenskem ne da več povedati niti najbolj za lase privlečene
               zgodbe, ne da bi bila omenjena Evropa. Vzemimo jo torej resno. Izhajam iz dovolj
               razumne predpostavke, da naša vlada ve, da je graditev avtocest v skladu z dotokom
               lastnih sredstev dokončanja do leta 2007, mnogo cenejša in dobičkonosnejša od
               pospešene graditve do leta 2004, ki temelji na velikem zadolževanju. Če torej vlada
               vztraja pri letnici 2004, bi bilo to lahko zato, ker mora; preprosteje, Evropa, ki
               nas nenehno jemlje za pastorko in ji komaj kaj storimo po volji, od nas tako zahteva.
               Pač potrebuje koridorje čez Slovenijo, pa ne do leta 2007, temveč do leta 2004.
               Zakaj? Zato, ker zna računati natančno tako dobro, kot znamo sami. Leto 2004 namreč
               ne prinese samo koridorjev, ampak še več kot milijardo dolarjev gotovine za obresti.
               Koridorji niso dovolj, Evropa hoče tudi del dobička, ki bi lahko bil pri letnici 2007
               čisto naš. Izpadli dobiček bomo seveda tudi na evropsko zahtevo kompenzirali doma.
               Pokojninska reforma, davčna reforma, zdravstvena reforma, socialna reforma in kakšna
               jokajoča delavka z Utiškega vrha bodo garanti naše posojilnoodplačilne kredibilnosti.
               Naš način navezovanja na Evropo ob vstopanju v Evropsko unijo me nekoliko spominja na
               Latinsko Ameriko. Pri programu graditve avtocest se me v nasprotju z uradno sfero
               drži čudna smola: karkoli napovem, se tudi zgodi. Poleg izraženega dvoma o finančni
               pameti rebalansa danes tvegam še eno napoved, da vseh načrtovanih avtocestnih odsekov
               do leta 2004 ne bomo odprli za promet; preprosto ne bo mogoče. Res pa se bo zgodilo
               tisto, kar je gospod minister za promet in zveze obljubil: do leta 2004 bo koridor
               prevozen. Ni hudič, da ne bi bil, saj je že danes!" To je konec citata.</p>
               <p>Naj še sam omenim to, kaj pomeni to zadolževanje. Navsezadnje je tudi v predlogu
               zakona v Poročevalcu lepo navedeno, kaj to pomeni - več kot milijardo dolarjev
               dodatnih zadolžitev ali pa dodatni viri, kot je bencinski tolar. Danes smo že
               slišali, pa naj samo še spomnim, da smo v prejšnji državi imeli 20 milijonov
               prebivalcev in 20 milijard dolarjev kreditov, obveznosti, ki jih tudi danes mi
               odplačujemo. To je pomenilo 1.000 dolarjev na vsakega prebivalca, od dojenčka do
               upokojenca. Danes pa ima Slovenija že preko 4 milijarde dolarjev kreditov, kar
               pomeni, da je že dvojna zadolžitev, že 2.000 dolarjev na vsakega prebivalca, in če
               dodamo še kakšno milijardo, to pomeni še kakšnih 1.000 dolarjev zraven. Seveda se tu
               takoj postavi vprašanje namembnosti bencinskega tolarja. Verjetno ni daleč od
               resnice; namreč, govorice že pravijo, da se z bencinskim tolarjem ne financirajo samo
               avtoceste in tisto, za kar je bil tudi sprejet, ampak da se tudi nekako pomaga
               proračunu, ki ima luknje na vseh koncih in krajih. Kot sem že omenil, ni nobenega v
               tej dvorani in tudi v Sloveniji verjetno ne, ki ne bi čutil potrebe po graditvi
               avtocest. Navsezadnje sem tudi sam za to govornico že omenil graditev, pripravljalna
               dela na Trojanah, da je intenzivnost premajhna. To tudi danes opažam. Imam občutek,
               da se tam ne dela s takšno intenzivnostjo, kot bi bilo potrebno. S tem želim
               podkrepiti samo trditev, da so avtoceste potrebne, vendar pa je treba najti
               pravorazmerje med zadolževanjem in pa potem seveda, če umestim tudi namembnost
               bencinskega tolarja, da se uporabi samo in izključno za avtoceste in pa seveda
               hitrostjo izgradnje našega avtocestnega omrežja. Tu je potrebno tudi omeniti nadzor
               nad financami. Namreč, vse podražitve, ki so, tudi 20, 30, 40 in pa 100%-ne, me
               nekako ne morejo prepričati, da gre vse v ta kontekst, ki je tisti pravilni, to se
               pravi, da se denar namembno res uporablja samo za to, da tu ni še kaj drugega.
               Navsezadnje, če bi bil avtocestni odsek namesto podražitve 50%, ki zame ni
               upravičena, samo 20%, bi lahko zgradili toliko kilometrov več avtocest in potem tisto
               zadolževanje verjetno ne bi bilo tako veliko, ker že nekako meji na, ne bom rekel,
               bankrot države, vendar, če je že danes 2.000 dolarjev na prebivalca, v prejšnji
               državi pa smo imeli samo 1.000, pa je že to bilo precej katastrofalno, potem se bo
               verjetno potrebno zamisliti in pa najti primeren, tudi na ekonomskih temeljih
               upravičen kompromis med hitrostjo izgradnje avtocest, ali so podražitve primerne in
               pa seveda hitrostjo izgradnje in, ali bomo res komu podarili milijardo dolarjev, tako
               da ta naslov, iz katerega sem tudi citiral navedbe gospoda Černivca, ki pravi, kako
               bodo "Avto-Butale" Evropi podarile milijardo dolarjev, res ne bi bil upravičen ali pa
               vsaj približno ne bi ustrezal tej resnici. Jaz upam, da se to ne bo zgodilo in da
               bomo našli kompromis. Hvala lepa.</p>
            </sp>
            <sp xml:id="SDZ2-Redna-08-1998-04-01.sp13">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Naslednji se je k besedi prijavil gospod Avšič.</p>
            </sp>
            <sp xml:id="SDZ2-Redna-08-1998-04-01.sp14">

               <speaker>JOŽE AVŠIČ:</speaker>

               <p>Gospod predsedujoči, hvala za besedo. Lep pozdrav vsem skupaj! Torej vse do nastopa
               gospoda Zagožna sem bil prepričan, da govorimo o rebalansu nacionalnega programa
               gradnje avtocest v Sloveniji. Vendar seveda je verjetno tudi gospod Zagožen pod
               vtisom razprav to gradivo enostavno spremenil v reprogram. Gospodje in gospe! Velika
               razlika je med rebalansom in reprogramom. Rebalansiranje je tehnična zadeva, je
               usklajevanje nekega programa s finančnimi možnostmi in tega smo se tudi lotili, kajti
               obseg načrtovanih sredstev ne zadošča za program, kakršnega imamo zastavljenega.
               Reprogramiranje je seveda nekaj drugega. Je lahko tudi drugačno določanje prioritet,
               je lahko vnašanje novih programov v sprejet program in podobno. Mislim, da nismo v
               tej točki in da bi morali razprave usmeriti predvsem v ta del, kako bomo sprejeti
               nacionalni program in v katerem času in s kakšnim obsegom sredstev rešili. Če pa se
               seveda pogovarjamo o prioritetah, potem se moram pridružiti razpravi gospoda Braneta
               Janca, da enostavno ni mogoče obeh koridorjev iz znanega cestnega križa ločiti v
               prioriteto 1 in prioriteto 2. Potem je treba izvrednotiti narodnogospodarski učinek
               enega in drugega, ponovno oceniti prometne tokove itn. Če bi zgodovino vračali nazaj,
               potem sem vsaj jaz osebno soočen z gradnjo odseka sever-jug oziroma jaz raje rečem
               Karavanke-Obrežje, ker se mi tudi te smeri neba ne dopadejo več v Sloveniji tako, kot
               so zapisane. V letu 1978, približno, ko smo v občinah Brežice, Krško, Sevnica, Novo
               mesto itd., zelo intenzivno razpravljali o idejnem projektu gradnje avtoceste na
               relaciji Ljubljana-Zagreb in ko smo imeli v bistvu že skoraj vse premoženjskopravne
               zadeve rešene. Naslednji odmik oziroma naslednje aktivnosti, ki so šle v leto 1998,
               seveda je razpad Jugoslavije, osamosvojitev Slovenije pomenil tudi to, da je na tem
               odseku - sedanje magistralne ceste - padel promet čez noč z več kot dvajset tisoč
               vozil na dan, na pod pet tisoč. V tistem času, ko se je to zgodilo, je bil nacionalni
               program gradnje avtocest v Sloveniji sprejet. Takrat se je jasno po spremenjenih
               prometnih tokovih videlo, v katere smeri naj bi šle prioritete. Danes temu več ni
               tako, zato je nesmiselno razpravljati o tem, da bi določeni odseki pridobivali
               prioriteto na drugih, bolj političnih in manj strokovnih, osnovah.</p>
               <p>Jaz zato predlagam, če gremo z rebalansom naprej, potem se držimo sprejetega
               nacionalnega programa. Če gremo v rebalansiranje programa, potem je potrebno
               ovrednotiti povsem na novo celotni cestni križ, njegov vpliv na narodnogospodarske
               učinke, dolgoročno vizijo prometnih tokov in podobno. Toliko na splošno o tem
               programu.</p>
               <p>Delno bi se rad dotaknil postavke pri rehabilitacijah, ki jo sicer jaz v določenem
               delu podpiram, in to je v tistem delu, ki se neposredno nanaša na gradnjo avtocest.
               Ne podpiram pa je v tistem delu, ko se skuša na tak ali drugačen način vpeljati v
               avtocestni program tudi določene državne ceste, ki za avtocestami v tem trenutku ali
               pa pred gradnjo ne bodo imele pomena. Zato ponovno poudarjam in še enkrat prosim
               pripravljavce gradiva, da v rahabilitacijah prvenstveno upoštevajo tiste posege na
               državnih cesta, ki imajo svoj vpliv na gradnjo cest ali pa bodo v bodoče sestavni del
               avtocest. Govorim konkretno tudi o odsekih magistralne ceste M1, ki bo povožena in
               vključena v bodočo avtocesto. Gre za, sedaj že skoraj petdeset let stare cestne
               odseke bivše avtoceste Bratstva in enotnosti. Žal te potekajo v pretežni meri v
               Brežicah in v Posavju. Predlagam, da se prednostno iz postavke rehabilitacij uvrsti
               preplastitev betonskih uničenih delov M1 v letošnjem in prihodnjem letu. Na ta način
               bodo dani seveda pogoji... Se opravičujem, bom takoj končal. Bodo dani pogoji tudi za
               to, da se bo normalno potem lahko odvijal avtocestni program naprej.</p>
               <p>In še na eno točko,ki je sicer v poročilu odbora za infrastrukturo zajeta kot moja
               pripomba, bi rad opozoril. Resnično predlagam, da vlada Republike Slovenije oceni
               pobudo, da se mejni prehodi - ne gre samo za Obrežje, tudi Pince bodo v istem
               položaju - vključijo v planiranje avtoceste celovito, ne pa, da se lokacijski načrti
               delijo na avtocestni del in na del mejnega prehoda, ki ga naj bi pokrivala vladna
               služba oziroma vladni servis skupnih služb, ki za to tudi v letošnjem proračunu
               enostavno nima denarja. Hvala lepa.</p>
            </sp>
            <sp xml:id="SDZ2-Redna-08-1998-04-01.sp15">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Avšič. Okoli minuta je bilo dlje. Repliko na gospoda Avšiča,
               gospod Špiletič.</p>
            </sp>
            <sp xml:id="SDZ2-Redna-08-1998-04-01.sp16">

               <speaker>BOGOMIR ŠPILETIČ:</speaker>

               <p>Hvala lepa za besedo. Spoštovani! Jaz bi repliciral gospodu Avšiču samo v tistem
               delu, ko je menil, da je dr. Zagožen udaril nekako mimo oziroma da ni razpravljal o
               glavni temi, ko je opozoril, da je obremenitev iz naslova izgradnje avtocest v skladu
               s tem dopolnjenim nacionalnim programom takšna, da lahko ogrozi izvajanje drugih
               programov.</p>
               <p>Jaz menim, da je to opozorilo zelo utemeljeno. Poglejte, vlada je sama zapisala v
               obrazložitvi k temu predlogu sprememb in dopolnitev nacionalnega programa, da je ob
               tako zelo velikih kreditnih obremenitvah države nevarnost, da pride do neravnotežja
               in nestabilnosti javnih financ. Poglejte, v Sloveniji nihče nima gotovo nič proti
               temu, da Slovenija čimprej pride do kvalitetnih avtocest. Vendar v Sloveniji
               potrebujemo tudi stanovanja; v Sloveniji potrebujemo tudi nek kapital, ki bo omogočil
               reformo sistema pokojninskega in invalidskega zavarovanja; v Sloveniji gotovo
               potrebujemo tudi gospodarsko prestrukturiranje. Zdaj pa kompletno kreditno sposobnost
               države usmeriti zgolj v izgradnjo avtocest in s tem onemogočiti izvajanje ostalih
               programov, pa menim, da nikakor ni sprejemljivo. Gre pravzaprav za klasično odločitev
               med tem, kar so nas kot mlade ekonomiste prvotno naučili, razmišljati o tem, kakšno
               kombinacijo med politiko - ali se odločiti za topove na eni strani ali maslo na drugi
               strani. Skratka, enostranska odločitev, in v tem primeru zgolj avtoceste, ne pride v
               poštev. Treba je poiskati kombinacijo teh različnih politik in seveda sinergijo med
               njimi. Samo toliko.</p>
            </sp>
            <sp xml:id="SDZ2-Redna-08-1998-04-01.sp17">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Replika na repliko, gospod Avšič <stage>(upam, da bo kratka)</stage>.</p>
            </sp>
            <sp xml:id="SDZ2-Redna-08-1998-04-01.sp18">

               <speaker>JOŽE AVŠIČ:</speaker>

               <p>Torej to teorijo poznam, vendar moje omenjanje gospoda Zagožna ni šlo v to smer. Šlo
               je za to, da smo v razpravi očitno prišli do tega, da razpravljamo o reprogramu
               nacionalnega programa in ne o rebalansu, kajti to sta pojma, ki sta si med sabo zelo
               različna, in mi imamo dejansko na dnevnem redu rebalans, ne pa reprogram. Hvala .</p>
            </sp>
            <sp xml:id="SDZ2-Redna-08-1998-04-01.sp19">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Avšič. Replika replike na repliko, gospod Špiletič.</p>
            </sp>
            <sp xml:id="SDZ2-Redna-08-1998-04-01.sp20">

               <speaker>BOGOMIR ŠPILETIČ:</speaker>

               <p>Spoštovani gospod Avšič, ker ste z večino glasov pravzaprav izglasovali, da gradimo
               hišo od dimnika navzdol, smo pač danes tu in, hvala bogu, vesel sem, da ste
               spregledali; škoda, da niste prej.</p>
            </sp>
            <sp xml:id="SDZ2-Redna-08-1998-04-01.sp21">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Špiletič. Naslednji razpravljalec je gospod Sovič <stage>(razprava do
               petih minut)</stage>.</p>
            </sp>
            <sp xml:id="SDZ2-Redna-08-1998-04-01.sp22">

               <speaker>BORIS SOVIČ:</speaker>

               <p>Hvala. Cenjene dame, spoštovani! Pred nami je rebalans nacionalnega programa
               izgradnje avtocest in jaz bi rad v svoji razpravi opozoril na dejstvo, da je v
               nekaterih delih ta nacionalni program med seboj neusklajen, notranje nekonsistenten.
               Zlasti mislim na 3. in 13. dopolnitev oziroma spremembo.</p>
               <p>V 3. dopolnitvi so korektno povzeti cilji, ki jih je Slovenija privzela kot svoje,
               ko je z Evropsko zvezo podpisala transportni sporazum.</p>
               <p>Tam je zelo eksplicitno navedeno, da s tem Slovenija prevzema tri poglavitne smeri,
               ki so sestavni del transevropskega prometnega omrežja. Gre za smer, ki jo pri nas
               karakterizira pot Koper - Šentilj z odcepi do italijanske in madžarske meje, gre za
               smer Karavanke - Obrežje in gre za smer od Maribora do Maclja. V peti spremembi
               oziroma dopolnitvi nacionalnega programa pa so eksplicitno navedeni tudi strateški
               cilji, med njimi izboljšanje prometnih povezav v državi, spodbujanje gospodarskega
               razvoja, izboljšanje prometne varnosti in na nek način integracija v evropske tokove.
               Vendar v trinajstem dopolnilu pa je to na nek način izpuščeno, ko je pravzaprav ena
               smer predvidena samo v enem delu. Prva in druga <stage>(uvodoma omenjena smer)</stage> sta izpeljani
               v vseh izvedbah in so zdaj razprave o dinamiki tega, medtem ko je tretja smer Maribor
               - Macelj na nek način presekana na polovico. Definirana je samo do Hajdine, naprej pa
               ne. Težko je razumeti razloge zakaj je tako. V prometni varnosti zanesljivo ne, saj
               tudi sami predlagatelji v peti spremembi ugotavljajo, da promet tudi v tej smeri
               močno raste in znani so protesti prebivalcev ob tej smeri. Tudi kar se povezovanja
               med regijami <stage>(niti spodbujanja gospodarskega razvoja)</stage> tiče, ni možno najti razlogov
               za kaj takega.</p>
               <p>Res pa je, da v zadnjem času slišimo o tem, celo eden od ministrov brez listnice je
               pred dnevi o tem govoril, da bi naj razlog bil v tem, da želi Slovenija s tem
               izboljšati svoje pogajalske pozicije do ene od sosednjih držav. Kaj tako bizarnega že
               dolgo nisem slišal. Dejstvo je, da bo oziroma da je že Republika Avstrija zgradila
               svojo avtocesto do Šentilja. Tudi v Sloveniji je avtocesta že zgrajena od šentiljske
               meje do Maribora, pa tudi naprej do Frama in proti Celju. Po drugi strani je tudi
               Hrvaška zelo blizu meji in njihove zadnje napovedi kažejo, da bodo že v tem letu
               pričeli vrtati še preostale tunele do meje in po njihovih ocenah bodo najkasneje do
               2001 do meje že prišli. Razlika bo samo en kratek odsek te ceste, zato je nesmiselno,
               po mojem, pričakovati, da je to lahko kakršnakoli pogajalska pozicija. Prometne smeri
               ne določa politika. Prometne smeri določajo gospodarske in druge danosti, zlasti pa
               naravne danosti in pirenska smer obstaja že stoletja, da ne rečem še kaj več, pa naj
               to politika prizna, ali ne in bo tudi obstajala, tako kot tudi druge smeri.
               Razmišljati o tem, da bi lahko bila to pogajalska pozicija, je seveda popolnoma
               nesmiselno, razen če kdo resno razmišlja v tej državi o tem, da bi posamezne
               koridorje prepuščal kakršnikoli tuji državi. Rad bi rekel, da se najodločneje
               zoperstavljam takemu razmišljanju. Nobenega dela te države ni možno komurkoli dajati,
               niti za koridorje niti za karkoli drugega. Tudi smer med Hajdino in Macljem je del
               Slovenije in zato mora biti sestavni del slovenskega avtocestnega omrežja, zdaj pa je
               iz nerazumljivih razlogov pravzaprav izključen. In to je edini del, edina od
               poglavitnih smeri v slovenski avtocestni smeri, ki je na nek način v nacionalnem
               programu definirana kot torzo. Ni zaključena, čeprav meritve in mednarodni kazalci
               govorijo o tem, da je močno obremenjena. Zato bomo kolegi vložili amandma, ki bi to
               vkjučeval. Gre za to, da bi v 13. spremembi v tretji alinei dodali namesto sedanje
               opredelitve "avtocesta med Mariborom in Hajdino" opredelitev "avtocesta med Mariborom
               in Macljem". Hvala lepa.</p>
            </sp>
            <sp xml:id="SDZ2-Redna-08-1998-04-01.sp23">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolega Sovič. Na vrsti je kolega Ivo Hvalica, izvoli.</p>
            </sp>
            <sp xml:id="SDZ2-Redna-08-1998-04-01.sp24">

               <speaker>IVO HVALICA:</speaker>

               <p>Protestiram, ker že teče čas. Navadimo se reda. Hvala lepa.</p>
            </sp>
            <sp xml:id="SDZ2-Redna-08-1998-04-01.sp25">

               <speaker>PODPREDSEDNIK MIROSLAV LUCI:</speaker>

               <p>4 in 56 minut imate.</p>
            </sp>
            <sp xml:id="SDZ2-Redna-08-1998-04-01.sp26">

               <speaker>IVO HVALICA:</speaker>

               <p>Hvala lepa. Spoštovani kolegi! Čuden dan je danes, pa ne zaradi tega, ker je 1.
               april, ampak zaradi tega, ker se pogovarjamo sami s seboj. Ali smo se mogoče
               dogovorili za takšno tehnologijo, da ne bomo dobili sproti odgovora ali kaj? Ampak
               vam garantiram, to je najboljša tehnologija s strani vlade, ker če jim odgovarjaš
               potem v paketu, marsikaj pozabiš, zavedno ali pa zaradi tega, ker si dejansko
               pozabil, "pozabil" med navednicami. Kakorkoli že, v tem kratkem času, pri čemer vam
               povem, da bom še nekajkrat prišel gor in gospod Stroligo, vaša točka ne bo prišla
               dopoldan na dnevni red, lahko greste na kosilo, vam zagotavljam. Tu ni odgovorov na
               neke elementarne stvari, ki sem jih jaz postavil. Ni odgovora na to, da trdim, da se
               greste filozofijo izgradnje lahkih odsekov, ni odgovora za famoznih 790 milijonov. Če
               odmislim in bi želel odmisliti, pravzaprav "nagravžen" odgovor ministra za promet in
               zveze - prosim, da opozorite gospoda Jakiča, da ne daje pripomb - ki je rekel, da o
               tem vlada še ni razpravljala. Torej 790 milijonov, vlada še ni razpravljala, ampak
               jaz sem prebral tukaj v nekem predhodnem poročilu ali osnutku poročila, vem, da niste
               tega hoteli takoj pokazati, potem ste le pokazali in 790 milijonov, boste povedali,
               ali je to Tržaška 19 ali je to Tržaška 49 ali kaj je, ampak hočem imeti odgovor tu.
               In ne nazadnje, včasih so rekli: "Še pomnite, tovariši", jaz bom pa rekel: "Še
               pomnite, gospoda žlahtna". Ali se spomnite te brošure? Med svojimi papirji sem jo
               našel. Se jo spomnite? S tem ste nas zavajali. Kaj piše v tej brošuri na prvi strani?
               Brošuro je izdalo ministrstvo, Dars itd. Pripravo, organizacijo in vodenje gradnje,
               vzdrževanje avtocestnega omrežja ter upravljanje z zgrajenimi avtocestami skladno z
               odločitvami državnega zbora, je ta najvišji zakonodajni organ poveril za to
               ustanovljeni družbi za avtoceste v Republiki Slovenije, DARS d.d., je javno podjetje
               v obliki delniške družbe v lasti Republike Slovenije. Malo je nerodno napisano, ampak
               vem, kaj ste hoteli povedati, torej, če je temu tako, če je državni zbor tako
               odločil, ima pravice tudi, da zahteva odgovore. Premalo časa bom imel, bom pa še
               prišel za govornico. V tej brošuri, sem namerno povečal, je dokaz vašega zavajanja.
               Mene je sram, da sem v prejšnjem sklicu državnega zbora padel na vašo finto in
               verjel, da bo smer vzhod-zahod zgrajena do leta 1999. No, jaz nisem verjel, ampak vsi
               ste bili tako optimistični in vsi ste sejali toliko, bi rekel, samozavesti in
               samozadostnosti, da smo vam nasedli. Poglejte, to oranžno, kar sem jaz poudaril, je
               to, kar ste rekli, da bo zgrajeno do leta 1999, in kar jaz trdim, da ne bo, ker je
               jasno, da ne bo, ker je šele v gradnji oziroma nekateri odseki so v gradnji. Tako ste
               zavajali parlament.</p>
               <p>Nenazadnje se tudi sprašujem, kakšna je fluktuacija - to sem včeraj vprašal na
               odboru za infrastrukturo - kakšna je fluktuacija v Darsu, v DDC-ju, v direkciji. Ali
               mogoče to še drži, kar je tukaj notri, torej da je v skupščini Dars tudi Janez Kopač,
               recimo? Ker potem ga bom vprašal, zakaj ni obvestil tega parlamenta, kaj se tam
               dogaja, že prej. Ali je še ta nadzorni svet? Ali je še uprava Darsa, Jože Brodnik,
               Vlado Prah, Stanko Debeljak, Metod Di Batista, Stanko Štrajn, Gordana Višinski -
               mislim, da so vsi ti še - in imam še dvajset sekund, drugi so podaljšali, jaz pa si
               bom tudi vzel eno minuto - in če so še, potem ti ljudje niso kredibilni. To je moja
               teza - niso kredibilni! Ker so tu zavajali, nas zavedli, sedaj pa govorijo o tem, da
               so bili zaradi raznih okoliščin... <stage>(Pisk, omejitev časa za razpravo)</stage>... "Take it
               easy!" Drugi so si vzeli minuto, pa si jo bom tudi še jaz. Aha, ali zaradi tega, ker
               sem jaz tvoj stankarski kolega, pa...</p>
            </sp>
            <sp xml:id="SDZ2-Redna-08-1998-04-01.sp27">

               <speaker>PODPREDSEDNIK MIROSLAV LUCI:</speaker>

               <p>Bojim se, da bomo prišli do petih minut, gospod Ivo Hvalica, zato se pripravite za
               zaključek...</p>
            </sp>
            <sp xml:id="SDZ2-Redna-08-1998-04-01.sp28">

               <speaker>IVO HVALICA:</speaker>

               <p>No, torej vidim - ne, oprosti, oprosti, kolega Luci, zdaj ti pa nekaj povem. Jaz vem,
               da hočeš ti biti bolj papeški kot sam papež, ampak ti nekaj povem. Obnašaš se do
               kolegov lastne stranke diskriminatorsko in to ni najlepše! Hvala lepa.</p>
            </sp>
            <sp xml:id="SDZ2-Redna-08-1998-04-01.sp29">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Ivo Hvalica. Naslednja razpravljalka je gospa Maria Pozsonec.</p>
            </sp>
            <sp xml:id="SDZ2-Redna-08-1998-04-01.sp30">

               <speaker>MARIA POZSONEC:</speaker>

               <p>Hvala lepa. Spoštovani! Izrazila bi svoje nezadovoljstvo, da se že kar tri leta ne
               upošteva prednostna smer gradnje avtoceste vzhod-zahod, ki jo določa zakon iz leta
               1993. <stage>(Medklici iz dvorane.)</stage></p>
            </sp>
            <sp xml:id="SDZ2-Redna-08-1998-04-01.sp31">

               <speaker>PODPREDSEDNIK MIROSLAV LUCI:</speaker>

               <p>Kar izvolite, gospa Maria Pozsonec.</p>
            </sp>
            <sp xml:id="SDZ2-Redna-08-1998-04-01.sp32">

               <speaker>MARIA POZSONEC:</speaker>

               <p>Intenzivni tok prometa se iz leta v leto povečuje na tem traku. V teh letih še ni
               prišlo do najosnovnejše priprave za gradnjo. Ni še prišlo do osnovne študije za
               pripravo lokacijskega načrta. Kaj se dogaja v tem delu naše domovine, mislim, da ni
               vseeno. Dnevno se vali kilometer dolga kolona tovornjakov med gosto naseljenimi
               prekmurskimi vasicami, kamioni pristajajo v hišah, na cesti so smrtne nesreče,
               čakalna doba v Dolgi vasi je daljša kot kjerkoli v Evropi, ne v Sloveniji, ampak v
               Evropi, regija je bila gospodarsko zaostala in je še zmeraj "Sibirija" Slovenije.
               Ogroženost ljudi in imetja je vsak dan večja. Pristanišče Koper pa na račun slabe
               prometne povezave izgublja tovor z vzhoda. Vsa čast za vsak kilometer dograjene
               avtoceste proti Ljubljani in z vsakim kilometrom smo tudi bližje gospodarski razvitosti, ampak
               odseke v Prekmurju in na Štajerskem tudi ne kaže zanemarjati. Predlagam, da se
               nemudoma začne priprava za gradnjo trase od madžarske meje, prav tako naj se načrtuje
               servis tudi na lendavskem koncu in obenem pospešuje tudi izgradnja železniške
               povezave z Madžarsko. Madžarska je edina soseda, s katero nimamo ne avtocestne
               povezave, prav tako ne neposredne železniške povezave in to v strateški smeri, preko
               katere pričakujemo, da se razvijejo gospodarski odnosi in turizem in tam so tudi
               dežele, ki bodo v naslednjih letih najbolj obetajoči trgi.</p>
               <p>Prav tako moram še omeniti, da ni rešen mejni prehod Dolga vas. Madžari so
               velikopotezno in hitro zgradili moderen mejni prehod, ki sploh ni primerljiv z našim.
               Kljub temu da so nudili finančno pomoč tudi iz Evropske unije, kar smo počasi in zelo
               slabo izkoristili oziroma sploh še nismo izkoristili. Hvala.</p>
            </sp>
            <sp xml:id="SDZ2-Redna-08-1998-04-01.sp33">

               <speaker>PODPREDSEDNIK MIROSLAV LUCI:</speaker>

               <p>Hvala. Replika na Mario Pozsonec - Ivo Hvalica, izvolite.</p>
            </sp>
            <sp xml:id="SDZ2-Redna-08-1998-04-01.sp34">

               <speaker>IVO HVALICA:</speaker>

               <p>Hvala. Hvala gospe Pozsonec, da mi je omogočila to repliko. Popolnoma se strinjam z
               vami, ne boste verjeli. Ravno o tem sem govoril in tudi označil to. Če je kateri
               odsek, ki je bil zanemarjen in ki je bil stran porinjen, odložen, je prav vaš in naš.
               Verjetno ste, kar se tiče kamionov, celo na slabšem kot mi, ker pri nas vsaj burja
               razpiha izpušne pline zastarelih in neustreznih vzhodnoevropskih kamionov, pri vas pa
               to verjetno malo drugače leži na cesti. Torej, sprašujem in hočem odgovor, ali so
               ljudje, ki sem jih navedel, še vedno na poziciji, to se pravi, ali še vedno
               upravljajo z Darsom, ali je še isti nadzorni svet, ali je še ista skupščina,
               projektni svet, finančni svet? Če so to isti ljudje, potem zaslužijo nezaupnico.
               Projekta niso speljali in to je nedvoumno. Še enkrat pokažem. To je bil blef brez
               primere. To je bil zgodovinski blef, ko ste nas zavedli; ne samo, da niste niti
               zdaleč predvideli možnosti, da se ceste zaključijo po letu 1999, celo v tej brošuri
               ste gladko - govorim za smer vzhod - zahod - zaključili 1999. To je zadnja številka.
               Niti do 2000 niste prišli. Zavajanje, demagogija in jasno, nestrokovnost. Nihče mi ne
               bo rekel, da niso ljudje v stanju pravočasno - seveda, če so strokovni - nekaj
               narediti, če so pravilno planirali. Poznam objekte, kjer se je delalo noč in dan, da
               se je zgradilo nekaj do roka. Takšen objekt je bil mednarodni prehod Fernetiči, ki se
               je zgradil v rekordnem času petih mesecev. Zaradi tega trdim, da je ta ekipa
               nestrokovna, lahko pa, da je strokovna, ampak si strokovnost sama pripisuje, gledano
               z aspekta tistega, ki ji je to poveril, je nestrokovna in nima na tem projektu kaj
               več iskati, po mojem trdnem prepričanju. Sicer pa hočem imeti tu odgovor zaradi 790
               milijonov. Ali ste jih porabili za vašo poslovno stavbo oziroma za upravno stavbo ali
               ne? Garantiram vam, da ta denar ni bil predviden v proračunu za leto 1997. Šel sem
               dvakrat pogledat. Te postavke tam ni in prosim, da mi to odgovorite. Ali je vlada
               razpravljala o tem ali ni razpravljala, to mene ne briga. Objekt tam stoji in v
               poročilu piše, da ste porabili za to 790 milijonov, plus 60 ali 62 milijonov za
               pohištvo itn. Povejte, na podlagi kakšne odločitve, kdo vam je to dovolil, da ste to
               naredili. Hvala lepa.</p>
            </sp>
            <sp xml:id="SDZ2-Redna-08-1998-04-01.sp35">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Hvalica. Verjetno se strinja, da je to bilo bolj nadaljevanje
               razprave kot pa replika Marii. Na vrsti pa je v repliki gospod Branko Janc. Poslovnik
               pač to omogoča. Oprostite, <title>proceduralno.</title>
               </p>
            </sp>
            <sp xml:id="SDZ2-Redna-08-1998-04-01.sp36">

               <speaker>DR. CIRIL RIBIČIČ:</speaker>

               <p>Jaz se oglašam <title>proceduralno</title> in to kot predsednik poslovniške komisije.
               Poslovniška komisija je pred časom sprejela priporočilo, da priporoča poslancem, da
               se medtem, ko govorijo njihovi kolegi, ne oglašajo k repliki ali k proceduralnemu
               glasno na takšen način in z namenom, da motijo govornike. To priporočilo je
               predsednik oziroma predsedujoči upošteval, opozoril poslance in nekaj časa se je to
               upoštevalo. Celo kolega, gospod Hvalica, je to upošteval. Zdajle se je spet zgodilo
               to, da je med nastopom gospe Pozsonec kolega Hvalica zelo glasno prijavil repliko,
               res na takšen način, da je motil govornika. Moj <title>proceduralni predlog</title> je, da
               predsedujoči opozori poslance. Seveda, to ni nekaj, kar bi bilo lahko prisilno in kar
               bi bilo vezano na kakršnokoli sankcijo, je lahko le kolegialno priporočilo. Prosil
               sem predsedujočega, da to stori, ker tega ni pač on storil, sem sam poprosil za
               besedo in to povedal pred mikrofonom. Hvala lepa za razumevanje in še bolj vesel bom,
               če bodo ta priporočila tudi upoštevana.</p>
            </sp>
            <sp xml:id="SDZ2-Redna-08-1998-04-01.sp37">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Ribičič. Poslanci so to priporočilo dobili in upam, da se bomo
               poskušali tega tudi držati. Gospod Ivo Hvalica ima repliko. <title>Proceduralno?</title>
               Torej <title>proceduralno</title> ima prednost pred vašo repliko, gospod Janc.</p>
            </sp>
            <sp xml:id="SDZ2-Redna-08-1998-04-01.sp38">

               <speaker>IVO HVALICA:</speaker>

               <p>Hvala lepa, gospod predsedujoči. Če odmislim namen gospoda Ribičiča, ki bi rad
               naredil iz tega parlamenta ponovno skupščino socialistične republike Slovenije, kjer
               bi vsi mirno stali in ploskali, ko bi Popit končal govor, potem se, jasno, motim.
               Ampak jaz to odmislim; on hoče pač narediti iz tega parlamenta neko statično zadevo.
               Parlament - sama beseda izhaja iz besede "parlale", govoriti, ne pa statirati.
               Upoštevam pa lahko tudi recimo vašo dobronamerno željo, če bi bila uniformna, ker
               tega pa niste rekli, da bi opozorili gospoda Jakiča, da ne daje iz druge klopi
               vmesnih vzklikov in moti govorca - tega pa niste rekli, ampak vi imate svoje namene.
               Glejte, s to razliko, da je gospod Jakič v drugi klopi - in zdaj bom dal pa <title>proceduralni predlog</title> <stage>(imam čas)</stage> - s to razliko, da je gospod Jakič v drugi
               klopi in njegove pripombe, pa tudi zdaj, kot ste videli, motijo, ampak to vas ne
               moti. Vas moti samo, če nekdo reče "replika". Uvedite semafor, ki ga bomo imeli tam,
               kjer se bo prikazal veliki "R", kar pomeni tudi "Ribičič", "R", pa bomo pritiskali.
               Uvedite! Predlagajte karkoli! Jaz se bom še vedno priglašal tudi k repliki - zakaj?
               Ker predsedujoči ne gleda, včasih tudi noče videti, in jaz moram povedati, da se
               javljam k repliki. Seveda, vi bi radi, kot sem rekel, pač naredili tu zopet neko
               skupščino, ampak vam ne bo uspelo, vam garantiram. Torej jaz predlagam naslednje:
               uvedimo semafor - moj proceduralni predlog - kjer bom lahko <stage>(boste imeli pa precej
               dela)</stage> pritiskal na tipko in se bo pokazal ob moji številki sedeža veliki "R", replika
               oziroma Ribičič, kot avtor te pobude, da ne smemo na glas reči, in se bomo tega
               držali. Vam garantiram, da ne bo nobenega problema. Hvala lepa.</p>
            </sp>
            <sp xml:id="SDZ2-Redna-08-1998-04-01.sp39">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Kolegice poslanke in poslanci, še vedno smo pri predlogu sprememb in
               dopolnitev nacionalnega programa. <title>Proceduralno,</title> gospod Jakič.</p>
            </sp>
            <sp xml:id="SDZ2-Redna-08-1998-04-01.sp40">

               <speaker>ROMAN JAKIČ:</speaker>

               <p>Hvala za besedo. Gospod predsedujoči, rad bi vas opozoril na kršitev 70. člena
               poslovnika Državnega zbora Republike Slovenije, ki govori o tem, da ni replik na
               proceduralno vprašanje. Zato bi prosil, da v bodoče poslancem, ki replicirajo
               proceduralnim ugovorom, ne dovolite razprave. Hvala.</p>
            </sp>
            <sp xml:id="SDZ2-Redna-08-1998-04-01.sp41">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Jakič. Nadaljujemo z razpravo. Še vedno ima... Gospod Janc se
               odpoveduje repliki? Ne? Gospod Janc, izvolite. To je replika na Mario Pozsonec.</p>
            </sp>
            <sp xml:id="SDZ2-Redna-08-1998-04-01.sp42">

               <speaker>BRANKO JANC:</speaker>

               <p>Rad bi repliciral gospe Pozsončevi, ki je navedla, da protestira - mislim, da bom
               prav citiral - na to, da se peti koridor ne izvaja v prvi prioriteti. Aha, no, potem
               mogoče nisem popolnoma razumel. Moram vam pa seveda povedati, da se peti koridor
               izvaja v absolutni prvi prioriteti, kajti deseti koridor od sprejema zakona o
               bencinskem tolarju in od rebalansa - na desetem koridorju ni bil premaknjen niti en
               kamenček! Hvala.</p>
            </sp>
            <sp xml:id="SDZ2-Redna-08-1998-04-01.sp43">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Jancu. Izvolite, gospa Maria Pozsonec, replika na repliko.</p>
            </sp>
            <sp xml:id="SDZ2-Redna-08-1998-04-01.sp44">

               <speaker>MARIA POZSONEC:</speaker>

               <p>Hvala lepa. Znam dokazati, da se v Prekmurju ne izvaja. Jaz sem mislila na Prekmurje,
               na žalost.</p>
            </sp>
            <sp xml:id="SDZ2-Redna-08-1998-04-01.sp45">

               <speaker>PODPREDSEDNIK MIROSLAV LUCI:</speaker>

               <p>Hvala lepa, res kratka replika. Naslednji razpravljavec je gospod Veber, pripravi se
               naj gospod Gerenčer in naslednji gospod Rupar.</p>
            </sp>
            <sp xml:id="SDZ2-Redna-08-1998-04-01.sp46">

               <speaker>JANKO VEBER:</speaker>

               <p>Hvala za besedo in lep pozdrav vsem! Nacionalni program izgradnje avtocest je prav
               gotovo eden od nacionalnih programov, pri katerem ni ne vem kako vprašljivo
               zagotavljanje sredstev, saj se tako ali drugače pogovarjamo o najrazličnejših virih
               in jih seveda v končni fazi tudi zagotovimo. Mislim, da tukaj pripomb tudi gospod
               Kopač najbrž ne bi imel na ta nacionalni program, da ga ni možno izvesti in da ni
               izvedljiv, kot je to primer pri ostalih nacionalnih programih. Seveda bi pa želel
               poudariti dejstvo, da se v tem obdobju preveč pogosto srečujemo s tem, da dobivamo
               zelo jasne zakone, ki se nanašajo na dajanja soglasij k najemanju kreditov in tudi
               poroštev k tem kreditom. Na koncu koncev je res nekaj in veliko govora tudi o
               bencinskem tolarju in ta zakon je vložen kot sprememba in bo obravnavana na tej seji.
               Seveda pa do zdaj praktično nismo slišali še ničesar o cestninah. Cestnina je pa
               ravno tako eden od najkvalitetnejših virov za, ne samo za izgradnjo, ampak tudi za
               vzdrževanje in na koncu koncev tudi odplačevanje kreditov. Če hočete, so to na koncu
               koncev neka sredstva, ki bodo odločujoča, ali bo Dars kot tak v prihodnosti velik
               izgubaš, ali pa bo podjetje, ki bo poslovalo pozitivno. Zato mislim, da bi se morali
               več posvetiti tudi temu problemu v teh razpravah.</p>
               <p>Sam bi opozoril na dejstvo, da je sicer v gradivih, ki smo jih prejeli, bilo že tudi
               pred temi razpravami velikokrat opozorjeno na cestnino in navedel bi tudi podatek, da
               je že 26.9.1997 bila dana pobuda skupine poslancev za predstavitev strokovnih podlag
               o načinu pobiranja cestnine in možnih alternativ.</p>
               <p>V vsem tem gradivu, ki smo ga imeli, do danes nisem zasledil odgovora na to pobudo
               in mislim, da bi morali, glede na ta časovni zamik, že razpolagati s to pobudo in z
               gradivom, ki je odgovor na to pobudo. Sprašujem ministrstvo, zakaj tega nimamo in
               seveda nekako postavljam tudi zahtevo, da se to realizira in da se da odgovor na to
               pobudo.</p>
               <p>Druga pomembna zadeva pri cestnini pa je tudi ta, da se ob tem nacionalnem programu
               uvajajo tudi mnoge državne ceste v sklopu izgradnje avtocestnega programa in bi me
               zelo konkretno tudi zanimalo, ali bo v skladu z uredbo o cestnini za uporabo
               določenih cest, ali bodo ti odseki, ki so predvideni v nacionalnem programu, tudi
               vključeni v pobiranje cestnin. Namreč, ne gre samo za to, da lahko pobiramo cestnine
               na avtocestah, ampak tudi na drugih cestah, ki so ravno tako predvidene v tej uredbi.
               Želim odgovor, ali je to predvideno ali ne. Če ni, potem seveda se moramo zavedati,
               da se vlagajo avtocestna sredstva v druge ceste. Seveda me to tudi ne bi toliko
               motilo, če ne bi poskušal narediti analize vlaganj v letu 1998 v program državnih
               cest. Gre za magistralne in regionalne ceste. Če se samo na hitro sprehodimo po teh
               podatkih, lahko ugotovimo, da recimo po področnih cestnih podjetjih dobi Celje za
               rehabilitacijo vozišč po seznamu EBRD 30% vseh sredstev, cestno podjetje Nova Gorica
               24,6%, Ljubljana 18,9%, Novo mesto 11,4%, Maribor 11,1%. Rehabilitacije zaradi
               gradnje avtocest v letu 1998 zopet po cestnih podjetjih: cestno podjetje Celje 35,2%,
               Ljubljana 29,3%, Maribor 16,7%, Nova Gorica 6,6%, Koper 3,8%, padajo potem procenti
               do 0% pri cestnem podjetju Novo mesto. Skupna vrednost za leto 1998 po cestnih
               podjetjih: cestno podjetje Celje 38,4%, Ljubljana 17,1%, Maribor 16,5%, Nova Gorica
               11,4%... takoj bom zaključil.</p>
            </sp>
            <sp xml:id="SDZ2-Redna-08-1998-04-01.sp47">

               <speaker>PODPREDSEDNIK MIROSLAV LUCI:</speaker>

               <p>Kolega Veber, v dveh stavkih zaključite misel.</p>
            </sp>
            <sp xml:id="SDZ2-Redna-08-1998-04-01.sp48">

               <speaker>JANKO VEBER:</speaker>

               <p>Če naredim to primerjavo s količino cest, ki jo imajo v upravljanju, pa ugotavljamo,
               da ima cestno podjetje Novo mesto 17,9% vseh državnih cest v svojem upravljanju,
               Celje 12,71%, Maribor 10,75% itd. Skratka, bistveno odstopanje od tega, koliko cest
               imajo posamezna cestna podjetja v svojem vzdrževanju, kar jasno kaže, da bo prišlo ob
               takšnem sprejetju nacionalnega programa do neenakomernega razvoja v Sloveniji oziroma
               do razpada magistralnih in regionalnih cest, ki niso neposredno ob avtocestnem
               omrežju. Hvala.</p>
            </sp>
            <sp xml:id="SDZ2-Redna-08-1998-04-01.sp49">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Prekoračitev okrog 30 sekund. Gospod kolega Gerenčer, podpredsednik
               državnega zbora ima besedo.</p>
            </sp>
            <sp xml:id="SDZ2-Redna-08-1998-04-01.sp50">

               <speaker>ANDREJ GERENČER:</speaker>

               <p>Hvala za besedo. Kolegice in kolegi! Nekaj bi rad odgovoril. Gospa Pozsonec je načela
               vprašanje petega koridorja z vidika Prekmurja. Torej mi priznavamo, da se veliko
               gradi na tej trasi, vendar v Prekmurju zelo malo in rad bi opozoril, da imamo v naših
               mestih, torej naših vaseh, ko se vali ta kamionski promet iz Madžarske, velike težave
               in ljudje z veliko mero strpnosti prenašajo te tegobe. V Murski Soboti na Cankarjevi
               ulici ni samo to, da so izpušni plini, tudi stanovanjske hiše dobivajo razpoke in so
               prav v nevarnosti nekatere starejše hiše. Ljudi mirimo in jim nekako dopovedujemo, da
               se bo to premaknilo. Če ne bomo ničesar storili v naslednjih letih, bo prišlo do
               velikih problemov. Meni se postavlja vedno vprašanje, gospod Hvalica je o tem lepo
               govoril, verjetno veste, da bi morali zgraditi povezavo z Madžarsko. Razumemo tudi v
               našem koncu, da je zmanjkalo denarja, bile so podražitve, da se ta program pač
               odmika. Ne bi pa radi, da bi se ta naš program, govorim za program v Prekmurju,
               odmaknil do neke skrajnosti, da bi še naslednjih 10 let imeli takšne težave.
               Vprašanje je, ali je ta kamionski promet zaradi Prekmurja ali zaradi česa drugega.
               Žal mi je, da poslanci s Koprskega so zelo malo o tem govorili, da se promet za Luko
               Koper predvsem napaja iz Madžarske, Ukrajine in tam naprej in ves kamionski promet
               poteka preko nas. To se pravi, da je ta cestna povezava predvsem iz narodnostnega
               vidika zelo pomembna in prav je, ko govorimo o nacionalnem programu, da se tega
               zavedamo. Jaz nisem proti temu, da povežemo Hajdino z Macljem itn.. Po moje je
               najprimernejše in najpomembnejše za naše gospodarstvo, da ima Luka Koper tovor, ki ga
               žal po železnici ne more dobiti, ker železniške povezave ni, poteka pa preko
               kamionskega prometa. Strinjam se z vsemi razpravljavci, ki so govorili o racionalni
               izvedbi izgradnje avtocest. Podpiram te zadeve, mislim, da bi lahko marsikaj pocenili
               in jaz upam, da bodo tudi v današnji razpravi gospodom, ki načrtujejo in izvajajo te
               zadeve, dale misliti in da bo v prihodnje sigurno racionalnost prva pri teh naših
               zadevah.</p>
               <p>Zaključim. Gospe in gospodje poslanci! Govorimo o nacionalnem programu izgradnje
               avtocest. Gre za nacionalno vprašanje, torej vprašanje naše države in zavedajmo se in
               ugotovimo, kaj je tista prioriteta in ne bi rad, da si eden drugemu nagajamo, ampak
               da ugotovimo, prednost je ta in ta, podprimo jo, saj gre za državo Slovenijo.
               Hvala.</p>
            </sp>
            <sp xml:id="SDZ2-Redna-08-1998-04-01.sp51">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Gerenčer. Na vrsti je kolega Rupar. Nato Jakob Presečnik. Potem
               smo končali z razpravljavci.</p>
            </sp>
            <sp xml:id="SDZ2-Redna-08-1998-04-01.sp52">

               <speaker>PAVEL RUPAR:</speaker>

               <p>Spoštovani gospod podpredsednik, spoštovane kolegice in kolegi! Žal sva v dvorani
               samo dva Gorenjca, gorenjska poslanca oziroma gospa poslanka in pa jaz, vendar ne
               dvomim, da bi prisotni ne podprli istih zadev, ki jih je naš klub poslancev z
               Gorenjske že na svoji prvi ustanovni seji nekako predelal. Šlo je takrat in še vedno
               gre za avtocesto med Kranjem oziroma začetkom Kranja mimo Nakla in Vrbe, torej za ta
               gorenjski odsek, ki je trenutno najbolj krvav. Ta odsek je do zdaj zahteval v tem
               zadnjem času največ smrtnih žrtev. Žal, pravzaprav ne žal, zelo sem vesel, da se
               lahko strinjam z gospodom Gerenčerjem, ki je bil pred mano in ki je nekako nakazal,
               da bi bilo pri odločitvah, tudi amandmajev in vseh teh zadevah, bilo potrebno dati
               poudarek na tiste stvari, ki so najbolj nujne. Prav gotovo z vso odgovornostjo trdim,
               da je izgradnja tega dela avtoceste v Sloveniji ta moment dejansko najnujnejša. Ne
               bom dajal velikega poudarka na smrtne žrtve, ki so se dogodile v preteklosti, bi vas
               pa zelo rad opomnil na letošnjo največjo tragedijo, ki se je zgodila ravno na tej
               cesti, ki je zahtevala 6 življenj, od tega kar nekaj otrok, od tega tudi ljudi, ki so
               v slovenskem prostoru vendarle nekaj pomenili. Mi smo vložili amandma, ki so ga
               podpisali predstavniki vseh strank tega našega parlamenta in zato takrat, ko bo na
               vrsti, upam, da boste podprli ta amandma tudi v celoti.</p>
               <p>Rad bi opozoril, da je to del avtoceste, ki pravzaprav zajema 3 vrste cest in da ga
               lahko primerjamo z drugim delom te iste trase, in sicer z Jesenic proti Vrbi, kjer se
               dvopasovnica oziroma štiripasovnica konča in potem prehaja v navadno magistralko, da
               pa se pri Kranju cesta spremeni v hitro dvopasovnico in potem naprej v prečkanju
               tržiške Bistrice v navadno magistralko in tam se zgodi največ smrtnih žrtev. Zato bi
               bilo resnično nujno potrebno pri vseh teh denarjih, ki bodo na razpolago po najetju
               kreditov, vendarle pomisliti, ali to cesto kljub temu, da so še neurejeni drugi
               problemi - vemo - glede odkupa zemljišč itd., da bi bilo to vendarle potrebno v tem
               letu urediti, speljati in pa zadevo zgraditi vsaj v primerjalni obliki ceste Jesenice
               - Vrba, ki sem jo prej omenil. Zato še enkrat apeliram na vse vas - ko bo trenutek
               odločanja, že sedaj opozarjam na to, lahko tudi upam v imenu vseh gorenjskih
               poslancev, da nas pri teh prizadevanjih zavoljo življenj podprete. Hvala.</p>
            </sp>
            <sp xml:id="SDZ2-Redna-08-1998-04-01.sp53">

               <speaker>PODPREDSEDNIK MIROSLAV LUCI:</speaker>

               <p>Hvala kolegu Ruparju. Na vrsti je gospod Jakob Presečnik.</p>
            </sp>
            <sp xml:id="SDZ2-Redna-08-1998-04-01.sp54">

               <speaker>JAKOB PRESEČNIK:</speaker>

               <p>Hvala za besedo, gospod podpredsednik. Kolegice in kolegi! Iz razprav na odboru in v
               državnem zboru je bilo večkrat slišati predvsem naslednje pripombe - samo nekatere
               bom izvzel - da ni zanesljivo, da je možno ta program realizirati do leta 2004, da
               obstaja nevarnost prevelikega zadolževanja in da obstaja nevarnost še nadaljnjega
               nekontroliranega povečevanja stroškov realizacije avtocestnega programa. Naštel sem
               samo nekaj misli, ki so se pojavljale pri vseh obravnavah v odboru in v državnem
               zboru. Zato predlagam, da z ustreznimi amandmaji in dodatnimi sklepi zavežemo vlado,
               načrtovalce in izvajalce:</p>
               <p>Prvič, da ob signalu, da se obseg povečevanja stroškov in eventualnih prekoračitev
               rokov, ki se približujejo eventualno 10%, vlada takoj pripravi ustrezne spremembe in
               dopolnitve nacionalnega programa.</p>
               <p>Drugič, da omejimo višino kreditov za financiranje avtocestnega programa na 30%.</p>
               <p>Tretjič, da zagotovimo enakopravnejše plačevanje cestnin na zgrajenih odsekih
               avtocest in s tem povečamo pomemben vir financiranja, vzdrževanja in izgradnje
               avtocest.</p>
               <p>Četrtič, da onemogočimo izvoze iz avtocest težkim tranzitnim prevoznikom, to pa z
               ustrezno prometno signalizacijo na magistralni in regionalni cestni mreži. S tem bi
               dosegli večji prihodek od cestnin in manjše uničevanje ostalega državnega cestnega
               omrežja.</p>
               <p>Petič, da zagotovimo večje druge vire, predvsem od dejavnosti ob avtocestnih
               odsekih.</p>
               <p>Hvala lepa.</p>
            </sp>
            <sp xml:id="SDZ2-Redna-08-1998-04-01.sp55">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Presečnik. Ampak vam čas ni potekel, to je bilo... Imate še tri
               minute možnosti - to je bil nesporazum. Če nimate več kaj povedati, potem
               zaključujemo. Želi še kdo razpravljati? Gospod Džuban želi besedo.</p>
            </sp>
            <sp xml:id="SDZ2-Redna-08-1998-04-01.sp56">

               <speaker>GEZA DŽUBAN:</speaker>

               <p>Hvala lepa, predsedujoči. Opozorilo ni potrebno zaradi časa, ker bom kratek in se bom
               dotaknil teh amandmajev, ki prihajajo na klop.</p>
               <p>Pred leti, ko smo sprejemali osnovni nacionalni program, smo nekateri opozarjali, da
               ni realno zastavljen in ga ne bo možno izvesti zaradi preobsežnosti programa in
               zaradi prenatrpanosti v nekem časovnem obdobju, v katerem je bil zastavljen. Prišli
               smo do rebalansa ob spremembi vlade in tudi napovedi sedanjega ministra, da bo moral
               poseči v ta program s temeljitim rebalansom. Ta rebalans imamo danes na mizi. Vsi
               moji kolegi iz vzhodnega dela Slovenije so govorili o pomembnosti petega koridorja, s
               tem da nihče od nas ni vložil nobenega amandmaja, ki bi kakorkoli spreminjal program,
               za katerega ocenjujemo, da je rebalans nujen in da je na robu realnosti, glede na
               ponovno napetost, ker smo ga ponovno razširili in natrpali v neko časovno obdobje,
               zato je na meji realnosti.</p>
               <p>Če bomo ta program ponovno spreminjali na kakršenkoli način, z amandmaji, ki
               prihajajo na klop, postaja ta program ponovno nerealen, nesmiseln in smešen. Mi imamo
               že sedaj na mizi tudi drugače v dosti resnih dokumentih opozorila, da je takšen
               program obsežen, finančno izjemno zahteven in za državo drag. Če se bomo šli
               politične igre, kupčije in lobiranja, na način, da ga bomo ponovno skrajševali,
               krčili, nabijali z raznoraznimi dodatnimi obremenitvami, je ta program, rebalans
               nacionalnega programa, za mene nesmisel in postaja vedno bolj smešen. Vsako početje,
               spreminjanje predloga vlade, za katerega se strinjam, da je potreben določenih
               kritik, je nesmiselno, in bi bilo dobro, da bi vsaj večina v tem parlamentu poskušala
               ohraniti ta program v okvirih, v katerih je zastavljen, predložen, in da takšnega
               sprejmemo. Hvala lepa.</p>
            </sp>
            <sp xml:id="SDZ2-Redna-08-1998-04-01.sp57">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Džubanu. Razpravljalcev ni več; nihče se ni prijavil. Nobene
               prijave do zdaj ni.</p>
               <p>Razpravljati želi še gospod Ivo Hvalica.</p>
            </sp>
            <sp xml:id="SDZ2-Redna-08-1998-04-01.sp58">

               <speaker>IVO HVALICA:</speaker>

               <p>Hvala lepa. Dejansko bo treba obesiti neke vrste tipko, da se bomo prijavljali za
               tipko, ker drugače ne bo šlo. Spoštovani predstavniki vlade, Darsa, DDC-ja, direkcije
               za ceste in vseh še, ki ste s tem namenom zraven, razen gospod Stroligo, ki čaka na
               svojo točko, ampak ne pride še na vrsto. Lepo vas prosim, da dobimo ustrezne
               odgovore. Poglejte, če ne dobimo ustrezne odgovore, se bomo zatekli k normalnim
               proceduralnim zapletom. Odkrito povem, bomo začeli jemati odmore, če vam to paše. Jaz
               mislim, da smo tu zato, da nekaj dorečemo in da tudi sklenemo. Nihče ni proti
               programu, ampak hočemo, da nam nalijete čistega vina. Ali je treba sto krat ponoviti,
               da je ta proizvod predrag, da ni transparenten, da so nerazumljive podražitve. Jaz ne
               vem, ali mislite, da se boste izmaknili tem odgovorom? Poleg tega prihajajo še neki
               papirji od ne vem kje, na primer nek zapisnik neke posebne komisije o pregledu
               podražitev, o političnih momentih. Tudi avtor skovanke "udbomafija" je naveden tam.
               Gospod Ravnikar, prosim obelodanite stvari, ker tej spovedi ne boste ušli. To vam
               garantiram. Tokrat je treba zadevo razčistiti. Zadeva je pač prišla v takšno fazo, da
               enostavno ne dovoljuje več zakonodajnemu organu, da vam daje proste roke. Želimo da
               bi vi uspešno izvajali program naprej, ampak nalijte nam čistega vina, in lepo vas
               prosim, lahko povzročite tu proceduralne zaplete, ampak jaz mislim, da ste tu
               predstavniki vlade, Darsa, DDC-ja itd, da odgovorite na sigurno 50 postavljenih
               vprašanj današnjega jutra. Poleg tega želim, da mi odgovorite tudi na vprašanje, ki
               sem ga postavil že včeraj na odboru za infrastrukturo, kaj je bilo s fluktuacijo, če
               je bila. Predvsem me zanima, če je bila več kot polovica odgovornih, tako bi rekel
               vodilnih v smislu menedžmenta, kot vodilnih v stroki zamenjanih, ker če je bila več
               kot vodilnih zamenjena, potem jasno začnemo lahko debato drugače. Če pa ne, jaz
               dvomim, da lahko zaključimo to razpravo tako, kot si vsi želimo, želimo pa si, da bi
               bil rebalans sprejet in da bi pač pospešeno gradili naprej, seveda pa ne na takšen
               način, da bi se zadolžili bolj, kot se je zadolžila "rajnka" Titova Jugoslavija.
               Hvala lepa.</p>
            </sp>
            <sp xml:id="SDZ2-Redna-08-1998-04-01.sp59">

               <speaker>PODPREDSEDNIK MIROSLAV LUCI:</speaker>

               <p>Hvala lepa Ivu Hvalici. Malo v bran vlade. Še jim nismo podali besede, niti se niso
               še prijavljali, torej vsekakor jim bomo dali besedo. K razpravi se je pa prijavil še
               gospod Špiletič in gospod Veber.</p>
            </sp>
            <sp xml:id="SDZ2-Redna-08-1998-04-01.sp60">

               <speaker>BOGOMIR ŠPILETIČ:</speaker>

               <p>Hvala za besedo. Ja, jaz bi predstavnike resnično še enkrat pozval glede na to, da
               odgovora pravzaprav še nismo prejeli, predvsem na dve vprašanji, ki sem jih
               vzpostavil že za to govornico, ko sem govoril v imenu poslanske skupine, in sicer rad
               bi jasno in nedvoumno izjavo predstavnikov vlade, da tako visoko zadolževanje, kot je
               predvideno s tem rebalansom nacionalnega programa, ne bo omajalo sistema javnih
               financ. Vlada je tu napisala naslednje: "Slika 1 in tabela 2 kažeta, da je nacionalni
               program... <stage>(Pisk iz dvorane.)</stage></p>
            </sp>
            <sp xml:id="SDZ2-Redna-08-1998-04-01.sp61">

               <speaker>PODPREDSEDNIK MIROSLAV LUCI:</speaker>

               <p>Kar nadaljuj.</p>
            </sp>
            <sp xml:id="SDZ2-Redna-08-1998-04-01.sp62">

               <speaker>BOGOMIR ŠPILETIČ:</speaker>

               <p>Komu zvoni? Ali je to retorično vprašanje ali vsebinsko?</p>
            </sp>
            <sp xml:id="SDZ2-Redna-08-1998-04-01.sp63">

               <speaker>PODPREDSEDNIK MIROSLAV LUCI:</speaker>

               <p>Imate še 3 minute časa.</p>
            </sp>
            <sp xml:id="SDZ2-Redna-08-1998-04-01.sp64">

               <speaker>BOGOMIR ŠPILETIČ:</speaker>

               <p>Hvala lepa za pojasnilo. Slika 1 in tabela 2 kažeta, da je nacionalni program ob
               nespremenjenem dotoku lastnih sredstev možno realizirati samo ob zelo velikih
               kreditnih obremenitvah države, kar pa lahko pomeni določeno nevarnost za ravnotežje
               in stabilnost javnih financ. Ali se zavedate teže te izjave, da to lahko ogrozi?
               Povejte, ali bo ogrozilo ali ne. Namreč finančni direktor v vsakem podjetju je dolžan
               priskrbeti za to, da bo lahko financiral projekte, ki si jih je vodstvo odločilo
               izpeljati. Podobno mora tudi vlada oziroma minister za finance jasno povedati, ali je
               sposoben zagotoviti potrebna finančna sredstva, ne da bi podjetje bankrotiralo in
               prosim, povejte jasno in glasno tu izza te govornice, da ne bo zopet vprašanje o tem,
               saj takrat smo pa opozorili, ampak državni zbor je sprejel. Ne, te odgovornosti ne
               želim sprejemati brez jasnega odgovora na dilemo, ki sem jo izpostavil.</p>
               <p>Naslednje. Nedvoumno želim odgovore na vprašanje o tako močnih visokih odstotkih
               povišanja posameznih odsekov avtocest. Poglejte, indeksi so 207, 232, 204 itn. Tukaj
               nekaj ni v redu. Namreč, če bi se samo pri enem od odsekov pojavilo povečanje, bi
               razumel. Prišlo je do nekega mehkega terena, dodatna dela itn. Da je pa povišanje
               pravilo, ne pa izjema, potem je pa v sistemu načrtovanja nekaj narobe in prosim
               povejte, kaj je tisto, kar je razlog tega tako močnega povečanja. Gospod Bergauer,
               jaz upam, da boste tokrat bolj določni kot ste bili v odgovorih doslej, kajti pred
               sabo imam en dopis iz vašega kabineta, izdal ga je pa predsednik komisije Andrej Kos,
               ki je obravnavala oceno investicij za avtocestni odsek Arja vas - Vransko, kjer je
               bilo nedvomno napisano, da je bil na tej komisiji prisoten tudi gospod Ravnikar, bila
               je pa posledica interesa, ki izhaja iz kabineta podpredsednika vlade za problematiko
               prekoračevanja investicijskih vrednosti itn. Skratka ocenjujem, da je vlada bila
               seznanjena s temi prekoračitvami, da je to obravnavala, zato tudi upravičeno
               pričakujem konkreten odgovor. Hvala lepa.</p>
            </sp>
            <sp xml:id="SDZ2-Redna-08-1998-04-01.sp65">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Špiletiču. Vprašanja se kar zastavljajo. Še gospod Veber, potem pa
               ne vidim več želje po razpravi. Nato bomo dali predstavnikom vlade besedo.</p>
            </sp>
            <sp xml:id="SDZ2-Redna-08-1998-04-01.sp66">

               <speaker>JANKO VEBER:</speaker>

               <p>Hvala. Jaz bi dodal samo toliko, da bi morali poslance dejansko seznaniti s proceduro
               sprejemanja nacionalnega programa na tej seji, torej, ali se bo tej zaključeni
               razpravi prešlo enostavno na glasovanje o sprejemanju tega nacionalnega programa. To
               me pa zanima predvsem zato, ker če ne bo odgovorov na vprašanja, ki sem jih zastavil,
               bi želel vlagati tudi ustrezne amandmaje in dopolnitve in zato bi bilo nujno potrebno
               razjasniti tudi ta problem pri sprejemanju nacionalnega programa.</p>
               <p>Glede resnosti teh problemov, o katerih sem govoril, bi še enkrat samo poudaril, da
               gre dejansko za zelo pomembno pobudo, ki je bila dana s strani poslancev vlade
               Republike Slovenije, da javno predstavi strokovne podlage, ki utemeljujejo izbrani
               način pobiranja cestnin in predvidene lokacije cestninskih postaj, pregled rešitev v
               drugih državah in skladnosti izbranega sistema z rešitvami v evropskih državah ter
               možne alternative sedanjemu sistemu pobiranja cestnin, ki bodo bolj sprejemljive za
               ljudi in okolje. Sam bi pa želel k tem pobudam dodati tudi to, da se izdela sistem
               cestninskih postaj, ki bo vseboval najracionalnejše obratovanje cestninskih postaj in
               dajal največje možne učinke pri višini pobrane cestnine. Seveda, če želim te pobude
               dajati, bi želel natančno informacijo na kakšen način lahko sploh vplivamo na to, da
               pridejo takšne stvari v nacionalni program.</p>
               <p>Opozoril bi pa tudi na to, da se je v razpravah tako na odboru za infrastrukturo kot
               tudi v državnem zboru pojavilo vedno vprašanje, kako vzpostaviti nadzor nad
               izvajanjem avtocestnega programa. Menim, da bi bilo nujno vključiti v nacionalni
               program tudi klavzulo, ki bi govorila o tem, da državni zbor razpravlja o odsekih, ki
               presežejo 10% vrednost, ki je predvidena v nacionalnem programu. Do sedaj ima državni
               zbor možnost razpravljati samo o odsekih, ki niso usklajeni z državnim planom. Seveda
               mislim, da bi s tem tudi uvedli ta prepotrebni nadzor na nivoju državnega zbora.
               Hvala.</p>
            </sp>
            <sp xml:id="SDZ2-Redna-08-1998-04-01.sp67">

               <speaker>PODPREDSEDNIK MIROSLAV LUCI:</speaker>

               <p>Hvale lepa, gospod Veber. Glede mojega odgovora kot predsedujočega pa toliko, da po
               zaključeni splošni razpravi, torej zdaj bodo imeli besedo še predstavniki vlade,
               Darsa in drugih, po zaključeni splošni razpravi bi to točko dnevnega reda prekinili,
               da se sestane matično delovno telo, ki obravnava tudi vse izrečene pripombe in
               obravnava tudi amandmaje, ki so vloženi še naknadno. Ko pa bomo dobili poročilo
               odbora, bomo s to točko nadaljevali. Nadaljujemo torej razpravo. K razpravi se ne
               prijavlja nihče od poslancev, ampak se pa prijavljajo predstavniki vlade. Gospod
               minister Bergauer kot prvi. Izvolite.</p>
            </sp>
            <sp xml:id="SDZ2-Redna-08-1998-04-01.sp68">

               <speaker>MAG. ANTON BERGAUER:</speaker>

               <p>Hvala za besedo, gospod predsedujoči. Spoštovane poslanke in poslanci. Vprašanj je
               bilo seveda mnogo. Mislim, da smo na nekatera že odgovorili. Na nekatera bomo v
               čimvečji meri seveda poskušali odgovoriti, tako s strani vlade, predvsem na tista
               gradiva, ki jih je vlada že obravnavala, dočim na ostala vprašanja bodo odgovorili
               predstavniki posameznih družb, ali je to družba za državne ceste ali pa družba za
               gradnjo avtocest.</p>
               <p>Kar se tiče uresničevanja nacionalnega programa izgradnje avtocest v Republiki
               Sloveniji, je bilo v poslanske skupine s strani predsednika Darsa posredovano gradivo
               in je precej odgovorov, ki se nanašajo na nove cene. Mislim, da jih je precej
               podanih, v kolikor je potrebno dodatno, seveda se bodo povedale. Na splošno: vzroki,
               zakaj sem kot minister za promet in zveze že v hearingu napovedal, da je potreben
               rebalans. Predvsem zaradi tega, kar je bilo tudi v tej razpravi povedanega, ravno
               zaradi tega sem to zahteval, in so tudi ustrezne strokovne službe skupaj z
               ministrstvom za promet in zveze pripravile in predlagale potem tako vladi kot v
               parlament sprejetje rebalansa nacionalnega programa izgradnje avtocest zaradi tega,
               ker v bistvu sem to videl, da ni možno avtocestnega programa nadaljevati na
               obstoječem nacionalnem programu, ampak da ga je potrebno dopolniti tako z vidika
               fizične izvedbe, kakor tudi z vidika finančne izvedbe. To je v tem gradivu v
               precejšnji meri mislim da odgovorjeno, tako da lahko iz tega razberemo, da so osnovne
               zahteve, ki so bile po tej podražitvi ali po novih cenah predvsem v tem, da seveda bi
               nastopile nove okoliščine predvsem pri pridobivanju na eni strani soglasij in zahtev
               soglasodajalcev. Na drugi strani so se določene trase tudi za določeno število
               kilometrov podaljšale, da je prišlo do novih cen tako na strani gradbenih materialov,
               kakor tudi vrednosti del, in seveda tudi zaradi tega, ker ni bilo poznanih niza
               študij, ki so dejansko povedale na kakšnih terenih, kakšne so geološke razmere, na
               osnovi katerih se potem izvaja posamezni odsek avtoceste, in seveda vse to je v
               precejšnji meri bilo tisto, kar je narekovalo povečanje cen na eni strani in na drugi
               strani tudi spremembo rokov in samih potekov tras v osnovnih smeri, koridorjev,
               predvsem petega koridorja. V samem rebalansu nacionalnega programa je osnovni koridor
               5, ki poteka od - na eni strani Kopra, na drugi strani do madžarske meje, mimo Murske
               Sobote in Lendave na mejno točko Pince. Seveda je kot osnovna prioriteta ostal in
               upošteva v tem rebalansu, bolj kot je bilo prej, smer sever -jug.</p>
               <p>Na nekatera vprašanja bi seveda poskušal odgovoriti. Pa ne mi zameriti, če ne bom
               ravno po vrstnem redu, kot je bilo povedano, morda bom šel od zadaj naprej in
               poskušal na nekatera odgovoriti, na ostale pa bodo seveda, kot sem povedal,
               predstavniki Darsa in DDC, ter tudi državni sekretar bolj natančno poskušali
               odgovoriti.</p>
               <p>Kar se tiče nadzora. Popolnoma se strinjam - nadzor je potrebno imeti na vseh
               etapah, na vseh nivojih gradnje avtocest in že prej pri projektiranju in celotni
               izvedbi do predaje avtocestnih odsekov v esplatacijo. Ta nadzor je vključen v
               zakonodaji, ki ureja to področje in ga je potrebno samo še dodatno vzpodbuditi, da bo
               ta nadzor resnično učinkovito delal in da bo potem tako vlada kot državni zbor
               dobival redna poročila za posamezni odsek, kako se giba v okviru predvidenih letnih
               planov in kako je to v sklopu celotnega rebalansa nacionalnega programa. Zato se bom
               posebej zavzemal in državnemu zboru in prej vladi poročal oziroma bomo poročali, da
               bo državni zbor resnično sproti obveščen, ker vidim, da je največ problemov ravno v
               tem, da je tukaj premalo informacij in da so morda ne dovolj pregledne in to bomo v
               bodoče sigurno poskrbeli in sproti obveščali.</p>
               <p>Bilo je tudi govora o tako zvani komisiji, ki je bila posebej imenovana - mi rečemo
               Kosova komisija. To komisijo sem jaz v lanskem letu imenoval. Ta komisija je dala
               prvo poročilo, na to poročilo se je odzval Dars in dal svoja stališča in to je v
               proceduri naprej, to poteka. Mi smo tudi poročilo, ki ga je Kosova komisija nam dala,
               smo ga posredovali tudi računskemu sodišču, tako da ta postopek ugotavljanja, kaj se
               je dogajalo za nazaj, tudi teče.</p>
               <p>O samih podražitvah sem povedal. Gospod Špiletič je izpostavil vprašanje: Ali je
               zadolževanje usklajeno z javnimi financami? Okrog zadolževanja v okviru javnih financ
               smo na osnovi dinamike, ki je v rebalansu predvidena, usklajeni z ministrstvom za
               finance in je zato tudi ta robni pogoj, ki smo ga morali upoštevati, da je lahko
               maksimalna zadolžitev v razmerju 70-30, se pravi 30% so lahko kreditna sredstva, 70%
               morajo biti lastna sredstva oziroma lastni viri.</p>
               <p>Tista pripomba, ki je bila in katero je tudi gospod Špiletič citiral, se nanaša na
               staro dinamiko v osnovnem nacionalnem programu, dočim v rebalansu te bojazni ni več,
               ker smo to uskladili z ministrstvom za finance.</p>
               <p>Odgovor gospodu Hvalici glede porabe 790 milijonov bo podal predsednik oziroma
               direktor družbe za državne ceste, ker namreč moram povedati, da kot predstavnik vlade
               ne morem o tem gradivu govoriti, ker še vlada gradiva za leto 1996 ni obravnavala,
               ker se je ustavilo na odboru. Za 1997. leto pa seveda še poročila ni, ker še tečejo
               pregledi pri revizorskih hišah in šele potem lahko to pride na vlado in ko bo, bomo
               tudi s strani vlade dali poročilo glede teh dveh poročil iz leta 1996 in 1997.</p>
               <p>Drugo. Mislim, da je bilo precej odgovorjenega, je pa v tem gradivu in v kolikor so
               še potrebni odgovori, bodo predstavniki s strani DDC-ja in Darsa podali dodatne
               odgovore. Hvala lepa.</p>
            </sp>
            <sp xml:id="SDZ2-Redna-08-1998-04-01.sp69">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister. Na vašo razpravo se javlja k repliki gospod Ivo Hvalica.
           </p>
            </sp>
            <sp xml:id="SDZ2-Redna-08-1998-04-01.sp70">

               <speaker>IVO HVALICA:</speaker>

               <p>Hvala lepa. Gospod minister, svoj nastop ste začeli z ugotovitvijo, da ste že
               odgovorili na nekatera vprašanja. Saj mi vas ne sprašujemo po tistih vprašanjih, na
               katera ste že odgovorili, ampak na katera niste odgovorili. Jaz bi vas prosil,
               glejte, da se nehate sprenevedati. Poleg tega uporabljate malo čudno terminologijo -
               koridor Koper-madžarska meja. Ne vem, kaj pa Gorica, kaj pa Trst, kamor ste najprej
               zgradili avtocesto? Potem tu govorite, da je nadzor nujno potrebno imeti. Ja, lepo
               vas prosim, kdo je pa bil proti nadzoru?! Ampak mi hočemo ugotoviti, zakaj je ta
               nadzor tako drag, kam se preliva tisti denar in kako je mogoče, da ta nadzor ustvarja
               dobiček kot proračunski porabnik. No, in potem se vam zareče celo to, gospod
               minister, da je zadeva Kosove komisije, kot jo vi imenujete, poročilo v postopku. Ja,
               pa kaj, boste ta postopek vodili od tod do večnosti?! Datum poročila posebne
               komisije, kjer je podpisan predsednik komisije Andrej Kos, je 5.9.1997. Sedem mesecev
               je bil v proceduri - kakšni?! Kaj boste iz tega delali kakšne dizertacije? Ugotovitve
               so silno enostavne. Ja, lepo vas prosim! In potem me, jasno, še dokončno razočarate
               in pravite, da bo odgovor za 790 milijonov dal predstavnik družbe za državne ceste.
               Ne, vi morate dati, vi, kot minister resorja! Vi ste prvi v tem programu! Ministrstvo
               za promet in zveze navzdol - Dars navzdol - DDC! Vi, gospod minister! Pridite sem in
               povejte! Hvala lepa.</p>
            </sp>
            <sp xml:id="SDZ2-Redna-08-1998-04-01.sp71">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Ivo Hvalica. Replika na izvajanje gospoda ministra, gospod
               Špiletič.</p>
            </sp>
            <sp xml:id="SDZ2-Redna-08-1998-04-01.sp72">

               <speaker>BOGOMIR ŠPILETIČ:</speaker>

               <p>Hvala za besedo. No, jaz sem poprosil gospoda ministra oziroma predstavnika vlade še
               za eno pomembno obrazložitev, ki se je pa minister v svojem odgovoru ni dotaknil, in
               sicer v zvezi s tabelo 2 na strani 11 Poročevalca številka 14, kjer je napisano,
               koliko se bo pač država zadolžila skupaj, in tukaj je napisano 3.339 milijonov
               ameriških dolarjev; plačila in stroški kreditov, torej servis kreditov med črpanjem
               naj bi pa stal še dodatnih 2.058 milijonov ameriških dolarjev. Zdaj pa vas prosim,
               ali je to strošek obresti ali so to interkalarne obresti? Skratka, kaj je tisto, da
               znese skorajda še enkrat toliko kot glavnice?</p>
               <p>Kar pa se tiče, gospod minister, vašega odgovora na to, kar sem jaz prebral iz
               nekega starega gradiva v zvezi z možnostjo neravnotežja javnih financ, ne drži več,
               me pa čudi. Ker tukaj v dnevnem redu je kot priloga k tej točki naveden Poročevalec
               številka 14/98 in ravno iz tega Poročevalca sem bral. Zdaj pa ne vem, ali imate vi
               zdaj še kakšno posebno gradivo, pa da meni ni jasno. Skratka, prosil bi, gospod
               minister, da pridete sem, kajti vlada je pooblastila vas in gospoda Žareta Preglja,
               ne pa predstavnike Darsa.</p>
            </sp>
            <sp xml:id="SDZ2-Redna-08-1998-04-01.sp73">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Ja, zdaj, gospod Veber, ali imate vi repliko na izvajanje gospoda
               ministra? Jaz bi vseeno predlagal, da bi dali besedo še gospodu Di Batisti, ker bo
               mogoče nekaj vprašanj odpadlo, če bomo dobili čim več odgovorov od predstavnikov
               vlade. Gospod Di Batista, ste se prijavili - izvolite. Uradna poročevalca sta res
               minister in državni sekretar, ampak če nihče ne da dodatnega predloga, mislim, da
               lahko govorijo tudi drugi.</p>
            </sp>
            <sp xml:id="SDZ2-Redna-08-1998-04-01.sp74">

               <speaker>METOD DI BATISTA:</speaker>

               <p>Cenjeno predsedstvo, spoštovane poslanke in poslanci, hvala lepa za besedo. Odgovoril
               bi ponovno na vprašanje o 790 milijonih razporejenih sredstev za opredmetena osnovna
               sredstva v letu 1997. Poudaril bi, da govorim samo o sredstvih, ki so se vložila v
               novo poslovno zgradbo družbe za državne ceste, in ne o poslovni stavbi ministrstva za
               promet in zveze, o kateri je bilo danes tudi govora tukaj. Sicer se stavbi držita ena
               druge, vendar sta to dve čisto različni zadevi.</p>
               <p>Kot sem že zadnjič povedal, se je na osnovi dobička v letih 1994, 1995, 1996 in pa
               predloga za 1997 razdelil nerazporejeni dobiček, del tega dobička v poslovno stavbo,
               ki se je opredmetila v letu 1997 v višini 790 milijonov SIT. Vlada Republike
               Slovenije, kot skupščina DDC-ja, je že v letu 1995 sprejela odločitev, da se gre v
               nabavo nove stavbe in da se ta stavba sfinancira v naslednjih letih iz sredstev, ki
               bodo pridobljena na osnovi delovanja te družbe. To se je tudi zgodilo in v letošnjem
               letu bi ta zgradba bila dokončno sfinancirana. Dobiček družbe DDC v letu 1998, to se
               pravi v poslovnem načrtu oziroma finančnem načrtu, ki je šele predmet obravnave
               oziroma še ni bil obravnavan v nadzornem svetu, to se pravi v osnutku tega načrta, pa
               je predviden v višini 36 milijonov SIT ali 1,69% kompletnih prihodkov. Hvala
               lepa.</p>
            </sp>
            <sp xml:id="SDZ2-Redna-08-1998-04-01.sp75">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Di Batista, direktor DDC-ja. Gospod Ivo Hvalica, replika na
               izvajanje gospoda Di Batista. Je tako?</p>
            </sp>
            <sp xml:id="SDZ2-Redna-08-1998-04-01.sp76">

               <speaker>IVO HVALICA:</speaker>

               <p>Hvala lepa. Zelo kratek ste bili, gospod Di Batista. Ne vem, če ste vedno tako
               kratek. Ali niste imeli kaj več za povedati? Jaz mislim, da bi lahko marsikaj. Torej,
               če sem razumel prav, 790 milijonov za stavbo DDC-ja. Izven proračunska poraba je to.
               Ali je prav? Kdo je o tem razpravljal? Kdo je o tem odločal? Prosim, pridite sem in
               odgovorite na vprašanje. Hvala.</p>
            </sp>
            <sp xml:id="SDZ2-Redna-08-1998-04-01.sp77">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Žare Pregelj, državni sekretar ministrstva za promet in zveze želi
               odgovoriti. Izvoli.</p>
            </sp>
            <sp xml:id="SDZ2-Redna-08-1998-04-01.sp78">

               <speaker>ŽARKO PREGELJ:</speaker>

               <p>Spoštovani! Dovolite, da vas lepo pozdravim in bi čisto na kratko odgovoril na te
               temeljne dileme.</p>
               <p>Glede dobička družbe za državne ceste, ki je v 100%-ni državni lasti in katere
               skupščino predstavlja vlada, dejansko obstaja sklep vlade za leto 1995, to je seveda
               vlade iz prejšnjega mandata. Za leto 1996 in 1997 še ni sklepa. Ustavilo se je že pri
               poročilu za leto 1996, ki je bilo pripravljeno sredi leta, vsa poročila družb se
               pripravijo za obravnavo na skupščini približno v maju, juniju mesecu, ko so
               opravljena tudi ustrezna revidentska poročila revizijskih hiš, nakar se je ta
               postopek nekoliko zapletel. Zapletel se je predvsem na segmentu dobička in na
               vprašanju, ali se res lahko ta dobiček, kot so prvotni sklepi vlade iz prejšnjega
               mandata, še enkrat poudarjam, predvidi za nakup stavbe. Ministrstvo za finance
               zahteva, da se ta dobiček vrne v proračun. Glede na to odločitev je prišlo do
               neskladnosti na odboru za gospodarstvo vlade in od takrat naprej ta zadeva visi v
               zraku. Visi pa zato, ker se je med tem časom morala opraviti reorganizacija te
               družbe. Zamenjal se je direktor in šele s sedanjim novim direktorjem in z novim
               vodstvom se bo lahko to dokončno uredilo. Predlog ministrstva je, da se ta sredstva
               res usmerijo nazaj v proračun, toda za nakup te stavbe, kajti vemo, da je, če lahko
               rečem v navednicah, nakupovalec poslovnih prostorov servis skupnih služb in tudi
               servis skupnih služb vlade upravlja s prostori, v katerih so državni organi. Seveda
               se v tem primeru vedno pojavi sporna dilema. Ker DDC ni državni organ, je pa zgolj
               državna družba, je tukaj pač določeno nesoglasje in zaenkrat nihče med nami s strani
               vlade nima mandata, da bi zagovarjal kakršnokoli rešitev, dokler se vlada ne bo
               odločila. Odločiti se pa ni mogla, ker pač prejšnje vodstvo DDC-ja v tej smeri ni
               bilo ravno kooperativno. Tako da bi predlagal, da s problematiko DDC-ja še nekoliko
               počakate. Mi bomo poskušali v okviru vlade ta problem čim prej razrešiti in ga tudi v
               ustreznem poročilu posredovati.</p>
               <p>Dejansko je problem DDC-ja pri pripravi nacionalnega programa bistveno manjši
               problem, kot so osnovne strateške dileme pri pripravi nacionalnega programa izgradnje
               avtocest.</p>
               <p>Kar se tiče zahtev gospoda Špiletiča oziroma vprašanj glede posameznih tabel
               opozarjam, da je treba zelo natančno pogledati celoten akt v Poročevalcu s 4.
               februarja št. 14, se akt začne na 7. strani, kjer je uvodni del tako kot zahteva
               poslovnik. In v okviru uvodnega dela je tudi ocena stanja in razlogi za sprejem
               oziroma za predlog za sprejem sprememb in dopolnitev nacionalnega programa. V okviru
               teh razlogov in ocen iz stanja je tudi analiza. In del analize so tudi te tabele, ki
               so tukaj predstavljene. In sicer tabela 1 na strani 9, ki prikazuje, kako so se
               povečale investicijske vrednosti in tudi je z ustreznimi indeksi prikazana primerjava
               rasti teh vrednosti. Potem je na 10. strani diagram, ki prikazuje finančni tok tak,
               kakršen bi bil, če se ne bi sprejel rebalans. Torej, če se ne bi prerazporedile sedaj
               višje vrednosti, kar dokazuje, če natančno pogledate v letih, po letu 2000 določeno
               sicer primanjkovanje sredstev na eni strani, na drugi strani pa še v letih dva, tri,
               štiri ogromno vračanje kreditov. Kar pomeni, da potem lahko zmanjka sredstev za
               nadaljnjo gradnjo. Zato bi bil potreben rebalans. Ti diagrami zgolj prikazujejo na
               podlagi analiz, to je v bistvu nekakšen povzetek analiz, ki smo jih opravili, zakaj
               smo se sploh odločili za rebalans. In tabela 2 na 11. strani prikazuje finančni tok
               takšen, kakršen bi bil, če ne bi prišlo do rebalansa in če se ne bi odločili za
               povečanje bencinskega tolarje. Takrat bi resnično za uresničitev programa izgradnje
               avtocest, kot je bil zastavljen leta 1993 in kasneje dokončno sprejet leta 1995, bi
               pač potrebovali toliko sredstev, kot tukaj piše. Dejansko bi manjkali dve milijardi,
               potrebovali bi 3 milijarde 339 milijonov dolarjev kreditov za servisiranje ... dobila
               bi nadaljnji dve milijardi. Torej, potrebovali bi še dodatnih pet milijard samo
               zaradi napačne dinamike in novih vrednosti.</p>
               <p>Tako, da je ta del akta analiza kot uvodni del k vsebini, ki se potem po oceni
               finančnih posledic pač začne in začne se potem na strani 16. Tako, da prosim, da teh
               tabel ne zamenjujete. Vprašanje o realnosti sedanjega vrednotenja, ki se je v
               razpravi večkrat pojavilo, pa bom odgovoril tako, da za tiste odseke, za katere imamo
               sprejeto ustrezno dokumentacijo na dovolj natančni ravni, torej, da so to vsaj idejni
               oziroma idejni projekti oziroma da so narejene že posamezne faze projektov za
               pridobitev gradbenega dovoljenja oziroma za izvedbo, lahko ocenimo do 20% natančno. V
               amandmajih vlade, ki prihajajo sedaj v parlament je vnesenih nekaj popravkov in ti
               popravki jasno govorijo, da lahko posamezni odseki zaradi realnih razmer na trasi
               tekom izvajanja odstopijo od prvotno izračunane vrednosti. Poudarjam, da gre tukaj za
               vrednost po stalnih cenah, kajti normalna rast zaradi inflacije, zaradi tečajnih
               razlik in zaradi normalne rasti cen bo pač vedno obračunana, saj tudi prilivi
               rastejo. Namreč tudi vrednost bencina <stage>(torej bencinski tolar)</stage> raste, tako da je v
               bistvu tista rast sama po sebi razumljiva, medtem ko je rast po stalnih cenah pa
               poseben problem in jo je treba nadzorovati. Parlament bo lahko to nadzoroval vsako
               leto ob sprejemanju letnega plana. Prej to ni bilo mogoče, ker je parlament dajal
               zgolj soglasje na program dela Dars kot družbe, zgolj enkratno dejanje brez možnosti
               kakršnih koli popravkov. Z novim zakonom o javnih cestah, ki smo ga sprejeli že v tem
               mandatu <stage>(oziroma ste ga sprejeli, mi smo ga pa predlagali)</stage> je podana možnost, tako
               kot smo letos tudi lahko naredili, da s sprejemanjem letnega plana razvoja in
               vzdrževanja avtocest parlament dejansko potrdi ali pa zavrne predloge vlade oziroma
               predloge investitorja.</p>
               <p>Ta pristop bo zadeve v marsičem veliko bolj razjasnil in tudi v popravljeni tabeli
               3, ki je v bistvu temeljna glede dinamike in določenih investicijskih vrednosti, ki
               so sicer v dolarjih, to pa zato, da se lahko ohrani njihova stalnost. Glede na te
               razmere bo jasno opredeljeno, za katere odseke že imamo ustrezno dokumentacijo in za
               katere še ne. Iz teh podatkov se bo dalo vsako leto natančno presoditi ali smo še v
               okviru sprejemljivega. Seveda je pa za makroekonomsko gledanje izredno pomembna rast
               celotnega programa. Ta se v obdobju najmanj štirih let, tako kot zakon o javnih
               cestah predvideva, da naj bi nacionalni programi veljali veljali vsaj štiri leta, po
               oceni vlade ne sme spremeniti za več kot 10% in tudi to mora parlament z letnimi
               plani potrditi. Torej, posamezni odsek se lahko podraži nekoliko več, v celoti pa se
               vse skupaj ne sme podražiti. Če bi se to zgodilo, je potreben ponoven rebalans, kajti
               tudi premikanje odsekov mogoče samo za leto gor ali dol ali pa malenkostna
               povečevanja vrednosti pomeni popolno spremembo dinamike na celotnem segmentu, zato je
               v bistvu zelo težko reči, da bomo pač en odsek premaknili za tri leta prej. To ne
               gre, ker se potem podre celotna dinamika, ki je sedaj postavljena, tako gradbena
               kakor tudi finančna.</p>
               <p>Želim še enkrat poudariti, da je sedanji rebalans predvsem prerez stanja na to
               obdobje, v katerem ga sprejemamo, ker še celoten potek od severa do juga, torej
               gorenjski in dolenjski del in velik del vzhodnega dela od Maribora proti Lendavi še
               nima ustrezne dokumentacije, kar pomeni, da še ni lokacijskih načrtov, je potrebno
               tiste odseke vzeti z 50-odstotno rezervo. To je tukaj odprto povedano in zaradi tega
               lahko tak program korektno velja zgolj štiri leta, čeprav je narejen za osem let,
               ampak tista nadaljnja štiri leta od leta 2001 do leta 2004 oziroma 2005 so v bistvu
               že zgolj strateška opredelitev. Ne morejo biti to vrednosti, ki bi jih lahko natančno
               izračunali, če še ne vemo kako se bodo določene lokalne skupnosti obnašale, če ne
               vemo, kaj bodo še ugotovili soglasodajalci ipd. Kajti po analizah je ugotovljeno, da
               velik del podražitev, sedanje so bile približno v rangu povprečno 45-odstotne,
               gradbene podražitve so običajno vsaj polovico tega in del podražitev je tudi
               posledica teh dodatnih zahtev. Tako da predlagam, če dovolite, mi smo pripravili dati
               še dodatna pojasnila, toda dilema v zvezi z DDC-jem je stvar, ki jo sedaj
               predstavniki vlade tukaj ne moremo dokončno odgovoriti. Se pravi je to problem, o
               katerem ne moremo podati dokončnega odgovora in bo podan takrat, ko se bo vlada
               odločila. Hvala lepa.</p>
            </sp>
            <sp xml:id="SDZ2-Redna-08-1998-04-01.sp79">

               <speaker>PODPREDSEDNIK MIROSLAV LUCI:</speaker>

               <p>Hvala lepa državnemu sekretarju Žarku Preglju. K repliki sta se prijavila gospod Ivo
               Hvalica in gospod Špiletič.</p>
            </sp>
            <sp xml:id="SDZ2-Redna-08-1998-04-01.sp80">

               <speaker>IVO HVALICA:</speaker>

               <p>Hvala lepa. Zdaj smo pa tam. Torej državni sekretar je začel in končal z DDC-jem.
               Njegov dobrohotni namig - naj bi to začasno pozabili - seveda ne morem sprejeti, kot
               bi ga tudi on ne pred dvemi leti, ko sva skupaj bila kot opozicijska poslanca tam v
               tistem koncu. To sem siguren, da tudi on ne bi na mojem mestu odnehal. Ko sem prej
               pozval gospoda Stroliga, da gre lahko na kosilo, sem mislil, da mogoče ne verjame, da
               ne bo prišel na vrsto. Zdaj pa mislim, da je tukaj iz določenih namenov. On je namreč
               direktor urada za preprečevanje pranja denarja. In zadeva gre v bistvu v to smer.
               Hvala lepa, gospod Stroligo. Moram priznati, da ste imeli nos, da ste ostali tu.
               Servis skupnih službe, DDC, ki je delniška družba, ampak kakšna delniška družba?
               Zgolj formalna. 98% denarja, s katerim operira, je pač proračunski denar. Zgradi
               stavbo, ne izvemo kdo je o tem odločil, predvsem pa ne vemo kdo je vknjižen kot
               zemljiškoknjižni lastnik. Ali se mogoče v Ljubljani dela drugače kot drugje po
               Sloveniji?</p>
               <p>Ali je treba imeti tudi tu lokacijsko odločbo, za lokacijsko odločbo pa dokaz o
               lastništvu zemljišča? Kdo je vknjižen? Kdo je za to zaprosil? Lepo vas prosim, ta
               razprava ne bo končana, dokler teh podatkov ne bo tu. To vam mora biti jasno. Torej,
               dodatno k vsemu, kar sem rekel: Kdo je knjižen kot zemljiškoknjižni lastnik?</p>
               <p>Sicer pa ponovno sprašujem ministra o tem poročilu Kosove komisije - ponavljam,
               datum je 5. september 1997. In zdaj sprašuje, v kakšni proceduri je to, kakšna je to
               procedura sedem mesecev. Če se ta procedura imenuje na dnu levega predala spodaj,
               potem to razumem. Ampak to ni procedura. To ni procedura. Še tu v državnem zboru,
               kjer smo zaradi izjemnega pritiska vlade in kjer imamo več izrednih sej, trikrat več
               kot rednih sej, in da zadeve kar tako ne odmislimo po sedmih mesecih, takšne pa že
               ne. Poleg tega tu ni bilo odgovorjeno na eminentno vprašanje, ki se vleče kot nit
               vseskozi: Kakšna je struktura teh podražitev. Zdaj smo slišali generalno ugotovitev -
               45%. Kar je absolutno preveč, že na dosedanjih spoznanjih imamo pač, imate parametre,
               da natančno veste, koliko povprečno soglasja in vse druge stvari, ki jih kar naprej
               navajate, to obremenijo kilometrov avtoceste. To so empirični podatki, ki se dajo
               lahko izračunati, v dobi računalništva pa sploh.</p>
               <p>Torej, očitno ni dobre volje, tu manjka še odgovor Darsa tudi. In če ni dobre volje
               z vaše strani, je tudi z naše ne bo. Pričakujem nadaljnje odgovore. Torej, zaenkrat
               pa najprej: kdo je zemljiškoknjižni lastnik objekta, ki stane 790 milijonov? Hvala
               lepa.</p>
            </sp>
            <sp xml:id="SDZ2-Redna-08-1998-04-01.sp81">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Ivo Hvalica. Gospod Di Batista želi odgovoriti na to vprašanje, ki
               je decidirano postavljeno.</p>
            </sp>
            <sp xml:id="SDZ2-Redna-08-1998-04-01.sp82">

               <speaker>METOD DI BATISTA:</speaker>

               <p>Hvala lepa za besedo. Jaz sem že prej povedal, pa bi zdaj še bolj poudaril, da na
               kompleksu, poudarjam, kompleksu, kjer ima tudi družba za državne ceste svoje poslovne
               prostore, je več dejavnosti, med njimi tudi ministrstvo za promet in zveze in to je
               skupno zemljišče, tudi skupna klet, kjer so parkirišča itd. Ta kompleks je po moji
               informaciji gradilo Gradbeno podjetje Grosuplje za znanega kupca in v tem postopku je
               tudi pridobilo zemljišče. Prav v tem trenutku pa poteka dokončna delitev tega
               zemljišča med vse, ki imajo na tem področju svoje poslovne prostore in ki si bodo pač
               v skladu z delitvijo to zemljišče tudi razdelili. Ta postopek v tem trenutku teče in
               mislim, da bo v kratkem zaključen. Hvala lepa.</p>
            </sp>
            <sp xml:id="SDZ2-Redna-08-1998-04-01.sp83">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Di Batista. Gospod Špiletič ima še. Ja, želeli smo, da zaključimo
               nekje ta del, ampak v kolikor je prijavljenih še več, potem zaključujem oziroma
               prekinjam sejo do 14.30 ure, ko nadaljujemo s to točko.</p>
               <stage>(Seja je bila prekinjena ob 13.01 uri in se je nadaljevala ob 14.38 uri.)</stage>
            </sp>
            <sp xml:id="SDZ2-Redna-08-1998-04-01.sp84">

               <speaker>PODPREDSEDNIK MIROSLAV LUCI:</speaker>

               <p>Spoštovane poslanke, kolegi poslanci! Nadaljujemo z 8. sejo državnega zbora Republike
               Slovenije. Dodatno opravičeni za nadaljevanje 8. seje državnega zbora, dodatno
               opravičen je gospod Tone Partljič. Prosim, da ugotovimo prisotnost v dvorani! <stage>(43
               prisotnih.)</stage> Ponavljamo ugotavljanje prisotnosti v dvorani. Ugotavljamo prisotnost!
               Ugotavljamo prisotnost! <stage>(49 prisotnih.)</stage> Tako je zbor sklepčen in lahko odloča.</p>
               <p>Smo pri 32. točki dnevnega reda, to je obravnavi predloga sprememb in dopolnitev
               nacionalnega programa izgradnje avtocest Republike Slovenije.Še vedno smo pri splošni
               razpravi, ker je v dopoldanskem delu nismo dokončali. K razpravi so se še pred tem
               prijavili: gospod Špiletič, gospod Hvalica in gospod Pregelj. Gospod Špiletič? Ga ni.
               Gospod Ivo Hvalica, prijavljen k razpravi kot naslednji.</p>
            </sp>
            <sp xml:id="SDZ2-Redna-08-1998-04-01.sp85">

               <speaker>IVO HVALICA:</speaker>

               <p>Hvala lepa. Gospod Di Batista! Zgradili so za znanega kupca. Poglejte, to lahko
               pripovedujete v okoljih, kjer se ne razumejo na te stvari. Tudi ti potrebujejo
               lokacijsko odločbo in lokacijsko dovoljenje. In moje vprašanje je slej kot prej isto
               in se ne izgovarjajte. Torej toliko.</p>
               <p>Sicer sem pa danes dobil en kup pošte državljanov, ki to šele prebiram, ki
               postavljajo zelo zanimiva vprašanja. Nekatera od teh bom danes tu postavil, saj imamo
               čas do 18.00 ure.</p>
            </sp>
            <sp xml:id="SDZ2-Redna-08-1998-04-01.sp86">

               <speaker>PODPREDSEDNIK MIROSLAV LUCI:</speaker>

               <p>Hvala lepa. K besedi se je prijavil gospod Žarko Pregelj, državni sekretar. Torej, ga
               še ni. Gospod Veber želi razpravljati, gospod Zagožen, Petan.</p>
            </sp>
            <sp xml:id="SDZ2-Redna-08-1998-04-01.sp87">

               <speaker>JANKO VEBER:</speaker>

               <p>Hvala za besedo. Jaz moram ugotoviti, da v dosedanjih odgovorih pač ni bila podana
               oziroma ni bila dana niti beseda, ki bi nekako razložila pobiranje cestnin, zato še
               vedno vztrajam, da se mi poda vendarle odgovor. Zakaj ni bil dan odgovor seveda že na
               pobudo, dano 26.9.1997, v skupino poslancev? Zakaj v bistvu danes tega še vedno nihče
               ne pove na tem zasedanju in imam občutek, ne samo, da nismo v tem obdobju dobili
               nobenega gradiva o teh cestninah, ampak nekako se mi dozdeva, da sploh ne bi želeli
               govoriti o cestninah. To se mi zdi nesprejemljivo in seveda pričakujem dejansko tekom
               te seje odgovore na zastavljena vprašanja, ki so bila podana v zvezi s pobiranjem
               cestnin. Hvala.</p>
            </sp>
            <sp xml:id="SDZ2-Redna-08-1998-04-01.sp88">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Veber. Naslednji razpravljavec je gospod Jože Zagožen.</p>
            </sp>
            <sp xml:id="SDZ2-Redna-08-1998-04-01.sp89">

               <speaker>DR. JOŽE ZAGOŽEN:</speaker>

               <p>Spoštovani gospod podpredsednik, drage kolegice in kolegi! Ne vem, morda nisem bil
               dovolj pozoren, vendar v gradivu za rebalans načrta izgradnje avtocest ni mnenja
               vlade, ni mnenja finančnega sveta in ni mnenja nadzornega sveta. To pa so pomembni
               dokumenti, brez katerih bi takšni finančni načrt oziroma sprememba načrta kot je
               rebalans ne smel biti sprejet. Naslednje, statut Dars tudi predvideva v 50. členu, da
               finančni svet po statutu daje svoje mnenje, ki bi potem moralo biti dano vladi in
               preko vlade tudi državnemu zboru. Prav tako tudi računsko sodišče daje k finančnim
               načrtom svoje mnenje, torej tudi k rebalansu, kajti rebalans je tudi finančni načrt
               in sprašujem, kako to, da vseh teh mnenj ni. Ta mnenja so tudi opora vsebinski,
               strokovni reviziji, namreč dosedanje izvedbe teh projektov niso imele ustrezne
               vsebinske presoje, imele so samo formalno računovodsko presojo in zato se ponovno
               postavlja vprašanje, po katerih ocenah so bili ti projekti vsaj do 40% dražji kot bi
               smeli biti, pri Trojanah celo za 200 milijonov mark od tiste različice, ki je najbolj
               ugodna. Poleg tega pa je tudi cesta za 2,5 kilometra daljša kot bi smela biti.
               Skratka, tu je več stvari, ki bi bile sicer nujno potrebne, da bi lahko o tej temi
               meritorno odločali. Hvala lepa.</p>
            </sp>
            <sp xml:id="SDZ2-Redna-08-1998-04-01.sp90">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Zagožen. K besedi se je prijavil še gospod Petan, potem bo pa
               odgovoril gospod minister.</p>
            </sp>
            <sp xml:id="SDZ2-Redna-08-1998-04-01.sp91">

               <speaker>RUDOLF PETAN:</speaker>

               <p>Hvala za besedo gospod podpredsednik. Spoštovani! Imam neke vrste dva vprašanja, na
               katera bi želel dobiti odgovor.</p>
               <p>Prvo vprašanje se nanaša na sistem pobiranja cestnine. V tej hiši se je v prejšnjem
               mandatu sprejel predlog, da je odprti sistem pobiranja. Kolikor mi znano, v Evropski
               uniji prehajajo iz sistema, kot ga pač imajo, na zaprti sistem. In Avstrija, kolikor
               mi je znano, je izjemoma dobila vinjete kot sklep Evropske unije, in sicer do leta
               2000 za osebna vozila, po letu 2000 mora biti za osebna vozila urejen zaprti sistem
               pobiranja cestnine, za ostala vozila, to se pravi za tovornjake, pa do leta 2002. To
               se pravi, če velja to za Avstrijo, velja verjetno tudi za druge države Evropske
               unije, čeravno vse države se nekako izogibajo tovornega prometa in mogoče tudi zato
               del pritiskov na Slovenijo, da se ti koridorji uredijo čimprej. Me pa zanima, glede
               na to, da je pri nas tempo izgradnje avtocest, takšen kot je, recimo tudi pospešen,
               vendar se še vedno govori o odprtem sistemu in tudi priključki na avtoceste so
               zgrajene za odprti sistem.</p>
               <p>Preiti na zaprti sistem ni tako enostavno, niti poceni. Nisem še slišal, da bi se
               pogovarjali, kako bo pa z nami, če bomo intenzivno intezivirali naše približevanje k
               Evropski uniji, kaj bo pa veljalo za nas. Verjetno za nas ne bo veljal odprti sistem,
               če je za celotno Evropsko unijo zaprti.</p>
               <p>In glede na to, da so v Celju predvčerajšnjim ali včeraj na seji sveta, mestnega
               sveta, se pogovarjali, kje bo tisti priključek, ki bo zopet kot odprti, pa sprašujem,
               kako je s tem problemom pri nas?</p>
               <p>Kajti leto 2000, če velja enako kot za Avstrijo, ali pa če še tudi kakšno leto več
               velja, glede na pridruževanje, verjetno bi o tem morali misliti že danes. Ker preiti
               iz enega sistema na drugega, se ne da čez noč, niti čez eno leto in to zna biti velik
               problem.</p>
               <p>In pa naslednje - mislim na celotni odsek preko Trojan, od Vranskega, kjer je sedaj
               zaključek avtoceste, pa do Blagovice. Na tem odseku je kar nekaj kilometrov tunelov
               in glede na to, da se vsaj štirikrat, petkrat na teden peljem mimo po tej cesti, in
               vidim kako pripravljalna dela tečejo, imam občutek, da je to nekam hudo počasi.
               Mislim, da tudi pripravljalna dela še niso v taki fazi, da bi lahko rekli, tudi če
               jutri začnemo graditi, se pravi tiste prave odseke, ni mogoče. Zato, ker
               pripravljalna dela niso tako daleč. Lahko, da se sicer motim, vendar imam tudi
               občutek, da tempo dela tistih, ki so tam, da ni čisto pravi, spet po mojem laičnem
               občutku in po moji presoji, imam občutek, da edino tunel, ki se je gradil proti
               Trbovljam ali v Zasavje, je imel približno tak tempo, kot ga gradbeniki zmorejo. Vse
               ostalo se mi pa zdi, da gre nekaj hudo počasi.</p>
               <p>Pod Trojanami se že mesec vozim mimo, kjer gradijo neke ograde obcestne ali škarpe,
               kot rečemo, ampak to gre tako počasi, da če bi na roke delali, bi verjetno šlo
               hitreje. Tam je pa kar nekaj mehanizacije in kar nekaj ljudi. Na splošno me zanima,
               če je ta tempo in ta terminski plan, ki je tu predstavljen, sploh realen - gradnja
               čez Trojane, toliko kilometrov tunela je, vem, da se tega ne da narediti čez noč, pa
               še pripravljalna dela za začetek del niso tako daleč, da bi vlivalo upanje, da je
               tudi ta program, ki je tu pred nami, realen. Pa tudi če vzamemo tistega, 2007, nimam
               ravno dobrega občutka. Pa bi želel tudi na to še odgovor, preden bomo prišli do
               odločanja. Hvala.</p>
            </sp>
            <sp xml:id="SDZ2-Redna-08-1998-04-01.sp92">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Petan. Gospod minister, izvolite. Torej, besedo ima mag. Anton
               Bergauer, minister za promet in zveze.</p>
            </sp>
            <sp xml:id="SDZ2-Redna-08-1998-04-01.sp93">

               <speaker>MAG. ANTON BERGAUER:</speaker>

               <p>Hvala lepa, gospod predsedujoči. Spoštovane poslanke, cenjeni poslanci! Poskušal bi
               odgovoriti vsaj na tri vprašanja, ki so bila postavljena.</p>
               <p>Rebalans nacionalnega programa izgradnje avtocest je vladni dokument, ki ga je vlada
               posredovala v obravnavo v državni zbor. Zaradi tega posebej mnenja vlade ni
               potrebnega, ker je to dokument vlade in je sam dokument kot takšen dokument vlade in
               je v bistvu dokument, ki ga obravnava in sprejme državni zbor. Zato ni potrebno
               posebej. Ravno tako ni potrebno posebej od Darsa, niti DDC-ja ali nadzornih organov,
               okrog rebalansa dajati posebna stališča ali poročila, ker, kot sem povedal, je to
               vladni dokument in ga je vlada posredovala v obravnavo državnemu zboru in vsem
               odborom, ki obravnavajo ta dokument.</p>
               <p>Druga zadeva, pospešitev del na pripravljalnih delih na Trojanah, kot je bilo
               ravnokar izpostavljeno. Namreč, mi moramo vedeti, da so pripravljalna dela v okviru
               do sedaj obravnavanega in veljavnega nacionalnega programa, in da več kot to dejansko
               ni možno pred sprejetjem tako rebalansa nacionalnega programa kot tudi zakona o
               bencinskem tolarju. Namreč, vsa dela, ki jih bomo od sedaj naprej razpisovali, so po
               svojem terminskem planu tako pripravljena, da se njihova izvedba oziroma končanje
               zaključi po letu 1999; in mi poznamo zakon o bencinskem tolarju, ki do sedaj velja -
               ta velja do konca leta 1999 - in seveda za vse financiranje po letu 1999 potrebujemo
               sprejeti rebalans oziroma potrebujemo nov zakon o bencinskem tolarju in ta je ravno
               tako v državnozborski proceduri.</p>
               <p>Kar se tiče prvega vprašanja, to je cestnin, kar je bilo danes nekajkrat postavljeno
               in tudi sedaj na koncu s strani gospoda Vebra, bi prebral samo dva sklepa, in to 83.
               sklep Vlade Republike Slovenije, z 12.5.1994: "Sprejeta informacija o pobiranju
               cestnine na avtocestah v Republiki Sloveniji potrjuje stališča ministrstva za okolje
               in prostor, s številko 343-00-01/92, z dne 9.5.1994, da se za nove odseke avtocest
               dosledno uvaja izključno odprt cestninski sistem. In sklep 39. seje odbora državnega
               zbora za infrastrukturo in okolje z dne 30.6.1994, ki navaja, citiram: "Med drugim
               sprejeto stališče oziroma sklep, da posredni način pobiranja cestnin na avtocestah v
               Republiki Sloveniji v obliki pavšala s pomočjo davkov ali v okviru cene pogonskih
               goriv ni primeren. Sprejeta usmeritev, da naj se uvede uporaba odprtega oziroma
               deloma odprtega cestninskega sistema na avtocestnih krakih Hoče-Arja vas in
               Ljubljana-Razdrto tako, da ustavljanje vozil na čelnih cestninskih postajah ob vstopu
               na avtocesto ne bo več potrebno." Skratka, bili so sklepi, da se obravnava odprt
               cestninski oziroma da se uvaja odprt cestninski sistem in mi smo na poslansko
               vprašanje iz jeseni lanskega leta dali pisno gradivo, če slučajno ni prišlo, ga bomo
               danes ponovno dali, ta pisni odgovor na poslansko vprašanje okrog cestnine, tako da
               boste lahko videli vse sklepe, ki so bili sprejeti na ta način odprtega cestninskega
               sistema, moramo pa seveda vedeti, da avtoceste prvenstveno gradimo za lastno uporabo
               in moramo prek tega sistema dajati možnosti čim večjega vključevanja naših
               državljanov, da bodo lahko uporabljali avtocestni sistem. Seveda je pa tukaj potem
               vprašanje sistema in vlada je sprejela na 83. seji 1994. leta, da gremo v odprti
               sistem. Elektronika, ki jo pa sedaj uvajamo, bo pa seveda dala spet nove možnosti,
               tako da bomo lahko pravično pobirali cestnine za uporabo ceste oziroma avtoceste,
               toliko kolikor jih bo posamezni voznik uporabljal. Hvala lepa.</p>
            </sp>
            <sp xml:id="SDZ2-Redna-08-1998-04-01.sp94">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister. Torej, gospod Hvalica, imate <title>proceduralno.</title>
               </p>
            </sp>
            <sp xml:id="SDZ2-Redna-08-1998-04-01.sp95">

               <speaker>IVO HVALICA:</speaker>

               <p>Hvala lepa. Gospod predsedujoči, trud se je izplačal, pred 5 minutami sem dobil na
               mizo inkriminirano poročilo. Na brzino sem preletel samo mnenja komisije in bom
               nekatera prebral zato, da boste ugotovili, zakaj sem prišel gor proceduralno.</p>
               <p>Na 10. strani mnenje komisije: "Dars, zahtevam za spremembo projekta mostu brez
               pravne osnove je v nasprotju z veljavno uredbo vlade o lokacijskem načrtu in
               sklenjeno pogodbo o gradnji, ni ugovarjal kljub temu, da je moral pričakovati
               zanesljivo povečanje stroškov, zamude in motnje pri gradnji. Novi objekt ni bil
               ocenjen v primerjavi z drugimi možnimi variantami pred predložitvijo predloga
               lokacijskega načrta vladi kot to določa zakon." Dars v tem primeru ni gospodarno
               deloval, ker je pristajal na take postopke. Naprej, na 11. strani mnenje
               komisije...</p>
            </sp>
            <sp xml:id="SDZ2-Redna-08-1998-04-01.sp96">

               <speaker>PODPREDSEDNIK MIROSLAV LUCI:</speaker>

               <p>Gospod Ivo Hvalica...</p>
            </sp>
            <sp xml:id="SDZ2-Redna-08-1998-04-01.sp97">

               <speaker>IVO HVALICA:</speaker>

               <p>Lepo prosim, da me ne prekinjaš, gospod predsedujoči! Na kar bom formuliral
               proceduralni predlog. Ne dovolim si tega! Nisem si dovolil tega v prejšnjem mandatu s
               strani gospoda Školča, niti od vas si ne bom dovolil in lahko se skregava tudi na
               osebni ravni. Lepo prosim!</p>
            </sp>
            <sp xml:id="SDZ2-Redna-08-1998-04-01.sp98">

               <speaker>PODPREDSEDNIK MIROSLAV LUCI:</speaker>

               <p>Tudi to.</p>
            </sp>
            <sp xml:id="SDZ2-Redna-08-1998-04-01.sp99">

               <speaker>IVO HVALICA:</speaker>

               <p>Najprej podajam razloge za proceduro in potem bom povedal. In ne dovolim si tega.
               Protestiram! Naprej, na 11. strani: "Dars je presegel in zlorabil pooblastila glede
               na 21. člen statuta, ker je odobril strošek v višini, ki presega limit, do katerega
               ima Dars pooblastila." To berem tu. Dokument je verodostojen, podpisani 1, 2, 3, 4,
               5, 6, prvi je</p>
               <p>Andrej Kos, diplomirani inženir, predsednik komisije itd. Zaradi nove nastale
               situacije prosim za poldrugo uro odmora, da to preštudiramo in da zastavimo ta
               rebalans čisto na novo. Hvala.</p>
            </sp>
            <sp xml:id="SDZ2-Redna-08-1998-04-01.sp100">

               <speaker>PODPREDSEDNIK MIROSLAV LUCI:</speaker>

               <p>Gospod Ivo Hvalica, ali bi to veljalo pred odločanjem, ali želite takoj? <stage>(Glas iz
               dvorane.)</stage> Ivo Hvalica, zakaj zahtevate odmor?</p>
            </sp>
            <sp xml:id="SDZ2-Redna-08-1998-04-01.sp101">

               <speaker>PAVEL RUPAR:</speaker>

               <p>Spoštovani! V imenu Socialdemokratske stranke zahtevam eno uro in pol premora zato,
               da preštudiramo poročilo, ki smo ga dobili od vlade na mizo.</p>
            </sp>
            <sp xml:id="SDZ2-Redna-08-1998-04-01.sp102">

               <speaker>PODPREDSEDNIK MIROSLAV LUCI:</speaker>

               <p>Za posvetovanje v poslanski skupini predlagam eno uro in pol odmora; torej
               nadaljujemo ob 16.30 uri.</p>
            </sp>
            <sp xml:id="SDZ2-Redna-08-1998-04-01.sp103">

               <speaker>JOSIP BAJC:</speaker>

               <p>Ne glede na to, da je odmor, bi prosil, da bi tudi ostali - 71 poslancev bilo
               seznanjeno s temi poročili. Mi ne vemo za ta poročila in da se eventualno tudi mi
               pripravimo za to razpravo. Jaz bi tudi rad videl to poročilo. Mogoče bi pa tudi jaz
               potem diskutiral. Hvala.</p>
            </sp>
            <sp xml:id="SDZ2-Redna-08-1998-04-01.sp104">

               <speaker>PODPREDSEDNIK MIROSLAV LUCI:</speaker>

               <p>Če dovolite, kolegi in kolegice poslanke, poslanci, nadaljujemo strpno; torej zaradi
               posvetovanja v poslanski skupini, ne zaradi nekega materiala, odrejam eno uro in pol
               odmora.</p>
               <stage>(Seja je bila prekinjena ob 15.02 uri in se je nadaljevala ob 16.33 uri.)</stage>
            </sp>
            <sp xml:id="SDZ2-Redna-08-1998-04-01.sp105">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke, kolegi poslanci, gospe in gospodje! Nadaljujemo z <title>32. točko,</title> torej s <title>splošno razpravo predloga sprememb in dopolnitev
                  nacionalnega programa izgradnje avtocest v Republiki Sloveniji.</title>
               </p>
               <p>Odmor je predlagala poslanska skupina SDS za posvetovanje v poslanski skupini in
               prosim predstavnika poslanske skupine, če želi obrazložiti. Še prej pa moramo
               ugotoviti prisotnost. Ugotovimo prisotnost v dvorani! <stage>(51 prisotnih.)</stage>! Zbor je
               sklepčen in lahko nadaljuje z delom. Predstavnika poslanske skupine SDS prosim, da
               prevzame besedo, če želi.</p>
            </sp>
            <sp xml:id="SDZ2-Redna-08-1998-04-01.sp106">

               <speaker>IVO HVALICA:</speaker>

               <p>Hvala lepa, gospod predsedujoči. Zapisnik, ki sem ga jaz tu citiral, je odbor za
               infrastrukturo dobil. Začuda je to šlo neopazno mimo, precej neopazno, čeprav je
               odbor sprejel neke sklepe. Drugi poslanci ga niso dobili in tako je tudi tu posredno
               odgovor gospodu Bajcu, ki je rekel, da ga tudi on ni dobil. Pa vendar gre, glejte, v
               tem poročilu za takšne ugotovitve, ki jasno gredo v smeri ovadb organom pregona. Samo
               nekaj stvari bi rad tu nanizal.</p>
               <p>Na četrti strani piše nedvoumno pri ugotovitvah: "Prekoračitev pooblastil Darsa
               glede na 41. člen Darsa." Naprej: "Iz nobenega primera ni razvidno, da bi Dars
               uveljavil škodo zaradi napake projektanta ali inženirja." To so stvari, ki sem jih
               jaz spraševal prvi dan. Potem, ko govori o nekem projektu oziroma konkretno o
               projektu odsek Arja vas-Vransko na peti strani, preberemo tudi takšne stvari, da "ni
               bilo pričakovati novih nepredvidljivih stroškov". Ampak potem naprej pa, "zato je
               moral investitor plačati vrsto stroškov, ki ne bi nastali, če bi izvajalec bil
               pravočasno uveden v posel..." in tako dalje. Jaz berem samo iztrgane stvari, ker
               sicer - da smo prišli do petnajste strani na seji poslanske skupine, smo potrebovali
               eno uro.</p>
               <p>Potem, neustrezno dodeljene dokumentacije. "Končna investicijska vrednost verjetno
               še ni dokončna." Potem v zaključku: "Dars ima v pogodbi z inženirjem vse vzvode za
               vzpostavitev z zakonom predvidenega poslovanja v svojih rokah in za to tudi
               odgovarja." In naprej: Priporočila komisije. "Komisija pravi, da je treba sprejeti
               nekatere ukrepe, spremeniti organizacijo, da se bo zmanjšala možnost ponavljanja teh
               napak." In pravi v prvi točki Darsu, "naj se zelo zniža limit" - zakaj pravijo to? -
               "do katerega ima pooblastilo za priznavanje dodatnih stroškov". Kar naprej govorim,
               da tu še niste pravzaprav rentgenizirali strukture podražitev.</p>
               <p>Še enkrat povem za poslance, ki jim je to manj domače, da se podražitve sestojijo iz
               treh različnih stvari. Eno so več dela. Kaj to pomeni? To pomeni dela, ki so bila
               predvidena, ampak niso bila predvidena v zadostni količini. To so več dela. Drugo so
               dodatna dela. Dodatna dela pomenijo dela, ki jih projekt ni predvidel in zato jih je
               treba dodatno narediti, da lahko objekt funkcionira. Tretje je tako imenovana razlika
               v ceni, kategorijo podražitve, ki jo je uvedla prejšnja država in ki se očitno vleče
               tudi do dandanes.</p>
               <p>Potem tu priporoča komisija, da bi bilo priporočljivo oddati tudi določena manjša
               dela, manjše sklope posebej. Pravi naslednje: "Odda se lahko posebej, na primer most,
               posebej zgornji ustroj, posebej utrjevanje malo nosilnih temeljnih tal in podobno,
               tako da bo omogočena pridobitev del tudi manjšim izvajalcem." Kaj teče skozi vso to
               ugotovitev te komisije tega poročila? To, da se je gospodarilo negospodarno. To se
               pravi, da se ni gospodarilo, ampak se je razmetavalo.</p>
               <p>Potem v točki 8 zelo zanimivo priporočilo: "Dars mora identificirati osebno
               odgovornost za napake v projektih in jih sankcionirati." Sprašujem konkretno, če je v
               enem samem primeru to bilo narejeno, ime in priimek oziroma naslov projektne
               organizacije.</p>
               <p>Nato naprej priporočilo pod številko 10: "Dars ne sme dovoliti, da bi inženir ščitil
               interese izvajalcev." In tu smo tam, ker je to vse v eni osebi. Ne moreš samega sebe
               nadzirati v nobenem primeru. In potem naprej: "Dars ne sme dovoliti, da inženir brez
               ustreznega predhodnega posamičnega pooblastila naroča kar koli v imenu Darsa." Za
               božjo voljo, izgleda, da so bili taki primeri, če komisija priporoča, da se to naj ne
               bi delalo.</p>
               <p>In potem naprej 14. točka, samo nekatere citiram: "Prilivi Darsovih planov vladi in
               ali državnemu zboru morajo temeljiti na realnih ocenah." Žal, tega ni bilo. Državni
               sekretar Žare Pregelj je govoril kar o neki povprečni 45% podražitvi, kar je
               nepojmljiv primer balkanskega povišanja cen. Tega Evropa ne pozna. 45% povišanja cene
               - tega Evropa ne pozna.</p>
               <p>Potem je 18. točka zanimiva: "Priporočamo, da Dars za izvedbo projektov prek
               pogodbenih odnosov preverja, kakšne reference imajo ključni ljudje v projektu",
               namreč, projektanti, vodje projektov, nadzorni, revidenti in tako dalje.</p>
               <p>Potem preskočim en precejšen del in pridem na 9. stran. Ugotovitve. To je zelo
               zanimivo. Gre za spremembo projekta mostu čez Ljubljanico. In pravi: "Dars ni
               dostavil dodkumenta iz katerega bi bilo razvidno, kdaj in kdo je zahteval spremembo
               idejnega projekta mostu, za katerega je vlada izdala uredbo o lokacijskem načrtu - v
               povsem drugačen most z zategi, z eno vmesno podporo v nasprotju z veljavno uredbo
               vlade o lokacijskem načrtu." Ja, kdo lahko kar tako spreminja nekaj. Kdo mu je dal to
               pooblastila? Denar ste dobili, ja, tu ste ga dobili. Denar ste dobili in potem ste
               mislili, da lahko delate, kar hočete.</p>
               <p>In potem za isti most, izvedenec je podal negativno mnenje o obliki mostu v maju
               1995. In potem zelo važna ugotovitev. Investitor je oddal dela na osnovi lokacijskega
               načrta. Ja, bog pomagaj. Kam pa pridemo?</p>
               <p>In naprej: "Zaradi sprememb projekta je na zahtevo izvajalca Dars odobril povečanje
               cene mostu za 128 milijonov SIT." Čigavih? Ali ste naredili kakšno dobrodelno akcijo?
               Ali je to šlo iz bencinskega tolarja? Kdo vas je pooblastil za nekaj takega?</p>
               <p>In naprej: "Ministrstvo za okolje in prostor je izdalo enotno gradbeno dovoljene
               brez teh po zakonu predpisanih postopkov." Pa kaj, ali je ministrstvo izven te
               države? Ali kaj - ministrstvo za okolje in prostor. Ni treba, da spoštuje zakone. In
               potem mnenje komisije: "Dars, zahtevam za spremembo projekta mostu brez pravne osnove
               in v nasprotju z veljavno uredbo vlade o lokacijskem načrtu in sklenjeno pogodbo o
               gradnji, ni ugovarjal, kljub temu, da je moral pričakovati zanesljivo povečanje
               stroškov, zamude in motnje pri gradnji." Torej Dars je država v državi. Kaj ga pa
               briga vlada! Še toliko manj parlament. Dars briga parlament samo takrat, ko je treba
               pritisniti na tipko, da se sprejme rebalans ali bencinski tolar.</p>
               <p>Mimogrede, videl sem tudi, da nekateri poslanci imajo nekaj več informacij, kot jaz.
               Pri prijatelju Rejcu sem videl neko knjižico - pregledne karte, merilo, mislim 1:50
               tisoč. Lep zveščič! On zgleda, da ima privilegij, jaz tega recimo ne dobim. Sedaj ne
               vem. No tudi gospod Malovrh ima to. <stage>(Smeh.)</stage> Ampak zgleda, da vi to delite tako malo
               po simpatijah ali delite tudi bivšemu koalicijskemu partnerju. Ne vem, jaz tega nisem
               dobil. Pa sem član odbora za infrastrukturo. To je samo oklepaj. Gremo naprej.</p>
               <p>Zelo zanimiva stvar je, ko pridemo do famozne kanalizacije, nekateri seveda so jo
               tudi poimenovali Rupljeva kanalizacija. Pa ni šala! Gre za 2 milijardi tolarjev,
               gospoda žlahtna. Pa kaj smo mi tako bogati? Jaz vas opozarjam, da drug teden bomo tu
               razpravljali o proračunu, in da se boste, in se bomo sakramensko nategovali tu za 5
               in 10 in 20 in 30 milijonov in bomo presrečni, če bo kakšen od teh amandmajev šel
               skozi. Tu si pa gospoda žlahtna dovolijo 2 milijardi tako. Ja, pa kje smo? Kje smo?
               Ali je to banana republika ali kaj? Jaz tega ne razumem.</p>
               <p>Torej to je zelo zanimivo. Bom prebral, kaj piše ugotovitev komisije: "Glede na
               dopolnjeno zahtevo v soglasju h gradnji po nodularni litini, predvsem pa posledično
               tako velikega povečanja obsega investicij s cenovnega stališča" - oprostite
               izrazoslovju, ampak citiram, berem - "več kot 2 milijardi SIT bi moral investitor
               vztrajati pri definiciji materiala in konstrukcije cevovoda v skladu z veljavnimi
               predpisi in standardi in zahtevati funkcionalne pogoje, ki naj bi jih izpolnjevala
               kanalizacija, to je vodotesnost." Kdo je kasiral denar za to veliko nabavo, na
               katerem računu je provizija? Vem, da ne bom izvedel, ampak jasno pa je, da je nekdo
               to pokasiral. To je več kot jasno.</p>
               <p>In potem mnenje komisije na koncu vsega tega je precej dolg opis: "Dars bi moral
               ugovarjati neupravičenim in strokovno ter pravno neutemeljenim zahtevam
               soglasodajalca in bi moral poskušati ohraniti veljavnost že sklenjene pogodbe." Kar
               tako se sklene pogodba. Pogodba je pogodba, spoštovana gospoda. To niso samoupravni
               sporazumi, ki so bili ničvreden papir. Pogodba je pogodba, ampak izgleda, da za Dars
               ne. "Dars bi moral zahtevati od soglasodajalca funkcionalno specifikacijo", in nato
               zelo decidirana ugotovitev: "Dars ni gospodarno deloval." To je nekaj neverjetnega.</p>
               <p>Potem naslednji odstavek: "Dars je presegel in zlorabil pooblastila glede na 21.
               člen statuta, ker je odobril strošek v višini, ki presega limit, do katerega ima Dars
               pooblastila." Ali naj berem še to naprej? <stage>(Da.)</stage> Dobro, vidim, da se nekateri zelo
               dolgočasijo, bodo pa zelo aktivni, ko bo šlo za 5 in 10 milijonov, to jih pa ne
               zanima. Berem naprej 12. stran, samo mnenje komisije, bom vse preskočil: "Dars bi
               zaradi očitno narejenih napak v projektu v pripravi ter oddaji del moral
               identificirati in sankcionirati odgovorne za te napake." Ali ste koga? Boste objavili
               imena? Mi vam dajemo rok do 8. aprila, sicer bomo do 8. aprila tu in bomo o tem
               razpravljali od začetka do konca.</p>
               <p>Iz priložene dokumentacije je videti, da zagovarja projektante in inženirje v škodo
               Dars. Sam Dars zagovarja projektante in inženirje v škodo Darsa. To je korupcija. Ne
               moreš ti zagovarjati svojo nasprotno stranko, ne moreš, ker je to nasprotna stranka.
               Če si na tej strani šanka, se moraš ravnati tako, kot velevajo pravila - podjetniška
               pravila, poslovna pravila, moralna pravila. Pri vas je to vseeno.</p>
               <p>Ta stavek nadaljuje: "To je toliko bolj problematično zato, ker se ista vrsta napak
               ponavlja tudi na drugih objektih", torej to ni ugotovitev samo na enem segmentu, to
               je kar generalizirano. To je komisija napisala, tega nisem jaz. In tako dalje in tako
               dalje.</p>
               <p>Zaključil bom, ker sem rekel, da smo temeljito prebrali to do strani 15. Na strani
               14, "Dars ni poskrbel za pridobitev zadostne potrebne strokovno-izvedbene
               dokumentacije, na osnovi katere bi bilo možno izvesti razpis, ki bi zagotovil
               ustrezno konkurenco med ponudniki, ter zavaroval naročnika pred prekomernimi in
               nepotrebnimi riziki." Ja, gospoda, ali smo mi še vedno v dogovorni ekonomiji?!
               Izgleda, da vi vzpostavljate takšna razmerja. Jaz enostavno ne morem tega razumeti.</p>
               <p>Na koncu govorim o tej famozni kanalizaciji. "Dars je pristal na dodatne zahteve
               mesta Ljubljane brez njegove finančne soudeležbe." Kakšno pravico imate? Zakaj bi
               imela tu Ljubljana neko prednost?! Zakaj je nima Ajdovščina?! Zakaj? Ali zato, ker je
               Ljubljana? Zakaj? Kakšno mesto ima v avtocestnem programu Ljubljana? Isto kot ostali
               kraji! Slučajno pa je vozlišče smeri vzhod-zahod in sever-jug; lahko bi bilo tudi
               drugače. Vi veste, da imamo mesta po raznih državah, ki so na robu države - Slovaška,
               tudi Avstrija, pa še katero bi se našlo.</p>
               <p>Glejte, in prav za zaključek se spomnite famoznih razprav v zvezi z rondojem.
               Glejte, kaj je mnenje komisije v zvezi z rondojem! "Izvedena dela na rondoju in na
               servisni cesti niso oddana z javnim razpisom." Ja, bog pomagaj! Tu je bilo prekršenih
               toliko zakonov, ki morajo veljati za normalne državljane, da se človek sprašuje, kako
               ste prišli do tega, da lebdite in glisirate nad to zemljico domačo, in vas nič ne
               briga! To, da imate pač neka zakonska sidra. Kako si to upate? Ne vem, kaj je tu še
               za reči. Jaz mislim, da je zadeva bolna; zadeva je rakasta in na takšen način ne bo
               možno naprej. Tu je nekaj potrebno narediti.</p>
               <p>Jaz se ponovno sprašujem in bi rad natančne podatke, če so bili na podlagi tega
               poročila podane ovadbe organom pregona, kdo je bil ovaden, koliko ljudi je bilo
               ovadenih in tako dalje. To so kazniva dejanja! Jaz mislim sploh, da bi bilo umestno,
               tudi zaradi tega - bom čisto odkrito povedal, ker smo se dogovorili v naši poslanski
               skupini, da znamo uprizoriti tu nenavaden verižni maraton. Bomo brali tu, mogoče samo
               materiale, ki se tičejo resorja, lahko gremo pa tudi potem v leposlovje; vi veste, da
               je to omogočeno v parlamentarni demokraciji. Važno je, da bomo omenili na vsaki
               strani enkrat besedo "cesta" in bomo to vlekli. Ali pa - in to je moj <title>proceduralni predlog</title> za zaključek - da prekinemo točko dnevnega reda, da
               dobimo ustrezna pojasnila, kvalitetno pripravljena. Jaz mislim, da je za to potrebno
               najmanj teden dni. To naj bi bil 8. april, ki je tudi simbolično datum, velik datum
               za Slovenijo, datum prvih svobodnih volitev. Torej dajemo vam rok do 8. aprila.
               Predlagamo, da to naredite, sicer pa ne na nas, ki bomo hoteli te vode razbistriti,
               torej usmerjati puščice jeze in nas obdolževati za to, da zavlačujemo delo v tem
               parlamentu. Preveč stvari je tu, ki so vredne, ne samo prekinitve točke, tokrat pa
               res izredne seje in tudi izrednega stanja. Zagotavljam vam, da bi pri takšni kopici
               ugotovljenih nepravilnosti povsod drugje minister takoj padel. Ne zaradi tega, ker bi
               on bil kriv, on je naročil to, ampak ni nič ukrenil. Ne, ni padel še, saj je tu.</p>
               <p>Poročil iz leta 1997 in jaz nimam, ne, torej kolega Bajc je medtem časom dal izza
               klopi pripombo, brez da bi protestiral doktor Ribičič, je podal pripombo, da, saj je
               padel, ker je mislil pač na rondo, ki je bil napravljen v prejšnjem mandatu. Jaz
               nimam tukaj teaminiga, tudi jaz se po rondoju ne vozim in je to za mene, bi rekel
               malo odmaknjeno vse skupaj, čisto tako časovno. Ne, nisem pač sledil, grem mogoče
               dvakrat, trikrat na leto tam mimo, ampak mislim, da sem bil dovolj jasen. Jaz ne
               trdim, da je minister tu kriv. Minister je to, ker bi on zagrešil to, minister je
               sploh s sklepom številka 403-5/97 z dne 14.5. imenoval posebno komisijo, ampak kaj je
               pa naredil na podlagi tega poročila. To pa ni jasno. Torej jaz še enkrat povem,
               poglejte, ne zapeljimo to državo na nivo banana republik, da ne rečem Borundija,
               čeprav danes ni Kacina tu, da bi mi ugovarjal, ker imenujem to državo. Mislim, da si
               zaslužimo neko resnejšo, srednjeevropsko oceno kot država, ampak ne, če bomo dovolili
               takšne stvari.</p>
               <p>Poglejte, spoštovani kolegi iz SLS-a, naj leti perje, ampak naj že enkrat leti. Naj
               ne leti perje samo takrat kot zadnjič, to sem prebral v Nedelu, ko je starejša gospa
               ali pa ženica, kot hočete, v Intersparu zmaknila čokolado za 195 tolarjev in je
               prišla marica tja. Ne marica ženska, marica vozilo, kombi. Ja, za 195 tolarjev,
               čokolado, in je letelo perje. Ne, ne, tu naj leti perje in to močno, tako kot da bi
               udrli z buldožerjem v kokošnjak s 1000, 2000, 3000, ne vem koliko kokoši. Tako naj
               leti perje. Tu je potrebno, da leti perje, gospoda žlahtna. Če ga boste pa še naprej
               tako lomili, pa ne samo perje, bo letelo še kaj drugega. Hvala lepa.</p>
            </sp>
            <sp xml:id="SDZ2-Redna-08-1998-04-01.sp107">

               <speaker>PODPREDSEDNIK MIROSLAV LUCI:</speaker>

               <p>Hvala lepa Ivu Hvalici, ki je podal poročilo oziroma besedo bi dali verjetno, preden
               bi o proceduralnem predlogu glasovali, še gospodu Jakobu Presečniku, pa gospod
               minister, gospod Brodnik se naj še oglasi.</p>
            </sp>
            <sp xml:id="SDZ2-Redna-08-1998-04-01.sp108">

               <speaker>JAKOB PRESEČNIK:</speaker>

               <p>Gospod podpredsednik, kolegice in kolegi! Hvala za besedo. Torej glede na to, da je
               prej gospod Hvalica prinesel nek dokument, za katerega, vsaj jaz v tisti fazi seveda
               nisem mogel vedeti, in verjetno tudi drugi ne, za kakšen dokument gre, ker je
               izgledalo, da je to nek dokument, ki je danes prišel iz neke obravnave ali obdelave
               ali dodelave. Moram pojasniti, da smo s sklicem seje, torej s sklicem 20. seje odbora
               državnega zbora za infrastrukturo in okolje, na kateri smo pod točko 4 obravnavali
               predlog sprememb in dopolnitev nacionalnega programa izgradnje avtocest v Republiki
               Sloveniji, med ostalimi gradivi, ki so našteta, torej za eno celo stran in skoraj še
               pol zraven, med drugim vsem članom odbora dostavili tudi poročilo posebne komisije
               ministrstva za promet in zveze z dne 4.9.1997 o pregledu in oceni investicij za
               projekt avtocestnih odsekov Arja vas-Vransko, severne obvozne ceste
               Zadobrova-Tomačevo in vzhodne avtoceste Šentjakob-Malence ter stališča DARS, delniške
               družbe z dne 9.10.1997. Naknadno, torej gradivo oziroma vabilo je šlo vsem članom
               odbora 25. februarja, seja je bila sklicana za 3.3.1998., ki se je pa potem v mnogih
               nadaljevanjih tudi, mislim da zdaj že končala. Naknadno je bilo vsem članom odbora
               dostavljeno gradivo dne 5.3.1998, med drugim tudi, torej ponovno gre za cel spisek
               poročil, ampak med drugim tudi poročilo Dars o pregledu in oceni investicij za
               projekt avtocestnih odsekov Arja vas-Vransko, severne obvozne ceste
               Zadobrova-Tomačevo in vzhodne avtoceste Šentjakob-Malence. Torej mnenje Dars-a na
               tisto poročilo, ki sem ga prej prebral. Torej obe ti dve poročili, torej poročilo in
               mnenja sta zajeta tudi v specifikaciji na strani 3, poročila k predlogu za obravnavo
               današnje seje, torej za obravnavo sprememb in dopolnitev nacionalnega programa
               izgradnje avtocest v Republiki Sloveniji; tam nekje na sredini, v osmi in deveti
               alinei na 3. strani.</p>
               <p>Če nadaljujem - obe poročili oziroma poročilo in mnenje imajo v svojem arhivu
               oziroma v delovnem gradivu za 20. sejo odbora za infrastrukturo vsi člani odbora.
               Poročilo in mnenje sta zelo obširna. Če grem naprej - državni zbor je ob sprejemanju
               letnega plana razvoja in vzdrževanja avtocest za leto 1998 in letnega programa dela
               Dars za leto 1998 sprejel, kot se spomnimo, naslednji sklep: "Državni zbor Republike
               Slovenije predlaga računskemu sodišču Republike Slovenije, naj glede na pripombe in
               vprašanja o pomanjkljivostih in nepravilnostih pri gradnji avtocest, ki so bile
               izrečene v razpravi na državnem zboru ob obravnavi predloga letnega plana razvoja in
               vzdrževanja avtocest za leto 1998 in letnega programa Dars za leto 1998, čimprej ter
               prednostno pregleda poslovanje Dars in DDC ter o tem v skladu s svojimi pooblastili
               pripravi revizijsko poročilo in ga predloži državnemu zboru."</p>
               <p>Nadalje je ob obravnavi istih dveh dokumentov državni zbor sprejel tudi naslednji
               sklep: "Vlada Republike Slovenije naj izdela temeljito analizo vzrokov visokega
               povečanja stroškov pri gradnji avtocestnih odsekov glede na prvotni program izgradnje
               avtocestnega omrežja od začetka do konca leta 1997. Poročilo predloži vlada državnemu
               zboru v roku 90 dni."</p>
               <p>Odbor za infrastrukturo in okolje je ob poročilu, ki ga imamo vsi priloženega za
               današnjo sejo dnevnega reda - mislim, da je to 32. točka - sprejel poleg tega
               priporočila, da državni zbor po splošni razpravi prekine točko in omogoči odboru za
               infrastrukturo in okolje, da zavzame stališče do posameznih razprav in posameznih
               amandmajev, in da stališča zavzame tudi vlada do posameznih amandmajev, torej poleg
               tega osnovnega sklepa je odbor sprejel tudi dodatni sklep, in sicer: "Odbor državnega
               zbora za infrastrukturo in okolje predlaga vladi Republike Slovenije, da prouči vsa
               ostala gradiva." To so vsa gradiva, ki jih je po alineah eno stran in pol, mnenje in
               pobude, ki jih je odbor prejel ob obravnavi predloga sprememb in dopolnitev
               nacionalnega programa izgradnje avtocest v Republiki Sloveniji in da se do njih
               opredeli. To kot pojasnilo, mislim pa, da gre - upam, gospod Hvalica - za isto
               gradivo. Kot sem rekel, vsa ta gradiva imajo vsi člani odbora za infrastrukturo in
               okolje.</p>
            </sp>
            <sp xml:id="SDZ2-Redna-08-1998-04-01.sp109">

               <speaker>PODPREDSEDNIK MIROSLAV LUCI:</speaker>

               <p>Hvala, gospod Presečnik. Gospod Hvalica ima repliko.</p>
            </sp>
            <sp xml:id="SDZ2-Redna-08-1998-04-01.sp110">

               <speaker>IVO HVALICA:</speaker>

               <p>Hvala. Gre za isto gradivo. Obžalujem, da to gradivo niso dobili tudi ostali
               poslanci. Še bolj pa obžalujem, da je šlo to gradivo tako mimo odbora za
               infrastrukturo ne glede na to, da je o tem razpravljal. Gre za to - ta tehnologija
               sej delovnih teles je takšna, da preprosto ne moreš biti povsod in tu se pokaže
               pravzaprav, kaj se lahko tudi zgodi. Hvala bogu, ni bilo prezrto do konca. Ne glede
               na vse skupaj pa mislim naslednje in mislim, da se boš tudi ti, predsednik odbora,
               gospod Jakob Presečnik strinjal s tem, da preden mi ne dobimo poročila vlade o tem,
               ne moremo sklepati o rebalansu izgradnje avtocest. Ne moremo. Ker sicer bomo dali
               bianco menico ljudem, da bodo še naprej delali tako, kot se ne sme delati. Kot zelo
               lepo piše v tej komisiji. Jaz moram dati tu javno zahvalo tej komisiji inženirja
               Kosa. Javno zahvalo. Tako ugotovljenih dejstev tu v tem državnem zboru že dolgo nisem
               zaznal.</p>
               <p>Moram pa povedati, da me je nekdo ali blizu tem ljudem, ki so bili v tej komisiji
               ali ne, napisal tudi eno pismo v kurzivu na roko napisano, ki me vzpodbuja k temu. In
               očitno so stvari takšne, kot so, takšne kot sem povedal. Skratka, niso jasne, niso
               bistre. Torej, jaz ostajam na prejšnjem predlogu. Mi ne moremo glasovati o tem,
               dokler ne dobimo dokončnih, jasnih, vseh zahtevanih pojasnil. Kako naj glasujemo
               vendar za to, saj bomo glasovali dobesedno za to, da uzakonimo nadaljevanje
               nezakonitosti. To pa mislim, da si nihče od poslancev v tem parlamentu ne želi, ker
               verjamem, toliko verjamem, pa tega ni človeka tu v tem parlamentu, mogoče, da je
               eden, ki bi želel nekaj takega, več jih pa ni. Sprejemati, uzakoniti nezakonitosti.
               Prepričan sem, da si vsi poslanci tako na poziciji kot v opoziciji želimo, da se
               zadeve zbistrijo, da bomo lahko o tem odločali, da bi lahko dejansko tako kot je
               treba, tako kot je treba ravnati z davkoplačevalcem, dogradili ta prepotreben
               slovenski cestni križ, ki ga uporabljamo tako rekoč vsi, vsak dan. Hvala lepa.</p>
            </sp>
            <sp xml:id="SDZ2-Redna-08-1998-04-01.sp111">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Repliko ima tudi gospod Jože Zagožen.</p>
            </sp>
            <sp xml:id="SDZ2-Redna-08-1998-04-01.sp112">

               <speaker>DR. JOŽE ZAGOŽEN:</speaker>

               <p>Po tem, kar je govoril gospod Presečnik se čudim, zakaj odbor za infrastrukturo ni
               ustrezneje reagiral, ko je dobil to poročilo. Poglejte. V uvodnem delu gradiva o
               spremembah nacionalnega programa izgradnje avtocest, so navedeni razlogi za ta
               rebalans. In kot razlogi so navajeni: višje tržne cene gradbenih storitev in
               proizvodov, neizdelane stopnje projektnih rešitev, dejansko težji pogoji gradnje,
               ugotovljeni na terenu, nizka stopnja uskladitve interesov v prostoru pri načrtovanju
               avtocest, spremenjeni zakonski okviri, nove investicije v obstoječo mrežo in
               železnice. Skratka, prihajalo je do podražitev, ne nekih novih naložb, ampak
               obstoječih. In to je vprašanje - namreč, ne gre samo za te stvari, ki jih to gradivo
               navaja kot razlog, ampak očitno tudi za tiste stvari, ki jih navaja to poročilo
               komisije. Zato bi moral odbor, ko je dobil to poročilo, prižgati vse rdeče luči, in
               to stvar razčistiti, preden je stvar prišla v plenarno razpravo.</p>
               <p>Kot drugo ponovno poudarjam naslednje. Poglejte. Nikjer ni vsebinske revizije, ni
               inštitucije, ki bi bila pooblaščena in pristojna, odgovorna za vsebinsko revizijo
               projektov. In ni bil vzpostavljen vsebinski strokovni nadzor, bil je samo
               računovodski. In če ni vsebinske revizije, potem mi ne vemo, ali so razlogi ti, ki so
               napisani tu v gradivu, ki so formalni, ali so razlogi ti, o katerih piše ta Kosova
               komisija. Tudi jaz mislim, da mi ne moremo prej o tem glasovati, preden teh stvari ne
               razčistimo. Hvala lepa.</p>
            </sp>
            <sp xml:id="SDZ2-Redna-08-1998-04-01.sp113">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Besedo ima še Jakob Presečnik, nato pa gospod minister in gospod direktor
               Darsa, Brodnik.</p>
            </sp>
            <sp xml:id="SDZ2-Redna-08-1998-04-01.sp114">

               <speaker>JAKOB PRESEČNIK:</speaker>

               <p>Gospod podpredsednik, hvala za besedo. Ker sem bil imenovan, zaradi tega sem se pač
               oglasil. Jaz sem že prej prebral nekaj sklepov, ki so bili sprejeti in na seji
               državnega zbora in na seji odbora za infrastrukturo in okolje, s katerimi zahteva
               državni zbor in odbor, da se določene stvari iz vseh teh poročil pojasnijo, da vlada
               da pojasnilo za posamezne trditve. Konec koncev, za to poročilo obstoja tudi mnenje,
               odgovor nanj. Mi smo zahtevali, da poda vlada pojasnila na vsa ta silna poročila, na
               vsa mnenja. Tudi državni zbor je sprejel rok, da računsko sodišče temeljiteje
               pregleda, ampak rok je 90 dni. Vendar jaz osebno - to seveda ni mnenje odbora -
               osebno mislim tako, da je treba zadevo peljati, torej točko naprej, da se s
               primernimi amandmaji za drugo obravnavo v bistvu zagotovi primerna kontrola in jasno
               in pregledno izvajanje nacionalnega programa izgradnje avtocest za naslednje obdobje
               oziroma do dokončne izvedbe. Mislim, da so vsi sklepi, ki so že bili sprejeti,
               naravnani na ta način oziroma v tej smeri, da mora vlada pač določena pojasnila in
               določena stališča do teh poročil, mnenj in ne vem česa še vsega pač podati. Hvala
               lepa.</p>
            </sp>
            <sp xml:id="SDZ2-Redna-08-1998-04-01.sp115">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Besedo ima gospod minister, mag. Anton Bergauer.</p>
            </sp>
            <sp xml:id="SDZ2-Redna-08-1998-04-01.sp116">

               <speaker>MAG. ANTON BERGAUER:</speaker>

               <p>Hvala lepa, gospod predsedujoči. Spoštovane poslanke in poslanci! Jaz bi še enkrat
               ponovil to, kar sem že v prejšnjem uvodu. Namreč, v lanskem letu sem posebej imenoval
               komisijo za pregled teh treh odsekov, ki so bili navedeni. Komisija je po štirih
               mesecih dela to poročilo oddala, na kar je bilo potrebno dobiti tudi še drugo stran
               mnenja oziroma odgovor na vse te trditve. Ta odgovor je tudi prišel in smo tudi
               okviru ministrstva računskemu sodišču posredovali obe gradivi in potem v prejšnjem
               mesecu 18. marca sem sklical sestanek vseh vpletenih v dogajanja, tako komisije kot
               pripravljalcev izvajanja oziroma sedaj s strani Darsa, tako da bi stvarem prišli do
               dna in na osnovi tega pripravili konkretno korektno poročilo za vlado, ki bi potem
               lahko tudi nadalje ukrepala.</p>
               <p>Ko bomo to naredili, predviden je ta novi sestanek in oblikovanje potem dokončnega
               poročila v naslednjih dneh, se pravi v naslednjem tednu. Mislim, da bo to v prvi
               polovici tega meseca to tudi opravljeno, in na osnovi tega bomo potem pripravili
               konkretno poročilo za vlado, ki bo lahko podala tudi potem svoje mnenje na parlament.
               Seveda bi pa želel, da stvari, ki so se dogajale v preteklosti, za katere je potrebno
               seveda pogledati, ali so bile korektne ali ne, ker črno-bele slike seveda nikoli ni,
               bi pa želel, da dogajanja in dogodke v preteklosti ne vplivajo na izvajanje programa
               avtocestnega programa v bodoče. Zato želimo, da ob vzporednem reševanju odprtih
               vprašanj za nazaj peljemo normalen postopek gradnje avtocestnega programa v Sloveniji
               dalje. Računsko sodišče bo verjetno tudi dalo na podana gradiva svoje mnenje. Tega do
               sedaj še nismo dobili. In ko bo vse to pripravljeno, bomo seveda tudi prek vlade
               ustrezno gradivo potem posredovali v obravnavo odboru za infrastrukturo in okolje in
               nato državnemu zboru. Toliko morda, da ne bi kdo bil prepričan, da glede na
               imenovanje komisije, da se je postopek kjerkoli ustavil, ta postopek teče naprej, in
               ker je to zelo obsežna materija, ker to so le trije veliki odseki, kateri so bili
               dani pod drobnogled za nazaj, seveda se takšne stvari ne dajo čez noč narediti in sem
               prepričan, da bo to, kot sem povedal, v teh naslednjih dneh se bo to odvijalo dalje
               in da bomo prišli do tega poročila. Hvala lepa.</p>
            </sp>
            <sp xml:id="SDZ2-Redna-08-1998-04-01.sp117">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister. Repliko ima Ivo Hvalica.</p>
            </sp>
            <sp xml:id="SDZ2-Redna-08-1998-04-01.sp118">

               <speaker>IVO HVALICA:</speaker>

               <p>Hvala lepa. Gospod minister niste prepričljivi. To bi držalo, če bi zdajle bili
               meseca decembra, ampak mi smo 1. aprila. Žal na ta šaljivi dan razglabljamo o silno
               resnih zadevah. Niste prepričljivi. Sedem mesecev za to. Ja, lepo vas prosim! Jaz bi
               rad pa še nekaj drugega rekel. Vi ste celo pričakovali, glede na to, da odbor ni
               opravil svoje naloge in ni zagnal vika in krika po tem poročilu, vi ste pričakovali,
               da bo šlo to mimo. In zdaj pridemo do tam, kar sem omenil že, ko smo začeli
               obravnavati to točko: ne morejo biti vsi, ki izvajajo in nadzirajo ta resor, iz iste
               stranke; organsko je pač to tako, da drug drugega ščiti. Pa je Jakob lahko "fajn"
               fant, in tudi je, ampak jasno, da svojega ministra ne bo zatožil. Torej mene ne boste
               prepričali, da si vi sedem mesecev prizadevate. Kje pa! Vi ste že mislili, "hop, pa
               smo jih, šlo je mimo!" Verjamem, da ste tisti dan, ko je šlo to skozi odbor, zvečer
               dostojno zapili to zadevo, prepričan sem. To je bilo za vas neizmerno olajšanje.</p>
               <p>Pravite - uporabljam vaše izraze - da bi stvari prišli do dna, ste rekli. Gospod
               minister, stvar je na dnu! Kam hočete, še večje dno? V breznu je! Težko bo seči dol;
               dol je, čisto globoko. Nabralo se je en kup umazanije in luže na tem dnu. Seči bo
               treba skozi to in zagrabiti tisto na dnu, drugače ne bo šlo. Ta stvar je, žal, zame
               nepreklicno umazana. Dvomim, da bi se sicer pod eno takšno poročilo podpisali tako,
               bi rekel, kvalificirani - verjetno so tudi eminentni strokovnjaki, ne poznam vseh,
               kakšno ime poznam - dvomim! Ti ljudje so verjetno imeli tudi neke vrste,
               predpostavljam, celo avtocenzuro v smislu neke zavore, ko so morali te stvari
               napisati. Sigurno je, da če bi tu dobili neodvisno tujo revizijsko družbo - lahko bi
               se poslužili, recimo, belgijske "Wincotte", se imenuje, famozno znana evropska
               družba, in navsezadnje gremo v Evropo. Ta bi šele napisala! Malo drugače bi to
               napisala. Ampak kljub vsemu poročilo deluje, prvič, zelo pozitivno, uravnano je,
               dobronamerno, je tudi kvalificirano in je tudi dovolj, gledano s finančnega aspekta,
               finančno ovrednoteno. Žal tu ni bilo, očitno, ljudi, ki poznajo obračun gradbenih del
               in gradbene kalkulacije, da bi podali natančneje te ugotovitve. To je malo škoda,
               drugače je pa to poročilo dobro. In to poročilo - jaz ponavljam še enkrat - je pač
               osnova, da se to dno, kot vi pravite - ker vi hočete priti do dna - da se to dno
               počisti. To je dno.</p>
               <p>Jaz ne vem, kaj boste vi zdaj na vrat na nos naredili, ker vi niste nič od tega
               omenjali, ne minister, ne gospod Brodnik, ne gospod Di Batista, vi do danes niste
               omenjali nič. Vi ste mislili, da je šel vihar mimo. Zvoni in zato moram nehati. Ampak
               neham samo za zdaj. Danes še ne bom odnehal. Hvala.</p>
            </sp>
            <sp xml:id="SDZ2-Redna-08-1998-04-01.sp119">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Hvalica. Gospod Jakob Presečnik ima repliko na izvajanje gospoda
               Hvalice.</p>
            </sp>
            <sp xml:id="SDZ2-Redna-08-1998-04-01.sp120">

               <speaker>JAKOB PRESEČNIK:</speaker>

               <p>Hvala lepa za besedo. Glede na to, da sem bil zopet imenovan, čeprav, kot da sem
               "fajst" fant ali kako je bilo rečeno. Moram le poudariti to, da imamo vsi osebno v
               poročilu odbora za infrastrukturo in okolje na strani 7 in 8 napisane vse dileme, ki
               so se pojavljale pri diskusijo okoli 4. točke dnevnega reda odbora oziroma 32. točke
               8. seje državnega zbora. Vse te zadeve. In na podlagi teh alinei in teh mnenje in teh
               razmišljanj in na podlagi vsega gradiva, ki je bilo dostavljeno članom odbora, smo
               tudi sprejeli tisti dodatni sklep, ki sem ga že prej prebral. Hvala lepa.</p>
            </sp>
            <sp xml:id="SDZ2-Redna-08-1998-04-01.sp121">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Presečnik. Repliko na izvajanje, gospod Ivo Hvalica.</p>
            </sp>
            <sp xml:id="SDZ2-Redna-08-1998-04-01.sp122">

               <speaker>IVO HVALICA:</speaker>

               <p>Hvala lepa za besedo. To, kar bom zdaj rekel, ne jemljite zlonamerno, ampak je pa
               zelo poučno. Ne vem, ali se je to zgodilo slučajno ali ne. Ampak poglejte, kako je
               dolga ta točka dnevnega reda, kjer je bilo navedeno to poročilo. To je vse točka
               dnevnega reda. Ena - 4. točka dnevnega reda. Vse skupaj. Tu notri je pa z enakim
               tekstom, kot je sklep vaškega odbora Gabrovica - brez da bi podcenjeval Gabrovico,
               verjetno, da imajo tam dober pršut, če je to Gabrovica na Krasu, ne vem - enako je
               napisano tudi poročilo posebne komisije. Vidite, to se ne sme zgoditi. To poročilo je
               nekaj drugega. To poročilo, to od vaškega odbora Gabrovica je tudi ovrednoteno... A
               ne. VD14 sem mislil, da so... Ne vem, ampak verjetno gre v zvezi s traso VD14. To je
               ena dimenzija. Druga je pa ta dimenzija. Ta dimenzija, ki je tu markirana, je enak
               tekst itd.. Je pa vredna nekaj milijard tolarjev. Verjamem, da se to ni zgodilo
               namerno. Prosil pa bi, da bi drugič to bilo malo drugače napisano. Ne tako, kot je
               to. Hvala lepa.</p>
            </sp>
            <sp xml:id="SDZ2-Redna-08-1998-04-01.sp123">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospodu Ivu Hvalici. K besedi se je javil direktor Darsa, gospod inženir
               Brodnik. Mislim, da nima nihče nič proti, da nastopi. Ker nima, gospod inženir
               Brodnik, izvolite.</p>
            </sp>
            <sp xml:id="SDZ2-Redna-08-1998-04-01.sp124">

               <speaker>JOŽE BRODNIK:</speaker>

               <p>Hvala lepa. Spoštovani, zdaj se mi vedno bolj potrjuje moje prepričanje od četrtka
               tistega tedna, ko sem rekel, da pravzaprav vse skupaj vodi v nek obračun, ne pa v
               jasno razčiščevanje situacije.</p>
               <p>Tudi v tem poročilu, ki je tukaj prezentirano na eni strani s strani gospoda
               Hvalice, so ugotovitve posebne ugotovitve, ki jo je imenoval minister za promet in
               zveze. In na podlagi naših prošenj, da bi se s to komisijo kadarkoli srečali, da bi
               lahko pojasnili naša stališča med njihovim delom od maja lanskega leta naprej, nismo
               bili nikoli povabljeni, čeprav sem se jaz osebno v imenu vseh strokovnjakov, ki
               delamo na avtocestnem programu Republike Slovenije, ponudil, da čakamo v predsobi na
               poklic, da bomo povabljeni na razgovor. Do tega srečanja še danes ni prišlo. Tudi na
               zadnje povabilo ministra osebno, kjer je 9. marca povabil posebno komisijo za ocene
               investicij ob 16. uri v sejni sobi ministrstva za promet in zveze, Langusova 4, VII.
               nadstropje, tema razgovora: obravnava poročila in priporočil, ki jih je pripravila
               posebna komisija za oceno investicij, nobeden od komisije - razen gospoda Čučka, ki
               je podsekretar ministrstva za promet in zveze - ni prišel. Tako da ne jaz ne moji
               kolegi - govorim v širšem smislu ne samo iz Darsa - niti ne poznamo gospoda Kosa
               mlajšega, to je sin tistega gospoda Kosa, ki je projektiral avtocesto od Ljubljane do
               Trojan prek vrhov, gričevij s priključki na višinah par sto metrov - on je bil v tej
               skupini - in z viadukti in predori na več kot polovico celotnega odseka. Jasno,
               takrat smo mi zelo korektno in dobronamerno delali s civilno iniciativo, katere član
               je bil tudi gospod Kos, in strokovno pojasnili njihove zmote v njihovih predpostavkah
               in tudi kasneje tekom dela tega avtocestnega programa se je pokazalo, da smo imeli
               prav. Kajti, dosežen je bil tako strokovni kot tudi politični konsenz ravno na tem
               odseku Šenjakob - Blagovica, Blagovica - Vransko.</p>
               <p>Končno smo dobili to poročilo uradno od ministrstva za promet in zveze 3. oktobra
               1997. To se pravi od maja do oktobra se ni dogajalo nič, z nami kot obtoženimi. No,
               in kasneje smo dobili to poročilo. Na to poročilo smo mi najprej odgovorili 9.
               oktobra in poslali v vednost. Torej, poročilo smo obravnavali, odgovorili gospodu
               ministru Bergauerju in v vednost poslali vladi Republike Slovenije - predsedniku
               Janezu Drnovšku, odboru za infrastrukturo v državnemu zboru - Jakobu Presečniku in
               nadzornemu svetu DARS, d.d. - vsem dosedanjim članom. Jaz bi tukaj rad pojasnil tudi
               te strašne obtožbe, ki jih je izrekel gospod Hvalica, da: kdo je dovolil, da mesto
               Ljubljana sofinancira pri izgradnji avtocestnega obroča vzhodne in severne avtoceste
               v Ljubljani. Prav ta državni zbor, katerega član je bil v prejšnjem zasedanju ali pa
               parlamentarnem obdobju tudi gospod Hvalica, je to zahteval in na podlagi tega sklepa
               državnega zbora je tudi prek vlade Republike Slovenije bila realizirana pogodba o
               sofinanciranju z mestom Ljubljana.</p>
               <p>Govoril je tudi o tem, da nismo bili pod kontrolo. V nadzornem svetu Darsa, v
               dosedanjem - to se pravi donedavnega - je bil tudi član Socialdemokratske stranke
               Slovenije in je budno spremljal naše delo in v smislu tega smo mi tudi v tem odgovoru
               napisali pod točko 3. Če smem prebrati: "Po 150. členu ustave Republike Slovenije in
               po zakonu o Računskem sodišču, Uradni list številka 48/94, je Računsko sodišče
               najvišji organ kontrole javne porabe. Poročilo pri svojih ugotovitvah, ocenah in
               mnenjih dejansko posega v pristojnost Računskega sodišča." Govorimo o tej komisiji.
               "V kolikor ministrstvo za promet in zveze ocenjuje, da je potrebno dodatno preverjati
               poslovanje DARS d.d., s stališča zakonitosti, gospodarnosti in namenskosti porabe
               sredstev javne porabe, ima možnost predlagati Računskemu sodišču kot pristojnemu
               organu kontrole uradno izvedbo vseh potrebnih revizij." To smo mi pisali 9. oktobra
               lani, čeprav je ta sklep bil pred nekaj dnevi sprejet in ga mi pozdravljamo. Kajti,
               permanentna kontrola je najboljša - bom rekel - zadeva, da se stvari korektno peljejo
               in da so tudi vsi obveščeni, kateri dvomijo o nekem delu ali realizaciji nekega
               projekta. DARS d.d., poudarja, da Računsko sodišče že 3 leta intenzivno izvaja
               revizije nad DARS d.d. in to prav v zvezi s vprašanji, ki jih obravnava poročilo,
               vendar Računsko sodišče do sedaj dokončno ni ugotovilo še nobene nezakonitosti,
               nikakršnega negospodarnega ravnanja ali nenamenske porabe sredstev. Imam tudi edino
               dokončno poročilo, zato je tudi javno - tiste stvari, ki se pa danes govorijo po
               Sloveniji in tudi tukaj, pa niso še dokončne in so prejudic kot je tudi bil ekspoze
               gospoda Hvalice prejudic; kajti, bral je tisto, kar tukaj pred novinarji, jasno,
               deluje bombastično, ni pa govoril o tistem, kar je stroka odgovorila na to poročilo,
               po našem - govorim z vso odgovornostjo - "inkvizicijske komisije", ki je bila v
               tistem času spomladi postavljena zato, da sesuje Dars in avtocestni program.</p>
               <p>Vendar moram povedati sledeče. DARS-u d.d. so bili vročeni naslednji sklepi ministra
               za promet in zveze o potrditvi dodatkov k investicijskem programom. Prvič. Sklep o
               potrditvi dodatka k investicijskem programu izgradnje štiripasovne avtoceste Arja
               vas-Vransko 28.3.1997; sklep o pogojni potrditvi dodatka k investicijskem programu
               izgradnje druge faze avtoceste Hoče-Arja vas z dne 24.4.1997; sklep o pogojni
               potrditvi dodatka k investicijskemu programu izgradnje vzhodne avtoceste
               Šentjakob-Malence in severne obvozne ceste Zadobrova-Tomačevo dne 24. aprila 1997;
               sklep o potrditvi dodatka številka 2 k investicijskem programu izgradnje štiripasovne
               avtoceste Arja vas-Vransko z dne 3.9.1997. In tukaj moram povedati, da je gospod
               minister ravnal popolnoma pravilno, kajti on je imenoval še drugo komisijo za pregled
               investicij in investicijskih programov, ki je v svojem poročilu potrdila vse te
               odseke, da so bili projektirani, izvajani korektno in zato nam je tudi s posebnim
               elaboratom - na podlagi katerega je podpisal sklep gospod minister - potrdila, da je
               bilo delo na avtocestnem programu - na teh odsekih, ki sem jih govoril - korektno. To
               so pa ravno odseki, katere je obravnavala tako imenovana "Kosova komisija". Mnenje,
               da je ta komisija dobronamerna, da je stvar prišla do dna, gospod Hvalica, mislim, da
               boste vi in ostali kolegi kmalu ugotovili, da ni na dnu, ampak je vrhunsko delo. Da
               je sistem, ki realizira avtocestni program v Republiki Sloveniji, ne samo družba za
               državne ceste, katero je izredno dobro predstavil gospod Di Batista in ki dela s
               skrajnimi napori, da smo realizirali v teh 3 letih že prek 130 km; da je v izgradnji
               ali v pripravi še prek 100 km; da je tukaj praktično zgrajenih ali v izgradnji ali v
               pripravi 250 km slovenskih avtocest, da je to 2/3 na potezi vzhod - zahod, ali se
               bližamo, ali smo tu nekje, polovico vsega avtocestnega omrežja, ki je bil v
               parlamentu sprejet že leta 1993: sever - jug - vzhod - zahod. Kontrolni mehanizmi pri
               projektiranju, če govorimo samo o projektiranju, kajti to je samo eden od segmentov
               našega dela - rekel bom - slovenskega dela, kajti nisem zastonj rekel, da je to
               nadstrankarski projekt. Vi ste me prehiteli - nacionalni in tudi jaz sem govoril
               večkrat, da je to nacionalni projekt in to bom govoril do konca. Dejansko, če ne bo
               tukaj državni zbor, vlada in vsi akterji, ki smo zadolženi po vaših sklepih, ravnali
               v pozitivnem naboju, potem bomo zadevo dejansko sesuli, ampak v škodo slovenskega
               naroda. To vam povem. Se pravi, če projektantje, ki so bili izbrani na licitacijah -
               zajeti so vsi slovenski projektanti, vse univerze, vse institucije. Povejte mi,
               katera še manjka. Samo eno mi naštejte v Sloveniji od znanih vrhunskih ali boljših
               institucij ali projektantskih organizacij, ki niso vključene v načrtovanje slovenskih
               avtocest. Enega mi povejte!</p>
               <p>Drugo - to so vrhunski strokovnjaki z dolgoletno prakso. Vi ste govorili o nadzoru.
               Gospod Hvalica, za nadzor je treba imeti visoko strokovno izobrazbo s strokovnim
               izpitom. To niso šale. To ne more vsak govoriti, kaj je nadzor. Nadzor nad visokim
               gradnjam? je eno; ometi 2,5 cm so eno, longi tudi onalni projekt dolžine 20 in več
               kilometrov je popolnoma nekaj drugega. Če ste delali na tem - vi ste rekli - plato. Z
               vsem spoštovanjem, prehod Fernetiči - prehod Fernetiči je eno. Samo Dane - Fernetiči
               avtoceste je nekaj drugega. V bistvu nekaj drugega. Poleg tega, da so tukaj zajete
               vse institucije univerze zajete, imamo projektni svet Darsa. Tukaj so eminentni
               strokovnjaki razno raznih profilov in na čelu tega je prof. dr. Juvanc, ki predava
               načrtovanje in projektiranje avtocest na univerzi v Ljubljani. Če to ni dovolj, potem
               ne vem, kaj je dovolj. Potem imamo revizijsko komisijo. Revizijsko komisijo, kjer so
               tudi gospod Pečar in taki projektantje, ki so imeli druge ideje, da gremo ne po
               dolini Črnega grabna, ampak gremo pred Trojanami v drugo dolino in jo potem povozimo
               z avtocesto. Lokalne skupnosti in tudi okoljevarstveniki in strokovnjaki globalnega
               načrtovanja v Sloveniji so bili proti in prav so imeli. Tudi ko se govori tukaj o 200
               milijonih mark, da je cenejša ta varianta, ko piše to tamle gospod Kranjc, to je
               navadna, ampak na to nima smisla niti odgovarjati, kajti mi smo na vse odgovorili.
               Odgovorili smo tudi zdaj - pisno. Ali ste dobili izračun na odboru za infrastrukturo,
               gospod Hvalica? Ker vi niste imeli več časa mene poslušati, ste me pustili z odprtimi
               usti, pa ste šli raje Petrovčičevo nagovarjat, da je napadla prek Jakšeta,
               neupravičeno, cel sistem. Tudi to je treba vedeti. In smo točno vedeli, da se bo to
               zgodilo, ker sta se zmenila pred sejo.</p>
               <p>Govorim sledeče; če menite, kdorkoli, da sistem načrtovanja - zdaj smo skoraj pri
               načrtovanju, pa si bom dovolil, če smem še kakšno minuto več - dobiti boljše
               strokovnjake tudi iz tujine. Prišli so tujci, inžeringi so prišli; prvič - bili so
               arogantni. So rekli: mi vse znamo. Drugič so prišli prositi, tretjič so prosili, če
               lahko kakšne parcialne stvari delajo. Slovenski projektanti in slovenska
               investicijska stroka - to je širše kot gradbena stroka - je vrhunska v Evropi in
               svetu. Vi veste, gospod Hvalica, sami dobro veste - dobro, vi ste delali v
               jugoslovanski izgradnji pri kralju Idrisu, to je druga stvar. Slovenija in takratna
               Jugoslavija je gradila največje projekte. Slovenija je gradila projekte, ki so bili
               na enem mestu skoraj milijardo dolarjev, ki jih je gradila v roku, kvalitetno in tako
               dalje - to dobro veste - in so čudež tehnike in slovenskega znanja. Naprej, prihajajo
               tuji strokovnjaki. Gospod sekretar za infrastrukturo Evropske unije - kaj je rekel?
               Kaj je rekel - fantastično! Je prišel direktor Evropske investicijske banke - se ni
               mogel načuditi, kakšen model je državni zbor, katerega član ste vi bili - in vsa
               čestitka - leta 1993 postavil; da ne gremo v koncesijsko izgradnjo. Kajti najcenejše,
               če je Slovenija oziroma država sposobna: da ima stroko, da ima lastno znanje, da
               pridobiva kredite po najnižji obrestni meri, ko je to možno v svetu - in z
               najboljšimi pogoji 5 plus 15 let - kot pa: da dobimo koncesionarja, ki postavi visoko
               ceno, ki ga ne briga po 20-ih letih, da bo pustil razsuto cesto za sabo, in ki ravno
               tako zahteva državne garancije za ves izgubljen predviden dohodek. Kajti, če on
               projecira v svoji finančni konstrukciji in jo je dal v potrditev - to je bilo na
               Madžarskem - da bo dobil toliko in toliko iz cestnin, pa tega ni dobil, predhodno ob
               podpisu pogodbe dobi državne garancije države in razliko vnovči na prvi poziv po
               revolting garanciji. Tudi to vemo.</p>
               <p>Gremo naprej na pridobivanje zemljišč. Na primer, danes je cela ekipa v Lendavi,
               kjer razčiščujemo zadevo, ki je zelo aktualna tudi v tem trenutku, ker se hoče tudi s
               tem narediti zopet neko afero. Afere ni v našem delu! Preveč ljudi in preveč je
               sistem razvejan, da izloča vse nepravilnosti sam iz sebe - ga ni treba drugim. Pa še
               računsko sodišče smo mi s svojo prošnjo oktobra prosili - to, kar je državni zbor,
               gospod Veber, čestitam, predlagal kot sklep. Razumete? Se pravi, tudi tukaj
               razčiščujemo na področju zemljišč. Vse tabele dajemo, dali smo v časnike, tudi v
               Savinjski vestnik v Savinjski dolini objavili kriterije ocenjevanja. Danes dajemo vse
               kopije v 50-ih izvodih vsakemu človeku, da bo seznanjen s stroko. Tudi, kako je
               cenilska stroka prišla do posameznih korekcijskih faktorjev pri ocenjevanju zemljišč,
               njiv in tako dalje. Tudi to dajemo.</p>
               <p>Če pridemo naprej do izvajanja - bom skrajšal. Mi smo imeli ali hoteli so nekateri
               narediti takrat afero z oddajo dela Italijanom. Vi ste to zagovarjali, nekdo drug je
               skočil - tudi v tem državnem zboru - "Ne tujcem!" in tako dalje. Mi zagovarjamo: "ne
               tujcem", vendar - mednarodne licitacije. Kajti, slovenska gradbena operativa in
               gospodarstvo - to ni samo operativa, daleč od tega - je dovolj sposobna, da se
               spopade z najtežjimi izzivi, tudi na tunelih. Tunel Karavanke je bil univerza za
               slovensko gradbeno operativo. Danes se to gradi po tekočem traku v najtežjih pogojih.
               Zdaj je prišel naš kolega iz Turčije, ker ima Turčija težave na enakem terenu, kot
               imamo mi tukaj v Golovcu. Splošni konzilij, zaključek konzilija slovenske rudarske
               stroke je, da smo mi daleč v tehnologiji in v sistemu sanacije težav pred tujci.
               Licitacije: zakon o javnih naročilih. Zakonu o javnih naročilih je vzel za model naše
               delo v preteklosti. Če berete od točke do točke, je to, kar smo mi delali štiri leta,
               je lansko leto zakon o javnih naročilih povzel v svoj tekst. Vendar, gospod Černigoj,
               ki je avtor tega udarnega teksta, ker to so ljudje,ki so prvič: neizkušeni, v nobeni
               gospodarski ogranizaciji ni uspel, je šel v Grosuplje, čez pol leta je mogel iti, ker
               ni bil sposoben za nobeno delo. Gospod Jakše stvari javno podita. Ni pošteno, ni
               korektno. In ta gospoda je to napisal, zato da bi nas "sesuli." Gospod Ravnikar je
               sedel v kotu te sobe na komisiji, govoril je tisto, kar je Čuček napisal kot ločeno
               mnenje. Vsi ste prebrali, imate vsa mnenje, celo v časopisu "Dnevnik je bilo, ki je
               napisal" o konstruktu brez meja, zato da "sprovocira". Samo mene ne bodo. Tudi moje
               kolege ne bodo. To je sistem, to je sistem, ki ga je potrdila stroka in politika. Če
               pa nekateri posamezni mislite drugače, ne boste uspeli, to vam povem. Naprej,
               licitacija. Posebna strokovna komisija gospodarske zbornice, pravnikov itd. je
               ugotovila - in na koncu nadzorni svet; napadli ste gospoda Zimška kot predsednika
               nadzornega sveta. Pravniki so ugotovili na podlagi zakonskih aktov in 8. člena ustave
               - če poznamo, kaj pravi 8. člen ustave, da ima mednarodni sporazum težo mednarodne
               pogodbe - da je bila odločitev pravilna. Če odločitev ne bi bila pravilna, bi mi že
               zdavnaj "leteli". Samo mi nismo "nori", da bi "leteli" in se nikoli v kaj takega ne
               bomo spuščali.</p>
               <p>Oddaje naprej. Gospod Černigoj pravi: ne sme biti, če pride do spremembe rondoja. Vi
               ste rekli: sprememba rondoja. To je popolnoma laično, nestrokovno mnenje. Kajti zakon
               o obligacijskih razmerah in licitacije točno predvidevajo, da je treba v ponudbah
               vsakega izvajalca - in to dobro, gospoda Hvalica, veste - da tudi elemente
               kalkulacije, ki so na licitaciji doseženi, na podlagi katerih se spremenjene
               okoliščine ali spremembe projekta v času izvajanja skalkulirajo, preverijo in
               potrdijo. Mi imamo posebno skupino - jaz temu kar rečem državna kalkulacija - ki vsak
               zahtevek izvajalcev na podlagi predkalkulacij na podlagi analiz in na podlagi
               kalkulacij - mislim, da se midva dobro razumeva, kaj mislim - točno ugotovijo, kaj je
               prava slovenska cena na podlagi licitiranjih elementov. In v povprečju ta državna
               kalkulacija izbija te zahtevke od 10% do 15%. Kaj hočete več? Jaz se celo sprašujem,
               ali je to nekaj narobe z zahtevki ali je nekaj narobe z nami, ki smo preveč
               rigolozni. Tudi to. V času izvajanja gradenj. Poglejte, kam smo zašli danes v
               Sloveniji. Mi hočemo spremeniti to Slovenijo v majhno mesto z dvema milijonoma ljudi
               na velikem prostoru, s povezavami, ki so fantastične. Danes pridete iz Ljubljane do
               Sežane, do italijanske meje v pol ure. Jutri boste prišli do Nove Gorice. kajti
               manjka nam samo še dobrih 20 km, gospod Hvalica. In tudi Rebernice bodo šle po tem
               programu v realizacijo. Vendar ne na ta način, če bomo slabo namerni in z negativnim
               nabojem, ampak s pozitivnim nabojem vsi skupaj. Proti Kopru imamo samo še 20
               kilometrov. Od Šentjakoba prek Blagovice do Vranskega se dela s polno paro. Vendar
               vam moram nekaj povedati, kar danes ni bilo tukaj točno povedano. Brez sprejetja
               "rebalansa", tako imenovanega pod narekovaji govorim, ker bi moral celo ime, in brez
               zakona o zbiru namenskih sredstev po letu 1999, se pravi 2000, ne moremo nobenega
               odseka več razpisati, ki bo trajal prek leta 1999. To so pa praktično vsi večji
               odseki, daljši odseki, kajti njihovo delo, če ne drugega tudi po otvoritvi, spuščanja
               v promet, se bo nadaljevalo še v letu 2000. Mi ne moremo nobene licitacije več
               izvesti. Vi pa pravite: "Še en teden se bomo pogovarjali." O čem, gospod Hvalica?
               Pridite, imate možnost, imeli ste v nadzornem svetu svojega človeka, spremljal nas je
               in tukaj piše črno na belem: "Nadzorni svet je vedno potrjeval naše delo". Nikoli ni
               bil proti, tudi vaš član stranke ne. Hvala, ker vidim, da bom predolg. Hvala lepa.
           </p>
            </sp>
            <sp xml:id="SDZ2-Redna-08-1998-04-01.sp125">

               <speaker>PODPREDSEDNIK MIROSLAV LUCI:</speaker>

               <p>Hvala lepa inženirju Brodniku. Repliko ima gospod Ivo Hvalica. Repliko? Kaj imaš
               proceduralno? Replika je, pa če je replika, boste lahko takoj.</p>
            </sp>
            <sp xml:id="SDZ2-Redna-08-1998-04-01.sp126">

               <speaker>IVO HVALICA:</speaker>

               <p>Spoštovani gospod Brodnik, neverjetno ste čustveno reagirali, očitno ste prizadeti,
               tudi jaz bi bil, če bi se zgrinjali takšni oblaki nad mojo glavo. Začeli ste tresti
               tudi tehnične podrobnosti, govoril o stvareh, o katerih jih nisem govoril, predvsem
               ste govorili o tehnologiji, o tehniki, finance ste pustili tako na strani. To je pa
               tisto, kar mene zanima. Ampak sedaj po vrsti. Po vaših izjavah - obračun, ste rekli
               vi, da je to obračun, ne pa razjasnjevanje situacije. Ja, kaj pa je drugega obračun?
               Obračun je razjasnjevanje situacije, kot ste vi rekli. Če gre za denar, je
               razjasnjevanje finančne situacije. Tam ste rekli strašne obtožbe, ki da letijo na
               sofinanciranje mesta Ljubljane. Tu sploh niste razumeli, kaj sem hotel reči. Ne.
               Hvala bogu, da kdo sofinancira. Tudi Nova Gorica sofinancira. Edino mesti Ljubljana
               in Nova Gorica sofinancirata, vsaj tako ste navedli med viri, ta program. Ne. Jaz sem
               vam očital to, da ste na zahtevek Ljubljane... Meteorna kanalizacija, da vas spomnim,
               2 milijardi, pač to njim ugodili. Zakaj tako? Na to pa niste odgovorili. In potem,
               kako si upate nekaj takega reči, da se sesuje Dars in avtocestni program? Lahko, da
               se sesuje Dars, lahko, ne pa avtocesti program. Avtocestni program lahko delamo tudi
               brez Darsa. Lahko se imenuje tudi DASC, ali ne vem kako? Pa kaj je Dars, bog? DARS je
               delniška družba, katere večinski lastnik oziroma lastnik je država in skupščina Darsa
               je država. In potem, skoraj ste epsko tu zapel: ni na dnu, ampak vrhunsko delo. Ne
               glede na to, da bi se dalo o tem diskutirati, ker Ravbar komanda sigurno ni vrhunsko
               delo, pa so jo delali več ali manj isti strokovnjaki. In tudi Karavanke ne. Osem
               desetletij je železniški predor v Podbrdu, pa še ni zahteval sanacije, osem
               desetletij. Karavanke pa prvo desetletje, zato ne bi govoril o teh vrhunskih delih.
               Veste, in ni treba niti se spuščati, kaj sem jaz delal, ker očitno nimate pravih
               informacij. Nisem delal samo na Idrisovem, toliko vam odgovarjam, stanovanjskem
               programu, ampak sem delal tudi pri multinacionalki. Veste, tam bi se lahko pa malo
               naučili tudi vi. Verjemite mi, da bi se lahko marsičesa naučila. Jaz sem se tam učil
               od prvega do zadnjega dne - gradili smo največjo opekarno na afriškem kontinentu.</p>
               <p>Potem, jasno, ugotavljate tukaj, kako je vse skupaj na visoki znanstveni podlagi,
               ampak inženir Brodnik, avtoceste danes niso več znanost. Če imate denar, lahko
               naredite kakršnokoli avtocesto in jaz sem zadnjič povedal to, kakšna je razlika med
               prejšnjim in sedanjim sistemom. V prejšnjem sistemu je bilo težko narediti in lahko
               prodati. Zdaj je pa narobe, ni problem narediti. Za ta denar, ki ga dajemo za ta
               avtocestni program - kogarkoli dobimo, da nam to naredi, kogarkoli. Kogarkoli,
               ponavljam in to bodo pridrveli bodo, ker to so tudi za evropske pojme veliki posli,
               veliki posli. Ne nazadnje so tu že bili tudi tujci in potem z odbora za
               infrastrukturo, meni očitate, da sem šel Petrovčičevo nagovarjati. Sploh, če bi vi
               vedeli, o čem sva se midva pogovarjala. V zvezi z načeto... Sploh pojma nisem imel, s
               tem se je ukvarjal moj kolega Špiletič, ki ga, žal, ni tu. Bi vam tudi povedal - in
               ne nazadnje ste tudi videli, da nisem imel nič s tem v zvezi - jaz se bolj ukvarjam,
               veste, s tistim tajnim dokumentom tam na ministrstvu za obrambo. Tisto me bolj
               zanima. To delam tako bolj, bom rekel, tako za hobi. In potem vi rečete: ne boste
               uspeli. Seveda bomo uspeli, mi tu v državnem zboru bomo uspeli in če bo potrebno bomo
               naredili tudi kakšno rošado. Jo moramo in do tega se bodo dokopali tudi poslanci
               koalicije, ker rebalans ne delamo zato, ker ste nam vi prinesli zdaj te papirje.
               Rebalans delamo zaradi tega, ker do sedaj avtocestni program ni uspel in samo zaradi
               tega. Samo zaradi tega. Nastal je finančni premik, nastal je časovni. Zaradi tega
               danes razpravljamo o rebalansu. Če bi teklo vse gladko, tako kot vi mislite, potem bi
               danes ta točka dnevnega reda ne bila na sporedu. Hvala lepa.</p>
            </sp>
            <sp xml:id="SDZ2-Redna-08-1998-04-01.sp127">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Replika, gospa Maria Pozsonec - se odpoveduje. Razpravljalcev ni več?
               Gospod Petan.</p>
            </sp>
            <sp xml:id="SDZ2-Redna-08-1998-04-01.sp128">

               <speaker>RUDOLF PETAN:</speaker>

               <p>Hvala za besedo. Spoštovani! Prej sem si pripravil ravno za tisti čas, ki ga imam na
               razpolago, vendar sedaj sem si pač še nekatere stvari iz poročila gospoda Brodnika
               zapisal in bi želel tudi še določene odgovore. Tako, da je v bistvu to tudi neka
               replika. Pa bom začel po vrsti.</p>
               <p>Pogovarjamo se o visokih prekoračitvah: 50%, 60% in tudi več procentov pa mi nekaj
               ne gre skupaj. Namreč, strinjam se, da če se nekaj gradi, če je to začetek, da se
               nekdo tudi uči - to je meni popolnoma jasno in se s tem tudi strinjam in to podpiram.
               Tudi če so takrat 100% prekoračitve, so zame upravičene, če do tega pride, ker se
               učimo. Vendar bi rekel tako. Dosedaj smo že toliko odsekov zgradili in so vedno
               prekoračitve in celo obratno gre: prej prekoračitev ni bilo, sedaj se pa nekako že v
               nove odseke vgradijo prekoračitve, da je že to obvezno. Pa se vprašam, ali se nismo
               ničesar naučili iz predhodnega odseka? Tu mi ne gre skupaj. Zato bi mi bilo jasno, da
               bi se sedaj te prekoračitve v finančnem smislu zmanjševale, ne pa, da se povečujejo
               in postajajo stalnica. To mi ne gre skupaj.</p>
               <p>Spomnil bi samo - prej nisem dobil odgovora na vprašanje sistema cestnin - pobiranje
               cestnin, odprt-zaprt, glede na Evropsko unijo in to, kar imajo - tem bi rekel,
               določeno boniteto Avstrijci, ker to je bilo posebej s strani Evropske unije -
               odgovora nisem dobil.</p>
               <p>Naslednje bi rekel o vrhunskem delu. Spoštujem delo vsakega, tudi gradbincev, in
               lahko rečemo, da so tudi določena dela, na katera bi lahko bili ponosni. Vendar, rad
               bi spomnil samo na tunel Golo rebro. Takrat, ko se je gradilo, so gradbinci, kolikor
               je meni znano, zaprisegali, da ni potrebna hidroizolacija, da bodo naredili vibriran
               beton, da bo vodotesen. Po 20-ih letih, ali pa še nekaj več, se je zgodilo to, da je
               bilo potrebno izolacijo zgraditi in narediti še eno plast iz betona in - kolikor sem
               videl številke - samo izdelava hidroizolacije na že obstoječi tunel in izdelava
               novega plašča stane 50% ali 40% več, kot stane gradnja čisto novega tunela. Lahko, da
               imam napačno informacijo, ampak tu nekaj ne gre skupaj. Da pa ne bi govoril o tistem,
               da ni nastal vodotesen beton, ampak da so pred leti ugotovili še velike razpoke in
               spravili noter nekaj kubikov betona. To je tudi še vprašanje, o katerem bi se dalo
               razpravljati.</p>
               <p>Naslednje, ali slovenska operativa da ali pa ne. Mislim, da tu sploh ni nobene
               dileme. Tudi če je - zame - malo dražja od tuje, sem jaz osebno še vedno za. Vendar
               prekoračitve pa niso potrebne, če je že osnovna cena, tudi če je 50% višja,
               prekoračitve niso potrebne. Zato še enkrat trdim, da mi tisto enostavno ni jasno.</p>
               <p>Zakon o javnih naročilih - če je to bilo posnemanje dela Darsa, kolikor je meni
               znano, je ta zakon o javnih naročilih, ki smo ga lani sprejeli, v neskladju z
               evropsko zakonodajo in to je bilo tudi jasno povedano. Zato se osebno s tem ne bi
               ponašal. In tisto naslednje - tudi s tem se ne morem strinjati, da če ne bo rebalansa
               danes ali pa jutri, če bomo čakali še en teden, potem ne bo več licitacij in se nam
               bo "sesul" nacionalni program izgradnje avtoceste. Potem vprašam tako, zakaj nismo
               tega rebalansa dobili, takrat ko smo ga že socialdemokrati zahtevali, da bi o tem
               razpravljali pred letnimi plani. Zakaj ni bil ta rebalans že lani? Sigurno bi ga bili
               lani sprejeli in potrdili. Zato ne trditi, da če bo še en teden počakal, da se bo
               program sesul. To ne gre skupaj.</p>
               <p>In navsezadnje: takšen rebalans, kot ga imamo, ko se povečuje tudi vrednostno za
               100% - z dveh milijard na štiri milijarde, imam nekako občutek, da je ta rebalans
               potreben ne samo zaradi tega, ker je vsak še hotel en odsek avtoceste zraven
               spraviti. To je dejstvo, to si moramo priznati. Vendar tudi zaradi tega, ker so bile
               podražitve in to takšne podražitve, ki so v tem dokumentu opisane, ki nekako nimajo
               legitimitete, nimajo potrditve, nimajo opravičila in zato sem prepričan, da je ta
               rebalans - ne samo zaradi naše krivde, ker smo razširjali cestni program, razširjali
               število km, ampak tudi zaradi nestrokovnega in dela, ki nekako ni imelo zakonske
               potrditve, in o čemer govori tudi ta dokument. Ker moram končati, bom tisti del, ki
               sem ga pripravil prvotno ob drugi priliki izkoristil. Hvala lepa.</p>
            </sp>
            <sp xml:id="SDZ2-Redna-08-1998-04-01.sp129">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Besedo želi še gospod Anderlič, pa še trije razpravljavci so dvignili
               roke.</p>
            </sp>
            <sp xml:id="SDZ2-Redna-08-1998-04-01.sp130">

               <speaker>ANTON ANDERLIČ:</speaker>

               <p>Glede na vehemenco gospoda Hvalice in na nujnost razčiščevanja določenih stvari,
               predlagam, da državni zbor danes opravi splošno razpravo in da tudi skladno s
               stališči odbora v roku tedna dni oziroma v nadaljevanju seje državni zbor opravi
               ostale obravnave. Predlagam <title>proceduralno,</title> da danes splošno razpravo
               zaključimo.</p>
            </sp>
            <sp xml:id="SDZ2-Redna-08-1998-04-01.sp131">

               <speaker>PODPREDSEDNIK MIROSLAV LUCI:</speaker>

               <p>Proceduralenpredlog gospoda Anderliča moram dati na glasovanje. No, do glasovanja bo
               prišlo v vsakem primeru. Imeli smo tudi proceduralnipredlog gospoda Hvalice, da se
               prekine. Torej, bomo morali najprej glasovati o predlogu gospoda Hvalica, nato pa o
               predlogu gospoda Anderliča. <stage>(Glasovi iz dvorane.)</stage> Dobro, besedo smo dali predstavniku
               vlade, zdaj imamo proceduralni predlog gospoda Anderliča. Gospod Zagožen. Razprave
               ni. Ne, ne, <title>proceduralno.</title>
               </p>
            </sp>
            <sp xml:id="SDZ2-Redna-08-1998-04-01.sp132">

               <speaker>DR. JOŽE ZAGOŽEN:</speaker>

               <p>Predsedujoči, predlagam, da končamo, ker je ura šest in to je v vaši pristojnosti.
           </p>
            </sp>
            <sp xml:id="SDZ2-Redna-08-1998-04-01.sp133">

               <speaker>PODPREDSEDNIK MIROSLAV LUCI:</speaker>

               <p>Najprej moramo glasovati o predlogu gospoda Anderliča. V kolikor je ta predlog
               osvojen, o drugem predlogu ne glasujemo. Ugotovimo prisotnost! <stage>(46 prisotnih.)</stage></p>
               <p>Kdo je za, da danes končamo splošno razpravo? <stage>(31 poslancev.)</stage> Je kdo proti? <stage>(5
               poslancev.)</stage></p>
               <p>Ugotavljamo, da je predlog gospoda Anderliča sprejet.</p>
               <p>K razpravi se je prijavil še gospod Zagožen. Vztrajate na razpravi, gospod Jože
               Zagožen?</p>
            </sp>
            <sp xml:id="SDZ2-Redna-08-1998-04-01.sp134">

               <speaker>DR. JOŽE ZAGOŽEN:</speaker>

               <p>V imenu poslanske skupine Socialdemokratske stranke zahtevam eno uro odmora.</p>
            </sp>
            <sp xml:id="SDZ2-Redna-08-1998-04-01.sp135">

               <speaker>PODPREDSEDNIK MIROSLAV LUCI:</speaker>

               <p>Zakaj? Gospod Jože Zagožen, prosim razložite, zakaj rabite eno uro pavze?</p>
            </sp>
            <sp xml:id="SDZ2-Redna-08-1998-04-01.sp136">

               <speaker>DR. JOŽE ZAGOŽEN:</speaker>

               <p>Zato, ker so nastala s tem poročilom nova dejstva, ki pogojujejo vsebino nadaljnjih
               razprav.</p>
            </sp>
            <sp xml:id="SDZ2-Redna-08-1998-04-01.sp137">

               <speaker>PODPREDSEDNIK MIROSLAV LUCI:</speaker>

               <p>Spoštovani kolegi poslanci in poslanke! Glede na dosedanjo prakso, ki je to
               upoštevala vedno... <stage>(Glasovi iz dvorane.)</stage> Gospod Jože Zagožen, še enkrat obrazložite,
               katero novo dejstvo je tisto, da zahteva, da imate eno uro odmora.</p>
            </sp>
            <sp xml:id="SDZ2-Redna-08-1998-04-01.sp138">

               <speaker>DR. JOŽE ZAGOŽEN:</speaker>

               <p>Glede na poročilo, o katerem je govoril gospod Hvalica, in glede na odgovore, ki jih
               je nanje podal gospod Brodnik, je zadeva takšna, da se te stvari ne skladajo. In zato
               moramo te stvari proučiti.</p>
            </sp>
            <sp xml:id="SDZ2-Redna-08-1998-04-01.sp139">

               <speaker>PODPREDSEDNIK MIROSLAV LUCI:</speaker>

               <p>Kolegice poslanke in poslanci! Mir v dvorani. Glede na vso dosedanjo prakso, ki je
               bila vedno tako upoštevana in bo tudi danes, odrejam eno uro odmora, kot jo je
               zahtevala poslanska skupina Socialdemokratske stranke. S sejo nadaljujemo ob 19.10
               minut.</p>
               <stage>(Seja je bila prekinjena ob 18.11 uri in se je nadaljevala ob 19.11 uri.)</stage>
            </sp>
            <sp xml:id="SDZ2-Redna-08-1998-04-01.sp140">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke, kolegi poslanci, gospe in gospodje! Nadaljujemo z 8.
               sejo državnega zbora Republike Slovenije in to z 32. točko. še vedno smo pri splošni
               razpravi. Ugotovimo prisotnost! <stage>(42 prisotnih.)</stage> Še enkrat ugotovimo prisotnost! <stage>(45
               prisotnih.)</stage> Odrejam 10 minut odmora. Torej nadaljujemo ob 19.25 uri.</p>
               <stage>(Seja je bila prekinjena ob 19.14 uri in se je nadaljevala ob 19.20 uri)</stage>
            </sp>
            <sp xml:id="SDZ2-Redna-08-1998-04-01.sp141">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke, kolegi poslanci, gospe in gospodje! Nadaljujemo z 32.
               točko 8. seje državnega zbora Republike Slovenije. Smo pri splošni razpravi oziroma
               najprej ugotovimo sklepčnost. Ugotavljamo prisotnost v dvorani! Ugotavljamo
               prisotnost, upam, da ste pritisnili na tipke? <stage>(46 poslancev.)</stage> Tako je zbor sklepčen
               in nadaljuje z delom. Poslanska skupina SDS je vzela enourni odmor. Prosim
               predstavnika poslanske skupine, da poda zaključke. Gospe in gospodje, besedo ima Jože
               Zagožen. <stage>(Glasovi iz dvorane.)</stage></p>
            </sp>
            <sp xml:id="SDZ2-Redna-08-1998-04-01.sp142">

               <speaker>DR. JOŽE ZAGOŽEN:</speaker>

               <p>Hvala lepa za besedo. Poslanska skupina Socialdemokratske stranke se je sestala in
               proučila nastali položaj, glede na nova dejstva, ki izhajajo iz odgovorov direktorja
               uprave Dars, gospoda Jožeta Brodnika v zvezi z ugotovitvami komisije, ki jo je vodil
               inženir Andrej Kos. Poročilo te komisije odkriva vrsto nepravilnosti, ki utemeljujejo
               sum, da je šlo za kršitev zakonov in lahko mejijo tudi na kriminalna dejanja. V našem
               mnenju direktor uprave Darsa ni zadovoljivo odgovoril na ugotovitve in predloge
               komisije inženirja Kosa. Iz teh razlogov podpiramo zahtevo odbora za infrastrukturo
               in okolje, da naj vlada Republike Slovenije prouči gradivo komisije inženirja Kosa in
               se do njega opredeli ter sprejete ustrezne ukrepe. Ker v dosedanji splošni razpravi
               nismo dobili ustreznih odgovorov na zahtevana vprašanja, predlagamo, da naj se do
               opredelitve vlade in predlogov ukrepov splošna razprava ne zaključi. To še posebej
               zato, ker obstaja utemeljen dvom, da razlogi za rebalans nacionalnega programa
               izgradnje avtocest niso samo tisti, ki jih navaja gradivo za točko dnevnega reda -
               predlog sprememb in dopolnitev nacionalnega programa izgradnje avtocest, ampak tudi
               tisti, ki izhajajo iz ugotovitev komisije, ki jo je vodil inženir Kos.</p>
               <p>Torej, menimo, da ni šlo samo za objektivne razloge, ki zahtevajo spremembo
               nacionalnega programa, pač pa tudi za subjektivne, ki jih je treba razčistiti prej,
               preden zaključimo splošno razpravo. Hvala lepa.</p>
            </sp>
            <sp xml:id="SDZ2-Redna-08-1998-04-01.sp143">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Jože Zagožen. Slišali smo predlog, da se torej razprava prekine,
               vendar moramo o tem <title>proceduralnem</title> predlogu glasovati.</p>
               <p>Torej, da se pridobi mnenje vlade, če sem pravilno razumel. Torej glasujemo o tem
               predlogu gospoda Zagožna. Ugotovimo prisotnost! <stage>(47 prisotnih.)</stage></p>
               <p>Kdo je za predlog gospoda Zagožna? <stage>(12 poslancev.)</stage> Je kdo proti? <stage>(32 prisotnih.)</stage></p>
               <p>Ugotavljam, da predlog gospoda Zagožna ni sprejet.</p>
               <p>Nadaljujemo s splošno razpravo. K razpravi se je prijavil, kolikor sem zasledil,
               edino še gospod Sovič.</p>
            </sp>
            <sp xml:id="SDZ2-Redna-08-1998-04-01.sp144">

               <speaker>BORIS SOVIČ:</speaker>

               <p>Hvala lepa. Želel bi čisto na kratko samo še opozoriti na problem, o katerem je bilo
               danes že govor, to je problem plačevanja cestnin. Zahvalil bi se gospodu ministru za
               odgovor, ki ga je v tej zvezi dal. Nekaj poslancev nas je pa že pred časom, pred
               meseci - mislim, da je mogoče celo že leto - dalo pobudo za to, da bi se v Sloveniji
               preučil dosedanji način plačevanja cestnin.</p>
               <p>Če se peljete od avstrijsko-slovenske meje do Ljubljane, se je treba že zdaj kar
               nekajkrat ustaviti, natančno trikrat. Po dograditvi ceste do Ljubljane bo to
               štirikrat, če se boste pa peljali do morja, pa se bo verjetno potrebno ustaviti šest
               do sedemkrat. Tujci si bodo zapomnili Sloveniji potem po dveh stvareh, da bo imela
               verjetno cenejši bencin, razen, če se bo zdaj nadaljevala ta, na način politika, ki
               jo je koalicija začela, da bi tudi to slovensko prednost izničila; in drugič po tem,
               da se bo vsakih nekaj kilometrov potrebno ustaviti za plačilo cestnin. Mislim, da je
               tak način neproduktiven, nesmiseln in v nasprotju z nekaterimi sklepi, ki jih je ta
               državni zbor že sprejel. Mislim zlasti na tiste, ki so na nek način opozarjali na to,
               da je potrebno poiskati alternativo takšnemu načinu plačevanja cestnin. Poleg tega
               gre za nedoslednosti: med Šentiljem in Mariborom na relativno kratkem odseku se
               plačuje relativno visoka cestnina, obstajajo pa odseki v Sloveniji, kjer se sploh ne
               plačuje. Pa tudi, ko so se te tako imenovane "frontne cestninske" postaje gradile,
               mislim, da je prihajalo do precejšnjih nesmislov. Samo za primer Slovenske Konjice.
               Tam so enocestninsko postajo, ki je že bila, porušili, namesto tega zdaj zgradili
               dve, eno čelno in eno dodatno za Konjičane. Mimogrede, Konjičani so zdaj edini ob tej
               trasi, ki morajo kamorkoli pač na cesto gredo, plačati cestnino, v katerokoli smer se
               pač obrnejo. Ampak takšen je bil sporazum, ki so ga Konjičani sklenili, in denar, ki
               so ga verjetno za to dobili, pač ocenjujejo, da je dovolj za te težave, ki jih
               imajo.</p>
               <p>Skratka, mislim, da je več razlogov, ki govorijo o tem, da tak sistem ni najbolj
               domišljen. Zaradi tega mislim, da bi vlada morala razmisliti o tem, kako na drug
               način doseči ta isti cilj - to je zbiranje teh sredstev; na cilj, ki bi na nek način
               bil bolj tudi ekološko smiseln, ker v sedanjem kolone, ki se pojavljajo pred
               cestninskimi postajami, gotovo niso v takšni funkciji. Tudi če bo prišlo na
               brezgotovinski sistem, torej sistem s karticami, bo to sicer določen napredek, ampak
               še vseeno to pomenilo precejšnjo oviro, po katerikoli poti bomo pač šli. Če bomo šli
               po najdaljšem koridorju, pa bo teh ustavljanj še več, kot, recimo, na koridorju, ki
               sem ga ravnokar omenil. Skratka, mislim, da bi bilo nujno, da bi parlament okoli tega
               dobil informacijo. Mislim, da ni sprejemljivo, da smo tako dolgo morali čakati, vsaj
               poslanci, ki smo to pobudo dali, da bi kakršenkoli odgovor dobili. Do sedaj še ga
               nismo dobili, zato se ministru zahvaljujem, da smo danes vsaj nekaj dobili.
               Hvala.</p>
            </sp>
            <sp xml:id="SDZ2-Redna-08-1998-04-01.sp145">

               <speaker>PODPREDSEDNIK MIROSLAV LUCI:</speaker>

               <p>Hvala lepa. K besedi se je prijavil še gospod Petan. Želiš razpravljati? Izvoli.</p>
            </sp>
            <sp xml:id="SDZ2-Redna-08-1998-04-01.sp146">

               <speaker>RUDOLF PETAN:</speaker>

               <p>Hvala, gospod podpredsednik. Jaz še nisem dobil odgovora in še enkrat sprašujem. Kako
               je s sistemom pobiranja cestnin - se pravi: odprti ali zaprti sistem glede na
               usmeritev v Evropski uniji, glede na Evropsko unijo. Vemo, kam gre Evropska unija, mi
               smo pa ravno v nasprotno sedaj šli - na odprti sistem, Evropska unija pa gre na
               zaprti - in to me zanima. Ali bomo to upoštevali? Ker to pomeni tudi dodatna
               sredstva. Navsezadnje je cela Savinjska dolina grajena na odprti sistem in prehod na
               zaprti sistem je nekaj drugega. Pa me zanima, ali to vpliva tudi na nas. Ali se bomo
               morali prilagoditi Evropski uniji, ali tu ne bo potrebno? Na to bi želel dobiti
               odgovor, ker enostavno se iz tega ne znajdem. In sedaj že drugič danes postavljam to
               vprašanje. Hvala lepa.</p>
            </sp>
            <sp xml:id="SDZ2-Redna-08-1998-04-01.sp147">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Želi kdo izmed vlade podati odgovor? Gospod minister, izvolite.</p>
            </sp>
            <sp xml:id="SDZ2-Redna-08-1998-04-01.sp148">

               <speaker>MAG. ANTON BERGAUER:</speaker>

               <p>Hvala lepa. Morda sem prej bil premalo jasen ali pa ni bilo gospoda poslanca poleg.
               Prej sem povedal, da smo na poslansko vprašanje, ki je bilo, pripravili pisni
               odgovor. Žal, izglede, da ni prišel med poslance in ga bomo še enkrat poslali med
               poslance. Prebral sem pa sklepe vlade, ki je uvedla - tudi na pobudo odbora za
               infrastrukturo - odprti sistem. Je pa res, da je tudi predlog, da se bo še enkrat na
               novo preštudiralo, kakšen sistem bi uvedli, ko bo dejansko celoten sistem avtocest
               vpeljan v Republiki Sloveniji, da bi bil pravičnejši. Hvala lepa.</p>
            </sp>
            <sp xml:id="SDZ2-Redna-08-1998-04-01.sp149">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu ministru mag. Antonu Bergauerju. Želi še kdo razpravljati? Drugih
               prijavljenih več ni. Če ni več razpravljalcev, zaključujem splošno razpravo, s tem pa
               tudi prekinjam to točko dnevnega reda.</p>
               <p>Predlog je, da se sestane matično delovno telo v naslednjih dnevih in se opredeli do
               amandmajev in do današnje razprave. Gospod Jakob Presečnik želi <title>proceduralno</title>
               </p>
            </sp>
            <sp xml:id="SDZ2-Redna-08-1998-04-01.sp150">

               <speaker>JAKOB PRESEČNIK:</speaker>

               <p>Torej, hvala lepa, gospod podpredsednik. Glede na to, da je zaključena splošna
               razprava oziroma prva obravnava predloga sprememb nacionalnega programa, predvidevam
               oziroma obveščam vse člane odbora, da bomo približno v sredini tedna, verjetno v
               sredo - prilagodili se bomo dnevnemu redu izredne seje - sklicali bomo sejo odbora za
               infrastrukturo in pripravili točko za nadaljnjo obravnavo. Hkrati pa pozivam oziroma
               naprošam vlado, da tudi glede na razpravo in glede na amandmaje, ki bodo še
               eventualno vloženi tudi pripravijo ustrezna mnenja. Hvala lepa.</p>
            </sp>
            <sp xml:id="SDZ2-Redna-08-1998-04-01.sp151">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Jakob Presečnik. Jutri nadaljujemo ob 10.00 uri z 19. točko
               dnevnega reda - predlog zakona o spremembi zakona o ratifikaciji Konvencije o pranju,
               odkrivanju, zasegu in zaplembi premoženjske koristi, pridobljene s kaznivim dejanjem
               in potem po dnevnem redu dalje. <stage>(SEJA JE BILA PREKINJENA 1. APRILA 1998 OB 19.33
                  URI.)</stage>
               </p>
            </sp>
         </div>
      </body>
   </text>
</TEI>
