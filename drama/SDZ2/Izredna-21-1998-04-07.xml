<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude"
   xml:id="SDZ2-Izredna-21-1998-04-07">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|A89552E98B83439AC12565E6002FDC5C</idno>
               <idno type="URI"
                  >https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=A89552E98B83439AC12565E6002FDC5C</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Izredna-21-1998-04-07.DZ" n="21">
               <name>Izredna</name>
               <date when="1998-04-07"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Izredna-21-1998-04-07.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">21. izredna seja</stage>
            <stage type="date">(7. april 1998)</stage>
            <stage type="chairman"> Sejo sta vodila Janez Podobnik, predsednik zbora in Eda
               Okretič-Salmič, podpredsednica državnega zbora. </stage>
            <stage type="time"> Seja se je pričela ob 14.07 uri.</stage>


            <sp xml:id="SDZ2-Izredna-21-1998-04-07.sp1">

               <speaker>PREDSEDNIK JANEZ PODOBNIK:</speaker>

               <p>Kolegice poslanke, kolegi poslanci, gospe in gospodje! Pričenjam 21. izredno sejo
                  državnega zbora Republike Slovenije, ki sem jo sklical na podlagi prvega in
                  drugega odstavka 51. člena in 54. člena poslovnika državnega zbora. Obveščen sem,
                  da so zadržani in se današnje seje ne morejo udeležiti naslednji poslanke in
                  poslanci: Herman Tomažič, mag. Franc Žnidarščič, dr. Jože Zagožen, Bojan Kontič,
                  Miroslav Mozetič, Vincencij Demšar, dr. Helena Hren - Vencelj, Janez Janša od 16.
                  ure dalje, Miroslav Luci od 17. ure dalje, Zmago Jelinčič, Peter Lešnik, Peter
                  Hrastelj do 15. ure, Franc Čebulj, Franc Jazbec od 16. ure dalje, Jelko Kacin,
                  Anton Delak do 16. ure in Benjamin Henigman po 17. uri.</p>
               <p>Prosim, da ugotovimo prisotnost v dvorani! (60 prisotnih.) Državni zbor je
                  sklepčen in lahko odloča.</p>
               <p>Na sejo sem vabil predsednika vlade Republike Slovenije dr. Janeza Drnovška ter
                  druge člane vlade, predsednika Republike Slovenije, predstavnika državnega sveta
                  Republike Slovenije, predstavnika ustavnega sodišča Republike Slovenije,
                  predstavnika računskega sodišča Republike Slovenije, predstavnika varuha
                  človekovih pravic, guvernerja Banke Slovenije dr. Franceta Arharja, glavnega
                  direktorja zavoda za pokojninsko in invalidsko zavarovanje gospoda Janez
                  Prijatelja in generalnega direktorja zavoda za zdravstveno zavarovanje Slovenije
                  gospoda Franca Koširja. Vse lepo pozdravljam.</p>
               <p>Prehajamo na določitev dnevnega reda 21. izredne seje državnega zbora Republike
                  Slovenije. Sklicana je bila po dogovoru na kolegiju predsednika državnega zbora
                  Republike Slovenije. Prejeli ste ga sklicem dne 1. aprila 1998. O predlogu
                  dnevnega reda bomo odločali v skladu z 2. odstavkom 64. člena poslovnika državnega
                  zbora. Najprej so na vrsti umiki. Predlogov za umik posamezne točke nismo prejeli.
                  Ali želi v zvezi s tem kdo besedo? (Ne želi.)</p>
               <p>Prehajamo na razširitve. Predlogov za širitev dnevnega reda nismo prejeli. Želi s
                  tem v zvezi kdo besedo? Gospod Janc želi besedo in gospod Špiletič.</p>
            </sp>
            <sp xml:id="SDZ2-Izredna-21-1998-04-07.sp2">

               <speaker>BRANKO JANC:</speaker>

               <p>Hvala za besedo, spoštovani gospod predsednik. Dovolite, da obvestim državni zbor,
                  da smo predlagatelji Branko Janc, Miran Jerič in Rudolf Moge vložili predlog
                  zakona o odpisu odloženih davkov in prispevkov ter predlagamo, da ga uvrstimo na
                  današnjo 21. izredno sejo državnega zbora, in da ga sprejmemo po hitrem postopku.
                  Kratka obrazložitev. Državni zbor je leta 1993 in 1994 sprejel zakon o
                  poravnavanju odloženih davkov in prispevkov za podjetja, ki so svoj kapital
                  prenesli na sklad za razvoj, ter podjetij, ki ki so jim bili vloženi davki in
                  prispevki na podlagi sklepa vlade Republike Slovenije z dne 24.9.1992.</p>
               <p>Med številnimi podjetji, katerim so bili v skladu z zakonom oziroma s sklepom
                  vlade odloženi davki in prispevki, so bili uvedeni stečajni postopki, za večino
                  ostalih podjetij pa zaradi motenj v poslovanju velja, da le ta niso sposobna
                  izpolniti odloženih obveznosti skupaj z zamudnimi obrestmi. Pri poslovanju
                  določenih podjetij ugotavljamo, da se gospodarsko stanje ni izboljšalo. V
                  nekaterih podjetjih je stanje bistveno slabše in jim grozi stečaj. Število
                  zaposlenih se je v nekaj letih zmanjšalo za 3-krat, tako da bi morali preostali
                  zaposleni nositi vse breme preteklosti, ter da breme odloženih davkov in
                  prispevkov bistveno vpliva na poslabšanje gospodarskega položaja v podjetjih, kar
                  bi ogrozilo še zaposlene delavce.</p>
               <p>Predlagatelji smo mnenja, da je predlagani zakon z namenom, da se preprečijo
                  nekateri stečaji, da se ohranja delovna mesta, nujno uvrstiti na izredno sejo
                  državnega zbora, ter da ga državni zbor sprejme po hitrem postopku.</p>
               <p>Razlogi za uvrstitev so nastajali po sklicu seje, ki ste jo sklical vi, gospod
                  predsednik, zato predlagam, da o našem predlogu glasujemo. Hvala.</p>
            </sp>
            <sp xml:id="SDZ2-Izredna-21-1998-04-07.sp3">

               <speaker>PREDSEDNIK JANEZ PODOBNIK:</speaker>

               <p>Hvala lepa gospod Janc. Dovolite, če počakate prosim.</p>
               <p>Jaz sem vas slabo slišal v tistem delu, ko ste govorili, kateri so razlogi, ki so
                  nastali po sklicu seje. Lepo prosim, če bi še enkrat povedal, ker se je slabo
                  slišalo.</p>
            </sp>
            <sp xml:id="SDZ2-Izredna-21-1998-04-07.sp4">

               <speaker>BRANKO JANC:</speaker>

               <p>Gospod predsednik! Razlogi za oziroma predlagatelji smo želeli zakon pripraviti na
                  podlagi nekaterih podatkov, ki smo jih pričakovali od služb, ki s temi podatki
                  razpolagajo.</p>
               <p>Informacije in podatke smo dobili z nekaj dnevno zamudo, zato je ta razkorak med
                  sklicem seje, ki ste jo predlagal vi in našim predlogom samo v enem dnevu.</p>
               <p>In zaradi tega mislimo, da je naš predlog utemeljen.</p>
            </sp>
            <sp xml:id="SDZ2-Izredna-21-1998-04-07.sp5">

               <speaker>PREDSEDNIK JANEZ PODOBNIK:</speaker>

               <p>Gospod Janc, torej predlaga v imenu skupine poslancev, da se razširi dnevni red s
                  predlogom zakona o odpisu določenih davkov in prispevkov. Jaz prekinjam sejo za 5
                  minut, da se bom ponovno prepričal o teh razlogih in argumentih, ki so nastali po
                  sklicu seje. Za 5 minut prekinjam sejo.</p>
               <p>(Seja je bila prekinjena ob 14.13 uri in se je nadaljevala ob 14.21 uri.)</p>
            </sp>
            <sp xml:id="SDZ2-Izredna-21-1998-04-07.sp6">

               <speaker>PREDSEDNIK JANEZ PODOBNIK:</speaker>

               <p>Kolegice in kolegi, nadaljujemo s sprejemanjem dnevnega reda izredne seje.
                  Ugotovimo prisotnost! 57 poslank in poslancev. Državni zbor je sklepčen in lahko
                  odloča.</p>
               <p>V tem času sem se ponovno pozanimal o zakonu o odpisu odloženih davkov in
                  prispevkov - skupina poslancev s prvopodpisanim gospodom Jancem ga je vložila 3.
                  aprila. Ob pregledu zakona sem ugotovil - predlagan je za hitri postopek - da
                  zakon ne vsebuje zapisanih razlogov za hitri postopek. Toda ključno je, da sem
                  proučil vsebino zakona, ki govori o težavah številnih podjetij, ki so bila v
                  skladu z zakonom oziroma s sklepom vlade o odloženih davkih in prispevkih. Toda
                  razlogi, o katerih govori vsebina zakona, ki so zelo resni in so potrebni, da se
                  jih sprejme v državnem zboru, pa niso nastali po sklicu izredne seje. Zato,
                  spoštovani kolega, gospod Janc, jaz tega predloga za razširitev dnevnega reda ne
                  morem dati na glasovanje in v razpravo.</p>
               <p>Besedo ima gospod Hvalica. Smo pri širitvah dnevnega reda.</p>
            </sp>
            <sp xml:id="SDZ2-Izredna-21-1998-04-07.sp7">

               <speaker>IVO HVALICA:</speaker>

               <p>Hvala lepa, gospod predsednik. Spoštovani kolegi, predstavniki vlade! Mi smo danes
                  na izredni seji, ta izredna seja nima neke normalne točke dnevnega reda, ki bi
                  morala biti normalna tudi za izredno sejo - to so vprašanja in pobude poslancev.
                  Jaz predlagam, da takšno točko dnevnega reda uvrstimo na dnevni red te seje.
                  Zakaj?</p>
               <p>Vprašanja in pobude poslancev so nek normalen, demokratičen institut, ki je
                  udomačen v vseh parlamentarnih demokracijah. Nekateri parlamenti imajo to zelo
                  pogosto na dnevnem redu, nekateri na štirinajst dni, nekateri celo vsak teden.
                  Praviloma - praviloma! - ta vprašanja in pobude poslancev prenašajo tudi mediji
                  direktno; to so zelo zanimive stvari.</p>
               <p>Ko smo mi v prejšnjem mandatu imeli seje, ki so se nekje "poklopile", da tako
                  rečem, so bile sinhronizirane z mesecem in smo mi rekli, marčna, aprilska seja,
                  smo ne glede na zamude imeli približno dvanajstkrat na leto - smo imeli priliko,
                  da smo pri točki dnevnega reda "pobude in vprašanja poslancev" pač postavljali ta
                  vprašanja in pobude. Sedaj je ta institut okrnjen in nam odvzet, žal, zaradi
                  tehnologije, ki jo uporablja državni zbor v tem sklicu. Ko prevladujejo izredne
                  seje, ko imamo količnik 8/21, pri čemer pomeni 8 redna seja in 21 izredna seja,
                  smo mi v bistvu prikrajšani za ta institut poslanskih pobud in vprašanj. V
                  poldrugem letu, odkar je ta sklic, smo imeli mi možnost samo osemkrat opraviti to
                  točko dnevnega reda. Torej nam je ta tehnologija, ki je trenutno sedaj
                  uveljavljena, proti moji volji, odvzela 50% tega instituta.</p>
               <p>Mislim, da sem bil dovolj jasen, da lahko upravičeno predlagam, da bi, če je že
                  tako, da prevladujejo izredne seje nad rednimi, pa čeprav ni izrednega stanja v
                  tej državi, da na vsako sejo, ne sam na to, jaz sedaj predlagam za to, ampak potem
                  bom tudi na vsako izredno sejo predlagal dodatno točko dnevnega reda "Vprašanja in
                  pobude poslancev."</p>
               <p>Gospod predsednik, upam, da ste me poslušali in tudi natančno razumeli, kaj sem
                  hotel reči. Ne pozabite, da smo - ponovim - s to tehnologijo, ki jo sedaj
                  uveljavljamo, prikrajšani za ta pomemben parlamentaren demokratični institut in
                  zahtevam, dajem predlog, da se ta točka dnevnega reda postavi tudi na 21. izredno
                  sejo državnega zbora. Hvala lepa.</p>
            </sp>
            <sp xml:id="SDZ2-Izredna-21-1998-04-07.sp8">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Hvalica. Gospod Hvalica torej predlaga, da se dnevni red 21.
                  izredne seje razširi s točko "Poslanske pobude in vprašanja." Na eni od izrednih
                  sej je ta točka že bila. 23. člen poslovnika govori naslednje: "Na redni seji
                  državnega zbora je praviloma predvidena posebna točka dnevnega reda za vprašanja
                  in pobude poslancev, potem med drugim državni zbor lahko odloči, da bo vprašanja
                  in pobude poslancev obravnaval na posebni seji. In še posebej opozarjam na ta
                  odstavek: "Poslanec mora prijaviti poslansko vprašanje ali pobudo generalnemu
                  sekretarju državnega zbora najkasneje dan pred sejo, na kateri obravnavajo
                  poslanska vprašanja in pobude." Na prejšnji izredni seji sem na predlog enega od
                  poslancev, da se izredna seja razširi, dal na glasovanje in v razpravo tak
                  predlog, zato bom danes storil tudi isto, torej odpiram razpravo za širitev te
                  točke dnevnega reda in sprašujem, ali želijo besedo predstavniki poslanskih
                  skupin. Gospa Zbačnikova v imenu poslanske skupine Socialdemokratov. Se odpoveduje
                  razpravi. Gospod Henigman v imenu poslanske skupine Slovenskih krščanskih
                  demokratov. Želite besedo? Govorimo o razširitvi te točke dnevnega reda s to
                  točko.</p>
            </sp>
            <sp xml:id="SDZ2-Izredna-21-1998-04-07.sp9">

               <speaker>BENJAMIN HENIGMAN:</speaker>

               <p>Spoštovani! Poslanska skupina Krščanskih demokratov je že pri 20. redni (?) seji
                  opozorila na vprašanje poslanskih vprašanj in pobud. Že takrat smo predlagali
                  oziroma naš vodja Miroslav Mozetič je predlagal, da se razširi seja državnega
                  zbora s to točko. Gospod predsednik, mislim da bi bilo prav, da se točka poslanske
                  pobude in vprašanja pri takšnem delu, kakršno je sedaj, ko smo v 16 mesecih
                  opravili 8 rednih sej, uvršča tekoče na zasedanje državnega zbora na redno ali pa
                  na izredne seje. Praksa iz prejšnjega mandata, ko smo organizacijsko in logistično
                  nekako po moji oceni delali boljše, je bila, da smo praktično imeli vsak mesec to
                  točko dnevnega reda tudi na seji državnega zbora. Zato podpiram predlog, da se
                  uvrsti točka dnevnega reda na izredno sejo in da v bodoče predlagate tak dnevni
                  red, da bodo vprašanja in pobude poslank in poslancev na sporedu vsak mesec, ko
                  zaseda državni zbor. Hvala lepa.</p>
            </sp>
            <sp xml:id="SDZ2-Izredna-21-1998-04-07.sp10">

               <speaker>PREDSEDNIK JANEZ PODOBNIK:</speaker>

               <p>Hvala lepa gospod Henigman. Na seji kolegija, na kateri smo se dogovarjali za
                  sklic te seje, ni bilo predloga za to točko dnevnega reda. Želi še katera od
                  poslanskih skupin besedo? (Ne želi.)</p>
               <p>Potem dajem na glasovanje. Želi predlagatelj zakona obrazložiti svoj predlog? (Ne
                  želi.) Torej na glasovanje dajem predlog, da se izredna seja, 21. izredna seja
                  razširi s točko, poslanske pobude in vprašanja. Ni pri proceduralnem, mislim da
                  ni. Torej na glasovaje dajem ta predlog. Ugotavljamo prisotnost! (70
                  prisotnih.)</p>
               <p>Kdo je za predlog, da se 21. izredna seja razširi z dodatno točko, poslanske
                  pobude in vprašanja.</p>
               <p>Kdo je za? (30 poslancev.) Je kdo proti? (29 poslancev.)</p>
               <p>Ugotavljam, da je predlog za razširitev dnevnega reda. Gospod Jakič ima <title>proceduralno.</title>
               </p>
            </sp>
            <sp xml:id="SDZ2-Izredna-21-1998-04-07.sp11">

               <speaker>ROMAN JAKIČ:</speaker>

               <p>Gospod predsednik, se opravičujem. Prepozno sem stisnil na gumb. Gospod Hvalica pa
                  bo to definitivno preveril pri izpisku na računalniku.</p>
            </sp>
            <sp xml:id="SDZ2-Izredna-21-1998-04-07.sp12">

               <speaker>PREDSEDNIK JANEZ PODOBNIK:</speaker>

               <p>Na glasovanje dajem predlog, gospoda Jakiča, da ponovimo glasovanje o dodatni
                  točki dnevnega reda. Ugotavljamo prisotnost! (66 prisotnih.)</p>
               <p>Kdo je za to, da ponovimo glasovanje o tej točki? (54 poslancev.) Je kdo proti?
                  (Nihče.)</p>
               <p>Ugotavljam, da je bil predlog, da se glasovanje ponovi, sprejet brez glasu
                  proti.</p>
               <p>Torej na glasovanje dajem ponovno predlog za razširitev dnevnega reda, s točko
                  poslanske vprašanja in pobude. Ugotavljamo prisotnost! (67 prisotnih.)</p>
               <p>Kdo je za tak predlog? (28 poslancev.) Je kdo proti? (32 poslancev.)</p>
               <p>Ugotavljam, da predlog za razširitev dnevnega reda, ni bil sprejet.</p>
               <p>Gospod Henigman ima <title>proceduralno.</title>
               </p>
            </sp>
            <sp xml:id="SDZ2-Izredna-21-1998-04-07.sp13">

               <speaker>BENJAMIN HENIGMAN:</speaker>

               <p>Gospod predsednik! Nisem presenečen nad takim izglasovanim sklepom.</p>
               <p>Ker zaenkrat ima koalicija še večino in verjetno jo bo še dolgo imela. Ampak jaz
                  sem v svoji razpravi, prej v imenu poslanske skupine opozoril, da bi bilo prav, da
                  bi vi kot predsedujoči po avtomatizmu, na vsak mesec, ko je zasedanje državnega
                  zbora, uvrstili tudi to točko dnevnega reda.</p>
               <p>S tem odpade razlog, da bi morali napovedovati vprašanja že prejšnji dan oziroma
                  dva dni pred tem. Zato prosim, da daste na glasovanje <title>proceduralni</title>
                  sklep, da državni zbor poslanska vprašanja in pobude obravnava mesečno, na redni
                  ali izredni seji. Hvala.</p>
            </sp>
            <sp xml:id="SDZ2-Izredna-21-1998-04-07.sp14">

               <speaker>PREDSEDNIK JANEZ PODOBNIK:</speaker>

               <p>Hvala lepa gospod Henigman. Gre za pristojnost predsednika državnega zbora, ki jo
                  tudi preveri na kolegiju in vsekakor bomo na prvi seji kolegija, ko se bomo
                  odločali o dnevnih redih, o tem vprašanju o tej pobudi tudi razpravljali. In če ne
                  bo nasprotovanja, bo taka rešitev lahko tudi sprejeta.</p>
               <p>Vašega predloga pa žal ne morem dati na glasovanje, ker to ni tema. Dnevni redi so
                  taki, proceduralnih predlogov ne sprejemam. Gre za pristojnost predsednika
                  državnega zbora pri določanju dnevnega reda.</p>
               <p>Gospa Zbačnikova, imate predlog za razširitev dnevnega reda? Za razširitev?
                  Prosim.</p>
            </sp>
            <sp xml:id="SDZ2-Izredna-21-1998-04-07.sp15">

               <speaker>MAJDA ANA KREGELJ-ZBAČNIK:</speaker>

               <p>Lep pozdrav! Tudi sama imam predlog, da se dnevni red razširi s pobudami in
                  vprašanji, in sicer tedensko. Namreč, ravnokar smo se vrnili iz Nizozemske, kjer
                  imajo v nizozemskem parlamentu tedenska vprašanja, poslanska vprašanja, in sicer
                  eno uro, in poslanska vprašanja v Evropi, kamor želimo in kamor se sedaj
                  intenzivno vključujemo, imajo izredno težo. Zato so jim dali tedensko na razpolago
                  uro. Tudi tam je zelo pomembno, da so prisotni vsi ministri in vsi ključni, ki na
                  to lahko odgovarjajo. Njihova vprašanja in njihovi odgovori imajo veliko težo, so
                  zavezujoči, in lahko imajo tudi resne posledice.</p>
               <p>Zato dajem tudi sama predlog, da poskusimo, glede na to, kaj se dogaja v našem
                  parlamentu, glede na seje, ki trajajo mesece in mesece, da bi morda tedensko
                  uvedli uro za poslanska vprašanja.</p>
            </sp>
            <sp xml:id="SDZ2-Izredna-21-1998-04-07.sp16">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospa Zbačnikova. Vaš predlog je bil že vsebovan v predlogu gospoda
                  Hvalice.</p>
               <p>Kar se pa tiče predloga, da bi državni zbor tedensko obravnaval točko "poslanska
                  vprašanja in pobude", pa je vsekakor možnost, da se ta rešitev uveljavi s
                  spremembo poslovnika. Če bo to pisalo v poslovniku, bomo seveda tako tudi ravnali.
                  Je še kakšen predlog za razširitev dnevnega reda? Ni predloga. Potem prehajamo na
                  skrajšane oziroma hitre postopke.</p>
               <p>Vlada Republike Slovenije je zboru predložila predlog zakona o spremembah in
                  dopolnitvah zakona o izvrševanju proračuna Republike Slovenije in predlaga zboru,
                  da ga sprejme po hitrem postopku. Ali želi besedo predstavnik vlade? (Ne želi.)
                  Želi besedo poročevalec matičnega delovnega telesa? (Ne želi.) Želi besedo
                  predstavnik sekretariata za zakonodajo in pravne zadeve? (Ne želi.) Želijo besedo
                  predstavniki poslanskih skupin? (Ne želijo.) Na glasovanje dajem predlog za
                  sprejem predloga zakona o spremembah in dopolnitvah zakona o izvrševanju proračuna
                  po hitrem postopku. Ugotovimo prisotnost! (67 prisotnih.)</p>
               <p>Kdo je za tak predlog? (41 poslancev.) Je kdo proti? (2 poslanca.)</p>
               <p>Ugotavljam, da je predlog sprejet.</p>
               <p>Prehajamo na skrajšani postopek.</p>
               <p>Vlada Republike Slovenije je 2. aprila v obravnavo zboru predložila predlog zakona
                  o spremembah in dopolnitvah zakona o prometnem davku. Dne 3. aprila pa je vlada
                  državnemu zboru predložila nov predlog zakona o spremembah in dopolnitvah zakona o
                  prometnem davku in z njim nadomestila prejšnji zakon z dne 2. aprila. Predlaga
                  zboru, da ga sprejme po skrajšanem postopku.</p>
               <p>Matično delovno telo s predlogom predlagatelja zakona za sprejem predloga zakona
                  po skrajšanem postopku soglaša.</p>
               <p>Ali želi besedo predstavnik vlade? (Ne želi.) Želi besedo poročevalec matičnega
                  delovnega telesa? (Ne želi.) Želi besedo predstavnik sekretariata za zakonodajo in
                  pravne zadeve? (Ne želi.) Želijo besedo predstavniki poslanskih skupin? Gospod
                  Špiletič, v imenu poslanske skupine Socialdemokratov.</p>
            </sp>
            <sp xml:id="SDZ2-Izredna-21-1998-04-07.sp17">

               <speaker>BOGOMIR ŠPILETIČ:</speaker>

               <p>Hvala lepa. Spoštovani! Jaz menim, da v tem primeru ne obstajajo razlogi, da bi
                  sploh lahko vlada predlagala spremembe in dopolnitve zakona o prometnem davku po
                  skrajšanem postopku.</p>
               <p>Namreč ustavno sodišče je že leta 1994 zakonodajalca zavezalo, da na podlagi svoje
                  odločbe, z dne 2.6.1994, odpravi določene nepravilnosti v zakonu o prometnem
                  davku, in sicer zapisalo je dobesedno takole: "Na podlagi določbe 8. člena ustave
                  se v času neusklajenosti izpodbijanega zakona s protokolom, določb protokola sicer
                  uporabljajo neposredno, vendar razlogi pravne varnosti narekujejo, da državni zbor
                  ugotovljeno neskladnost odpravi ob prvi spremembi zakona", torej ob prvi spremembi
                  zakona. Jaz sem na to dejstvo opozoril danes tudi na matičnem delovnem telesu,
                  kjer so mi obrazložili, da je bil doslej zakon o prometnem davku že trikrat
                  spreminjan, vendar zopet je obšel to jasno določbo ustavnega sodišča. In če bomo
                  danes tu odločali o tem, da zopet lahko spreminjamo zakon o prometnem davku po
                  skrajšanem postopku, v obliki kot je to predlagala vlada, bomo že četrtič kršili
                  določilo ustavnega sodišča, opozarjam, četrtič kršili odločbo ustavnega sodišča,
                  ki je jasna in nedvoumna.</p>
               <p>Še enkrat, gospod predsedujoči, menim, da ni razlogov, da sploh dajete to zadevo
                  na glasovanje, če se ozirate kolikor toliko na odločbe oziroma na odločitve
                  ustavnega sodišča.</p>
            </sp>
            <sp xml:id="SDZ2-Izredna-21-1998-04-07.sp18">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Špiletič. Pričakujem, da ste vaše pomisleke tudi predstavili na
                  matičnem delovnem telesu. Želi še katera od poslanskih skupin besedo? (Ne želi.)
                  Želi predlagatelj dodatno obrazložiti svoje predloge za skrajšani postopek? (Ne
                  želi.) Na glasovanje dajem predlog za sprejem navedenega predloga zakona po
                  skrajšanem postopku. Navedeni predlog ne bo sprejet, če mu bo nasprotovala najmanj
                  ena tretjina navzočih poslancev. <title>Proceduralno</title> , gospod
                  Špiletič.</p>
            </sp>
            <sp xml:id="SDZ2-Izredna-21-1998-04-07.sp19">

               <speaker>BOGOMIR ŠPILETIČ:</speaker>

               <p>Gospod predsednik, jaz bi rad jasen odgovor. Ali lahko državni zbor odloča o
                  nečem, kar je v neposrednem nasprotju z odločbo ustavnega sodišča z dne 2.6.1994.
                  Še enkrat ponavljam. Takrat je ustavno sodišče državni zbor zavezalo, da
                  neskladnost odpravi ob prvi spremembi zakona. Doslej so bile že tri spremembe
                  zakona in ta odločitev ustavnega sodišča ni bila upoštevana. Danes nas silite ali
                  pa boste že četrtič kršili, ne, jasno določitev ustavnega sodišča. Torej, prosim,
                  ali lahko državni zbor odloča v nasprotju z odločbo ustavnega sodišča. Preden
                  glasujemo, prosim za jasno tolmačenje oziroma jasno stališče.</p>
            </sp>
            <sp xml:id="SDZ2-Izredna-21-1998-04-07.sp20">

               <speaker>PREDSEDNIK JANEZ PODOBNIK:</speaker>

               <p>Gospod Špiletič, vlada je predlagala sprejem zakona o spremembah zakona o
                  prometnem davku in ga je predlagala po skrajšanem postopku. Vaši argumenti, ki ste
                  jih navedli, imajo lahko svojo težo, ampak vlada je predlagala zakon po skrajšanem
                  postopku. Prvi predlog je bil po hitrem postopku. Oba po skrajšanem. Torej, jaz se
                  v vsebino zakona nisem spuščal. Kot ste sami povedali, je bilo v zadnjih letih več
                  sprememb tega zakona, kajti ustavno sodišče je, če se ne motim, že leta 1995 ali
                  1994 v odločbi naložilo zakonodajalcu nekatere spremembe. In kot mi je znano, v
                  teh spremembah ta predlog ustavnega sodišča še ni bil izčrpan. Ker pa je tukaj
                  predlog po skrajšanem postopku, to pomeni, da to določbo ustavnega sodišča, te
                  rešitve, danes ne bomo mogli vgraditi v ta zakon. Torej vaše stališče je lahko
                  naslednje, da ne podprete skrajšanega postopka. To je edino korektno stališče.
                  Imate <title>proceduralni predlog?</title> Prosim.</p>
            </sp>
            <sp xml:id="SDZ2-Izredna-21-1998-04-07.sp21">

               <speaker>BOGOMIR ŠPILETIČ:</speaker>

               <p>Spoštovani gospod predsednik, proceduralno predlagam, da dobimo jasno stališče
                  sekretariata za zakonodajo in pravne zadeve državnega zbora, ali državni zbor
                  lahko glasuje o skrajšanem postopku o spremembah in dopolnitvah zakona o prometnem
                  davku, čeprav bo to že četrtič storil v nasprotju z odločitvijo ustavnega sodišča
                  iz leta 1994, kjer je jasno zapisano, da razlogi pravne varnosti narekujejo, da
                  državni zbor ugotovljene neskladnosti odpravi ob prvi spremembi zakona.</p>
               <p>Namreč, spremembe in dopolnitve zakona o prometnem davku, ki so danes tu v
                  obravnavi, tega neskladja, na katerega ustavno sodišče opozarja, ne odpravljajo,
                  zato proceduralno predlagam, da se ta seja državnega zbora prekine za toliko časa
                  ali pa, če takoj lahko dobimo odgovor od sekretariata za zakonodajo in pravne
                  zadeve. Vsekakor pa, da to mnenje dobimo prej, preden glasujemo.</p>
            </sp>
            <sp xml:id="SDZ2-Izredna-21-1998-04-07.sp22">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Špiletič. Torej jaz predlagam, da zadevo rešimo brez prekinitve
                  sprejemanja dnevnega reda. Jaz sem v postopku že vprašal, če želi besedo
                  predstavnik sekretariata za zakonodajo in pravne zadeve. Takrat se ni oglasil. Ali
                  kdo od poslancev nasprotuje, da sedaj dam besedo predstavniku sekretariata za
                  zakonodajo in pravne zadeve? Nasprotujete, gospod Kopač? Gospa Bitenčeva,
                  prosim.</p>
            </sp>
            <sp xml:id="SDZ2-Izredna-21-1998-04-07.sp23">

               <speaker>TINA BITENC-PENGOV:</speaker>

               <p>Gospod predsednik, spoštovani zbor! Predlagatelj zakonov seveda državnemu zboru v
                  okviru svojih predlogov predlaga tudi sprejemanje po ustreznem postopku. Tokrat je
                  bilo predlagano sprejemanje po skrajšanem postopku. Sekretariat ima po 204. členu
                  poslovnika pristojnost pravzaprav, da presodi, ali so razlogi podani, da se lahko
                  skrajšan postopek uporabi. Res je, da je eden izmed razlogov za predložitev
                  predloga v sprejem po skrajšanem postopku tudi spremembe in dopolnitve v zvezi z
                  odločbami ustavnega sodišča. Vendar predlagatelj sam določa, kaj je vsebina zakona
                  in tokrat se je sekretariat seveda skoncentriral na vsebino, ki je bila predložena
                  in kateri, kot ste videli iz njegovega mnenja, ni ugovarjal. Pravzaprav menimo, da
                  je zadeva v zvezi z odločbami ustavnega sodišča lahko tudi relativno komplicirane
                  narave, da je zadeva, da je to stvar predlagatelja, katere spremembe bo predlagal.
                  Sigurno pa je, da bi v okviru rednih sprememb in dopolnitev predloga zakona te
                  zadeve morale biti obsežene. Sekretariat pa nima podlage v poslovniku državnega
                  zbora, da bi zavrnil oziroma ugotovil, da obravnava takega predloga po skrajšanem
                  postopku ni možna. Hvala.</p>
            </sp>
            <sp xml:id="SDZ2-Izredna-21-1998-04-07.sp24">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospa Bitenčeva. Proceduralni predlog ima gospod Kopač. Žal razprave
                  ni več. Želite besedo kot predstavnik poslanske skupine?</p>
               <p>Mi smo zdaj praktično razpravo končali. Potem je bilo pred glasovanjem podano
                  proceduralno vprašanje, ki bi sodilo seveda že prej, preden smo izčrpali celotno
                  razpravo. Jaz sem prej vprašal, če kdo nasprotuje, da nastopi predstavnik
                  sekretariata. Ali kdo nasprotuje, da v imenu poslanske skupine želi besedo gospod
                  Kopač, ki bo tudi pojasnil nekatera vprašanja gospoda Špiletiča. Ni nasprotovanja.
                  Prosim, gospod Kopač.</p>
            </sp>
            <sp xml:id="SDZ2-Izredna-21-1998-04-07.sp25">

               <speaker>MAG. JANEZ KOPAČ:</speaker>

               <p>Hvala za besedo. Poskušal bom pojasniti ta zaplet, čeprav menim, da ne gre za
                  poseben zaplet, ampak da ne bi bilo zlih misli.</p>
               <p>Pred nekaj tedni smo dobili od služb državnega zbora pregled odločb odločitev
                  ustavnega sodišča, ki so se nanašali na potrebne spremembe posameznih zakonov. Med
                  njimi je tudi omenjena neka odločba iz leta 1994, kar je gospod Špiletič citiral,
                  in pravi, da bi bilo treba v prvi spremembi zakona o prometnem davku vnesti še v
                  zakon to, da se oprosti, mislim, da plačilo prometnega davka pri uvozu nekih
                  knjig, kar sledi iz neke ratificirane mednarodne konvencije.</p>
               <p>V praksi seveda ni nobenega problema, ker se ta mednarodna konvencija neposredno
                  uporablja skozi pravilnik o izvajanju zakona o prometnem davku. Hočem reči, da v
                  praksi od leta 1994 do danes ni bilo niti enega problema v zvezi s tem. Bilo bi pa
                  res, ali pa spodobilo se, da bi pač to napisali še v zakon, ne samo v podzakonski
                  akt. Pa je bilo leto 1995, pa 1996 in 1997, in trikrat se je popravljal zakon o
                  prometnem davku, vsakokrat sproti je tako vlada kot tudi vsi v parlamentu,
                  vključno s sekretariatom ali pa z menoj, ker sem vodil odbor, skratka nihče na to
                  ni bil pozorn. Zdaj smo pač dobili ta pregled in tudi jaz osebno sem se zapičil v
                  tisti tekst in celo pisal vladi kot predsednik odbora in rekel prosim, da poveste
                  kako je s tem - na kratko povedano. Povedali so mi, da skratka v praksi ni
                  nobenega problema, ker je bilo to z podzakonskim aktom urejeno, medtem ko res bi
                  se pa spodobilo to vnesti še v zakon.</p>
               <p>Ob tem je pa treba povedati, da smo tudi decembra lani dobili v parlament predlog
                  zakona o spremembah in dopolnitvah zakona po skrajšanem postopku, da tudi lani
                  seveda, ko je bila tretja od tistih sprememb zakona po letu 1994, bi seveda lahko
                  kdo potegnil na plano to in rekel, dajmo urediti še to, ker gre za eno od tistih
                  sprememb, kjer bi se to lahko zapisalo zraven mimogrede. Takrat tudi nihče ni bil
                  pozoren, tudi gospod Špiletič ne, in smo na odboru mislim da celo skoraj da
                  soglasno podprli skrajšani postopek. Šlo je za december lani. Vmes se je zgodil ta
                  pregled, v katerem to piše in na nek način smo vsi to, vsaj zase lahko rečem,
                  prvič opazili. Gre skratka samo za nekaj, kar v praksi ne povzroča nobenih
                  problemov, bi pa bilo primerno, da je zapisano še v zakonu. Toliko v
                  pojasnilo.</p>
               <p>Bistvo problema je pa drugje. Tega pa gospod Špiletič ni povedal. Bistvo problema
                  je v tem, da se želi, po mojem mnenju, to je pa res moje osebno mnenje, odpreti,
                  gre za skrajšani postopek, če odpreš nek drug člen, odpreti člene, na katere bi se
                  potem seveda lahko vlagalo amandmaje. Ker na ta člen, ki je odprt, to je tarifa 5
                  zakona o prometnem davku,kaj posebej veliko amandmajev verjetno ni za pričakovati.
                  Razumem željo vlade, ki je predlagala zakon po skrajšanem postopku in torej želela
                  osredotočiti razpravo na en sam člen. Razumem tudi željo opozicije, da bi želela
                  razpravljati o večih členih tega zakona. Ampak menim, da če strogo formalno
                  gledamo odločitev ustavnega sodišča, ki je leta 1994 reklo, ob prvi spremembi, ta
                  prva je pa bila, mislim, da leta 1995 ali bog ve kdaj, in se na to ni nihče
                  spomnil, da potem ni nič zlonamernega, če se to ne zgodi niti ob četrti spremembi,
                  čeprav se morda res ne spodobi. Ampak enake argumente, res popolnoma enake, kot
                  jih je zdaj predstavil gospod Špiletič, bi lahko predstavil že decembra lani, ko
                  smo tretjič po letu 1994 spreminjali zakon o prometnem davku, tudi po skrajšanem
                  postopku. Samo, ker pač do takrat tega ni nihče opazil, ne jaz, ne on, ne kdorkoli
                  drug, ne sekretariat, ne vlada, navsezadnje, tovrstne diskusije pač ni bilo.</p>
               <p>Še enkrat poudarjam, če je to bila neka pojasnitev, da v zvezi s tem, kar govori
                  gospod Špiletič, v praksi ni nobenega problema; da pa dejansko čaka vlado ena
                  druga, bolj resna odločitev ustavnega sodišča, ki pa zahteva uskladitev enega od
                  členov z odločbo ustavnega sodišča do 31.7. letos. Predvidevam, da bo vlada do
                  31.7. pa dejansko prišla s spremembo tistega člena, takrat pa lahko uredi še ta v
                  praksi neobstoječi problem, pa vendar uskladitev, natančno uskladitev z dikcijo
                  odločbe ustavnega sodišča tudi za ta primer iz leta 1994. Hvala lepa.</p>
            </sp>
            <sp xml:id="SDZ2-Izredna-21-1998-04-07.sp26">

               <speaker>PREDSEDNIK JANEZ PODOBNIK:</speaker>

               <p>Hvala lepa. Želi še katera od poslanskih skupin besedo? (Ne želi.) Potem pomeni,
                  da je razprava zaključena in da prehajamo na odločanje.</p>
               <p>Torej, predlog za skrajšani postopek ne bo sprejet, če mu nasprotuje najmanj ena
                  tretjina navzočih poslancev. Ugotovimo prisotnost! (65 prisotnih.)</p>
               <p>Kdo je za predlog, da se predlog zakona o spremembah zakona o prometnem davku
                  sprejme po skrajšanem postopku? (46 poslancev.) Je kdo proti? (17 poslancev.)</p>
               <p>Ugotavljam, da je predlog za skrajšani postopek sprejet.</p>
               <p>Prehajamo na skrajšanje rokov.</p>
               <p>V sklic te seje je vključen tudi predlog zakona o izvršbi in zavarovanju, druga
                  obravnava. Z namenom, da bi omogočili obravnavo tega zakona na tej seji, kolegij
                  predsednika državnega zbora predlaga, da se skrajšajo roki za vlaganje amandmajev
                  k predlogu zakona, in sicer se amandmaji lahko vlagajo do pričetka obravnave tega
                  predloga zakona na seji zbora.</p>
               <p>Na glasovanje dajem torej predlog za skrajšanje roka za vlaganje amandmajev k
                  predlogu zakona. Ugotovimo prisotnost! (Vprašanje iz klopi.) Do obravnave tega
                  predloga zakona na seji zbora. Ugotovimo prisotnost! (65 prisotnih.)</p>
               <p>Kdo je za skrajšanje roka? (47 poslancev.) Je kdo proti? (2 poslanca.)</p>
               <p>Ugotavljam, da je predlog za skrajšanje roka sprejet.</p>
               <p>Za današnjo sejo tako predlagam dnevni red, kot ste ga prejeli s sklicem. Na
                  glasovanje dajem dnevni red v celoti. Ugotovimo prisotnost! (62 prisotnih.)</p>
               <p>Kdo je za predlagani dnevni red? (46 poslancev.) Je kdo proti? (8 poslancev.)</p>
               <p>Ugotavljam, da glede na izid glasovanja, da je predlagani dnevni red, 21. izredne
                  seje državnega zbora sprejet.</p>
               <p>Državni zbor bo danes zasedal do 18.00 ure, v sredo in četrtek od 10.00 do 18.00
                  ure in v petek 10. aprila do 14.00 ure. Proceduralne predloge bomo takoj dali na
                  glasovanje. Če državni zbor ne bo končal o vsebini točk te seje, boste obveščeni o
                  nadaljevanju dela državnega zbora za izredno sejo. <title>Proceduralni</title>
                  predlog. Kdo je bil prvi? Gospod Špiletič je bil prvi? Gospod Henigman je bil
                  prvi, se opravičujem, ker sem bral in nisem videl. Prosim.</p>
            </sp>
            <sp xml:id="SDZ2-Izredna-21-1998-04-07.sp27">

               <speaker>BENJAMIN HENIGMAN:</speaker>

               <p>Spoštovani predsednik, spoštovani zbor!</p>
               <p>Na mizo sem dobil pregled sej zbora delovnih teles in drugih sej v času od 6. do
                  10. aprila 1998. Namenoma sem, ali pa smo nekako počakali, kaj bo povedal
                  predsednik državnega zbora ob zaključku oziroma pred glasovanjem o delu državnega
                  zbora v tem tednu.</p>
               <p>Ta teden, se ve, je velikončni teden. Evropa, h kateri Slovenija tako želi in
                  kateri se vsak dan približuje, vsaj upam da se, v tem tednu razpravlja v
                  parlamentih ali pa dela v posameznih gospodarskih družbah po enem posebnem
                  utečenem redu. Od srede naprej v normalnih evropskih demokracijah in državah,
                  parlamenti ne zasedajo, ne ukvarjajo se s proračuni za tekoče leto, ker se s temi
                  stvarmi ukvarjajo v predhodnem letu. In upam, da ne želimo v teh dneh nadomestiti
                  štiri mesečen zamude, ki smo jo, ali pa ki ste jo predstavniki vlade uspeli doseči
                  pri sprejemanju proračuna za letošnje leto.</p>
               <p>Vsi, ki tukaj sedimo, vemo, da bi moral biti državni proračun sprejet pred božičem
                  za naslednje leto. Zavedam se, da bodo mogoče nekateri komentirali ta nastop kot
                  populistični ali demagoški, vendar nismo gospodarska družba, nismo železarna, ki
                  ima plavže in martinovke, nismo rudnik, kjer delajo 24 ur na dan, neprenehoma
                  tekom celega leta. Smo slovenski parlament, ki eventuelno nezasedanje vsaj v
                  petek, lahko nadomesti kadarkoli želi. Če se seveda razprave, predvsem pa gradivo
                  vlade pripravi tako, da je čim manj vprašanj in da je čimveč dela za Slovenijo v
                  celoti. Ne pa za posamezno parlamentarno stranko oziroma vlado in njeno
                  koalicijo.</p>
               <p>Prejšnja 8. redna seja se je začela 18. februarja, minil je 18. marec, bojim se,
                  da bo minil tudi 18. april, ko 8. redne seje še ne bomo dokončali. Prej ste
                  izglasovali tudi s pomočjo nekaterih, ki se kar naprej motijo, kadar gre na tesno,
                  da ni poslanskih vprašanj in pobud. S tem je okrnjena osnovna pravica opozicije,
                  da nadzira delo vladne večine.</p>
               <p>Tukaj danes kljub temu, da smo zelo, očitno zelo pripravljeni, da delamo cel
                  teden, ne vidimo tudi mandatarja oziroma predsednika vlade. Prav zanima me, ali bo
                  predsednik vlade navzoč, mogoče je sedaj ravnokar kje na kakšnih pomembnejših
                  dogovorih in srečanjih, ampak prav zanima me in našo poslansko skupino tudi, ali
                  bo navzoč pri sprejemanju proračuna, pri spremembah zakona o prometnem davku, ker
                  tudi to je odnos, če ga seveda ne bo, ki kaže na to, da se vlada požvižga na
                  parlamentarizem in na politične stranke, ki so zastopane v parlamentu.</p>
               <p>Ne glede na vse to, predsednik, od vas pričakujem, tudi zato, ker izhajate iz
                  stranke, ki jo osebno spoštujem, pa tudi vas osebno, da državni zbor vsaj v petek
                  pred veliko nočjo ne bo zasedal. Zato vas pozivam, da spremenite oziroma svoj
                  predlog na način, da državni zbor na plenarni seji ali pa na kakšnih drugih sejah
                  delovnih teles na velikonočni petek, pred veliko nočjo, tako kot drugje po Evropi,
                  ne zaseda tudi v demokratični Sloveniji. In pričakujem, da bo to stalna praksa
                  tudi v naslednjih letih. Hvala lepa.</p>
            </sp>
            <sp xml:id="SDZ2-Izredna-21-1998-04-07.sp28">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Henigman. Vaš predlog je torej, da državni zbor ne bi zasedal v
                  petek - to je njegov proceduralni predlog - ker je jutri tudi sklicano
                  nadaljevanje seje kolegija, predlagam, da se tam o teh vprašanjih dogovorimo, in
                  poslanke in poslanci boste tudi obveščeni o odločitvi. Imel bi potem pa drugi
                  predlog, menim, da ga ne boste sprejeli z veseljem, da bi potem pa podaljšali delo
                  in bi morda sejo potegnili do 20.00 ure vsak dan. Ampak predlagam, da se o tem
                  dogovorimo jutri na seji kolegija. <title>Proceduralni predlog</title> ima gospod
                  Hvalica. Prosim.</p>
            </sp>
            <sp xml:id="SDZ2-Izredna-21-1998-04-07.sp29">

               <speaker>IVO HVALICA:</speaker>

               <p>Hvala lepa, gospod predsednik. Moj proceduralni predlog je v bistvu ponovitev
                  tistega, kar je tu predlagal gospod Henigman, pa bi vas prosil, če malo umirite to
                  zadevo, pa ta sestanek, ki je v tej klopi itd., drugače ni mogoče govoriti.</p>
            </sp>
            <sp xml:id="SDZ2-Izredna-21-1998-04-07.sp30">

               <speaker>PREDSEDNIK JANEZ PODOBNIK:</speaker>

               <p>Kolegice in kolegi! Prosim, da se umirite in da poslušate razpravljavca. Prosim,
                  gospod Hvalica.</p>
            </sp>
            <sp xml:id="SDZ2-Izredna-21-1998-04-07.sp31">

               <speaker>IVO HVALICA:</speaker>

               <p>Torej, ob tem, kar je pravkar rekel gospod Henigman, bi jaz tudi rekel po svoje,
                  kot temu včasih rečem, delati na veliki petek je neevropska kategorija. Kaj
                  blefirate! Vi ste za Evropo, za Evropo zaradi nečesa drugega. Ampak tu notri, kje
                  pa! Vi ste tako daleč od tega, milijon svetlobnih let, bi rekel poenostavljeno. Na
                  veliki petek sejo državnega zbora, razpravljati o proračunu. Lepo vas prosim! Tu
                  je treba neka resnost. Ne glede na to, da je zadnjič neka komentatorka na
                  televiziji rekla, da imamo 31 enakopravnih verskih skupnosti, to je bil cinizem
                  brez primer, ki je bil izrečen v brk slovenskemu narodu.</p>
               <p>Pa jaz pravim naslednje: velika noč, Pasqua, Istar, to je evropski praznik, če še
                  niste doumeli nasledniki komunističnega režima; dajte, dovolite, da enkrat začnemo
                  to praznovati. Več kot 40 tega nismo smeli praznovati.</p>
               <p>Jutri, jutri bo osma obletnica prvih demokratičnih volitev. Bile so izvedene, kot
                  je takrat povsod pisalo, na cvetno nedeljo, oljčnico na Primorskem rečemo temu, 8.
                  aprila 1990, pred tem nismo smeli praznovati ne velike noči ne božiča. Lepo vas
                  prosim, obnašajte se evropsko! Obnajšajte se evropsko! Ne samo money, money, tudi
                  morala. Hvala lepa.</p>
            </sp>
            <sp xml:id="SDZ2-Izredna-21-1998-04-07.sp32">

               <speaker>PREDSEDNIK JANEZ PODOBNIK:</speaker>

               <p>Kaj je torej vaš <title>proceduralni predlog</title>? (Smeh v klopeh.)</p>
            </sp>
            <sp xml:id="SDZ2-Izredna-21-1998-04-07.sp33">

               <speaker>IVO HVALICA:</speaker>

               <p>Prosim, da opozorite tega gospoda, ki je v prvi klopi, da ...</p>
            </sp>
            <sp xml:id="SDZ2-Izredna-21-1998-04-07.sp34">

               <speaker>PREDSEDNIK JANEZ PODOBNIK:</speaker>

               <p>Jaz bi predlagal, glejte ...</p>
            </sp>
            <sp xml:id="SDZ2-Izredna-21-1998-04-07.sp35">

               <speaker>IVO HVALICA:</speaker>

               <p>Ne, ne, prosim, da ga opozorite, ker vi znate zelo dobro opozoriti, kadar kdo drug
                  moti, pa četudi samo z besedo replika. Prosim, da ga opozorite, to je prva stvar.
                  Moj proceduralni predlog je pa bil zelo jasen. Povedal sem, da se pridružujem
                  predlogu, ki ga je dal gospod Benjamin Henigman. In jaz mislim, da sem govoril po
                  slovensko, kolikor toliko tudi jasno artikulirano, ne pa jecljajoč kot kdo drug in
                  prosim, da to razumete. Hvala lepa.</p>
            </sp>
            <sp xml:id="SDZ2-Izredna-21-1998-04-07.sp36">

               <speaker>PREDSEDNIK JANEZ PODOBNIK:</speaker>

               <p>Hvala. Vaša izgovorjava je zelo dobra in smo vas dobro razumeli. Ampak jaz sem
                  gospodu Henigmanu zelo jasno odgovoril in predlagal, da se jutri na kolegiju v
                  miru dogovorimo glede seje v petek. Če boste pa vztrajali, dam pa ta predlog na
                  glasovanje. Nihče ni protestiral proti mojemu predlogu. Prosim? O dnevnem redu smo
                  se vedno na kolegiju dogovarjali, kdaj so zasedanja. Zakaj bi danes morali na
                  seji? Ima še kdo procedurali predlog? Ne, razprave ni. To pa ja, gospod Henigman
                  ima drugačen <title>proceduralni predlog</title> . Potem bomo pa začeli s 1. točko dnevnega reda izredne
                  seje.</p>
            </sp>
            <sp xml:id="SDZ2-Izredna-21-1998-04-07.sp37">

               <speaker>BENJAMIN HENIGMAN:</speaker>

               <p>Hvala, gospod predsednik. Ni pomemben način, kako pridemo do cilja. Pomembno je,
                  da dosežemo tisto, kar mislim, da je za Slovenijo prav. Jaz se strinjam z vami, da
                  boste predlagali na kolegiju, da v petek ne delamo. Mogoče boste celo predlagali
                  tisto, kar jaz nisem predlagal, da celo v četrtek ne delamo, kar bi bilo še bolj
                  prav. Ampak predlagam naslednjo spremembo. Ker vam zaupam, da kot predsednik
                  državnega zbora še vedno uživate dovolj velik ugled, da boste s svojim predlogom
                  na kolegiju uspeli, umikam svoj predlog in pričakujem, da državni zbor ne bo delal
                  v petek, 10. aprila. Če pa do tega ne bo prišlo, pa že sedaj napovedujem
                  obstrukcijo poslanske skupine SKD. Hvala lepa.</p>
            </sp>
            <sp xml:id="SDZ2-Izredna-21-1998-04-07.sp38">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Henigman. Kolegice in kolegi, prehajamo na <title>1. TOČKO
                     DNEVNEGA REDA - OBRAVNAVA PREDLOGA PRORAČUNA REPUBLIKE SLOVENIJE ZA LETO 1998
                     IN DOPOLNJEN PREDLOG PRORAČUNA.</title> Državni zbor je na 19. izredni seji
                  opravil splošno razpravo o predlogu državnega proračuna in je sprejel sklep, da se
                  razprava o državnem proračunu nadaljuje. Vlada Republike Slovenije je skladno s
                  poslovniškimi roki dne 16. marca 1998 zboru predložila dopolnjen predlog proračuna
                  za leto 1998. Želi predstavnik vlade besedo? Zdaj smo v postopku. Ko bo nastopil
                  predsednik vlade. Gospod Gaspari, prosim.</p>
            </sp>
            <sp xml:id="SDZ2-Izredna-21-1998-04-07.sp39">

               <speaker>MAG. MITJA GASPARI:</speaker>

               <p>Gospod predsednik, spoštovane poslanke in poslanci. Glede na to, da je osnovna
                  razprava o državnem proračunu za leto 1998 bila že opravljena in da je med tem
                  časom tudi bila opravljena diskusija o državnem proračunu po matičnih oziroma
                  ostalih zainteresiranih odborih državnega zbora, mi dovolite, da bi danes poudaril
                  samo nekatere bistvene elemente iz dopolnjenega predloga državnega proračuna. Pred
                  tem bi rad povedal še nekaj tehničnih opomb. Prvič, kako je sestavljen predlog
                  vlade. Predlog vlade je v tem primeru sestavljen tako, da je na prvem mestu
                  prikazana reakcija vlade na amandmaje, ki so bili vloženi v državnem zboru s
                  strani posameznih poslancev oziroma odborov državnega zbora, na katere je vlada na
                  ustrezen način reagirala in tudi prikazala učinke teh predlogov na državni
                  proračun, in zakaj načelno in pa konkretno večine teh predlogov ni upoštevala.</p>
               <p>Na drugi strani je v letošnjem letu sprememba ta, da vlada ni predlagala svojega
                  enovitega predloga, ampak je reagirala, kot sem povedal, na predloge poslancev in
                  pa odborov, in da je nekatere od teh v polni meri upoštevala, druge pa predvsem
                  zaradi tehničnih razlogov prevzela oziroma povzela v predlog vlade, po vsebini pa
                  v bistvu obdržala njihovo vsebino oziroma intenco.</p>
               <p>Na drugi strani je vlada zavrnila večino amandmajev predvsem iz enega razloga, ker
                  so bili vloženi na takšen način, da so zahtevali večkratno uporabo proračunske
                  rezerve, kar je tudi v obrazložitvi državnega proračuna oziroma dopolnjenega
                  proračuna vlade pojasnjeno oziroma v Poročevalcu državnega zbora tudi objavljeno.
                  Približno 28 milijard slovenskih tolarjev je bilo zahtev za uporabo proračunske
                  rezerve za določene prerazporeditve, ki so jih posamezni poslanci oziroma odbori
                  državnega zbora smatrali za potrebne. Seveda na tak način bi bilo nemogoče
                  izvršiti te poslanske amandmaje, in osnovni razlog zakaj jih je vlada zavrnila, je
                  prav v tem dejstvu.</p>
               <p>Na drugi strani je vlada predlagala tudi dopolnjen proračun Republike Slovenije,
                  ki je povzel tako podprte amandmaje poslancev kot odborov ali povzete ali v celoti
                  sprejete in pa seveda nekatere amandmaje, ki jih je predlagala vlada. Osnovne
                  spremembe državnega proračuna v dopolnjenem predlogu od njegove originalne verzije
                  v mesecu novembru so naslednje: Na področju posameznih ekonomskih namenov, in to
                  upam da je v predlogu dopolnjenega proračuna metodološko in pa vsebinsko dovolj
                  jasno prikazano, je to na področju plač, kot posledica spremenjenega predloga
                  vlade od začetnega predloga zaradi dogovora s socialnimi partnerji o politiki plač
                  v letu 1998.</p>
               <p>Ta sporazum, kot je bil dosežen med socialnimi partnerji, je pomenil približno 14
                  milijard tolarjev večji obseg plač na področju državne uprave oziroma organov, ki
                  so uporabniki državnega proračuna, javnih zavodov in drugih izvajalcev storitev,
                  ki se plačujejo iz državnega proračuna. Kot sem povedal, ta porast je posledica
                  tega sporazuma in pa prilagoditve plač, ki se je zgodila na osnovi veljavnega
                  sporazuma o urejanju plač, to se pravi, glede eskalacije, ki se je zgodila v
                  mesecu decembru; ta je dvignila raven plač v javnem sektorju. Sporazum med
                  socialnimi partnerji in pa državo oziroma vlado je pa pomenil dogovor o tem, da se
                  plače v letu 1998 sicer ne bodo prilagajale rasti inflacije do določenega
                  procenta, vendar hkrati zaradi prenosa tistega, kar je povzročilo ob koncu leta
                  prilagajanje plač v skladu s sporazumom o eskalaciji, je pomenilo višjo izhodiščno
                  raven plač, kot bi sicer bila brez te prilagoditve. Iz tega naslova je očitno tudi
                  porast obsega mase plač za državne organe in pa izvajalske organizacije.</p>
               <p>Pri tem je treba poudariti, da je v okviru načrtovanja dodatnih zaposlitev vlada
                  določila predlog, ki je upošteval dodatne zaposlitve v sodnih organih, in sicer za
                  približno 212 oziroma točno 212 ljudi, da je upoštevala v celoti predloge
                  ustavnega sodišča in računskega sodišča, in da je v večji meri upoštevala tudi
                  predloge državnega zbora in pa ostalih organov, ki niso vladne inštitucije v
                  okviru državnega proračuna. Za uporabnike državnega proračuna na ravni vlade ni
                  sprejela odločitve o povišanju števila zaposlenih v letu 1998, ampak je določila
                  obseg sredstev v tekoči proračunski rezervi za najnujnejše potrebe s stališča
                  pogajanj z Evropsko zvezo, ki se začenjajo v tem mesecu in bodo zahtevala tudi
                  določene kadrovske prilagoditve za normalno izvajanje teh pogajanj, s katerimi je
                  Slovenija, kot sem povedal, začela. To je prva razlika med prvotnim predlogom
                  državnega proračuna in pa njegovim dopolnjenim delom.</p>
               <p>Druga pomembna razlika je na področju investicij, kjer je predvsem povečan znesek
                  za izgradnjo avtomobilskega omrežja oziroma izgradnjo cest v skladu s spremembami
                  in dopolnitvami zakona o izgradnji avtocestnega omrežja v Republiki Sloveniji, in
                  sicer za približno 6 milijard vsega skupaj.</p>
               <p>Hkrati s tem so bila tudi dopolnjena sredstva za uveljavitev, začetek
                  uveljavljanja priprav uveljavitve zakona o davku na dodano vrednost kot davčni
                  reformi, ki jo zahtevajo tako naše spremembe v sistemu kot tudi pogajanja z
                  Evropsko unijo, ki naj bi do polne včlanitve Republike Slovenije v Evropsko unijo
                  kot zadnji rok zahtevale spremembo tega sistema. Po naših predlogih naj bi se ta
                  sistem uveljavil sredi naslednjega leta, leta 1999.</p>
               <p>Poleg tega je prišlo do sprememb na področju socialnih transferjev, pretežno v
                  tistem delu, ki govori o tako imenovanem jamstvenem skladu, zaradi zakona, ki je v
                  parlamentarni proceduri in ki bo omogočil izboljšanje pravic tistih, ki iz
                  jamstvenega sklada lahko pridobijo sredstva za čas, ko so bili ali so še
                  brezposelni v skladu z zakonom.</p>
               <p>To so glavne spremembe v tem proračunu na odhodkovni strani, ki so povzročile, da
                  se je obseg sredstev povečal za 26 milijard. Na drugi strani je državni proračun,
                  predlog državnega proračuna predvidel tudi dodatna sredstva na strani prihodkov in
                  to predvsem na tistem delu prihodkov državnega proračuna, ki neposredno ne
                  vplivajo na konkurenčnost slovenskega gospodarstva oziroma ne obremenjujejo
                  tistega faktorja proizvodnje v Sloveniji, ki je bolj izdaten, kot pa ne. To je
                  delovna sila, to se pravi, brez obremenitve skozi direktne obdavčitve. Šlo je za
                  povečanje obdavčitve, oziroma povišanja stopenj davka na promet naftnih derivatov
                  pretežno. S čimer se hkrati izboljšuje struktura relativnih cen posameznih
                  proizvodov oziroma storitev v Republiki Sloveniji. Na drugi strani se obdavčuje
                  tisto blago oziroma v tem primeru tisto, tisti proizvod, to so naftni derivati, ki
                  zmanjšuje tudi okoljevarstvene težave.</p>
               <p>Vsekakor je bila cena bencina v Republiki Sloveniji v preteklosti nižja, kot
                  primerljivo v drugih evropskih državah, in se postopno približuje spodnjemu pragu
                  cen v teh državah. Tudi z uvedbo novega davka na dodano vrednost in pa trošarin se
                  bo dosegel ta spodnji prag, predvsem na trošarinah, ki velja v Evropski uniji kot
                  spodnjo mejo uveljavljanja trošarinskih dejatev oziroma trošarin na posamezne
                  proizvode, ki so del trošarine. Med njimi so tudi naftni derivati.</p>
               <p>Na osnovi takšnega proračuna vlada še vedno smatra, da je možno doseči osnovne
                  predpostavke iz proračunskega memoranduma, ki govori o tem, da bo stopnja
                  inflacije merjena s cenami potrošnih dobrin. Približno 8% na letni ravni v
                  povprečju, da bo rast dosegla rast približno 4% oziroma med 3,5 in 4%. In da bo na
                  ta način zagotovljene osnovne predpostavke, ki jih je proračunski memorandum
                  vseboval. Tisto, kar je sicer zelo pomembno, ne samo za sprejem državnega
                  proračuna, ampak za izvajanje ne samo proračunske, ampak ekonomske politike v
                  letošnjem letu, je, da ne pride do odmikov od take, prvič plačane politike v
                  državi, pri čemer velja opozoriti na ponovne zahteve oziroma kombinacijo zahtev,
                  za poviševanje plač v Sloveniji. Tako v javnem sektorju, kot tudi sicer, kar bi
                  seveda situacijo poslabšalo in se odmaknilo od tistih predpostavk, na katerih je
                  pripravljen državni proračun.</p>
               <p>Enako velja za subvencioniranje iz državnega proračuna, večji obseg
                  subvencioniranja, kot je predvideno v državnem proračunu, bi seveda prvič; ne
                  pomenil izvajanja ustrezne politike, drugič; pa odmik od tistega, kar bo predmet
                  pogajanj med Sloveniji in pa Evropsko unijo, to pa je obseg in struktura državnih
                  subvencij v privatni sektor v slovenskem gospodarstvu. Na tretji strani je seveda
                  odmikanje pokojninske reforme ali poizkus odmikanja te reforme seveda nadaljnji
                  problem, ki lahko zaostri še bolj proračunska razmerja v naslednjem obdobju. O tem
                  bo verjetno tekla razprava ob amandmajih in bo takrat tudi v reakcijah na to
                  odgovorjeno.</p>
               <p>Na področju investicij je državni zbor že v času obravnave državnega proračuna
                  sprejel še en tolar, s katerim zahteva v naslednjih letih dodatnih 26 milijard
                  tolarjev investicij na enem področju in lahko se sliši še o kakšnem dodatnem
                  tolarju na kakšnem drugem področju, ki naj bi dopolnil že itak lepo zbirko
                  različnih tolarjev, ki jih je vlada ali pa državni zbor v preteklih letih potrdil.
                  Kot veste, v tem trenutku lahko izvajamo te investicijske načrte, ki so bili
                  potrjeni s tako imenovanimi tolarji v približno 50% znesku od z zakonom
                  predvidenih obveznosti, kar pomeni, da je teh tolarjev očitno preveč oziroma da
                  niso "fokusirana" tista najbolj pomembna področja v Republiki Sloveniji.</p>
               <p>Glede na obseg državnega proračuna in pa obseg izdatkov in pa prihodkov je moč
                  trditi, da je to zgornja, bom rekel se približujemo zgornji meji tistega, kar je
                  smiselno in pa možno, da bi bilo zelo koristno za državne proračune 1999-2000
                  doseči soglasje v tem, kako zmanjšati obseg porabe, ne samo v državnem proračunu,
                  ampak v celotni javni porabi. Govoriti samo o državnem proračunu je v tem primeru
                  premalo, ker gre za velike transfere med posameznimi blagajnami na tem področju,
                  to se pravi med državnim proračunom, občinskimi proračuni, zdravstvenim zavodom in
                  pa zavodom za pokojninsko zavarovanje. Vse skupaj kaže, da se delež plač socialnih
                  transferjev ne zmanjšuje v državnem proračunu oziroma v odnosu na bruto domači
                  proizvod in zaradi tega seveda tudi ne naraščajo tako kot bi morda mnogi želeli,
                  investicijski projekti znotraj državnega proračuna kot element, ki potencialno, ne
                  pa z gotovostjo daje možnost razvojnih vzpodbud v slovenskem gospodarstvu, kolikor
                  jih lahko državne investicije v polni meri same po sebi dajo. Iz tega naslova je
                  smotrno o državnem proračunu odločiti čimprej, da bi večje število mesecev ostalo
                  na razpolago za normalno izvajanje državnega proračuna, hkrati pa seveda tudi
                  doseči v okviru te razprave, ob razpravi tudi na nek način soglasje o tem, kakšne
                  so v osnovi predpostavke za izvajanje državnih oziroma javnih financ v naslednjem
                  obdobju vsaj dveh let. Mislim, da bi državni zbor ob razpravi o državnem proračunu
                  1998 lahko tudi dal ustrezne sklepe o tem, kje vidi tudi državni zbor ustrezne
                  rezerve, vlada jih je pa dolžna seveda v tem primeru tudi izpeljati oziroma
                  predlagati sama ustrezne prilagoditve. Kot sem povedal, je ta trenutek delež javne
                  porabe v družbenem proizvodu ocenjen na približno 46,8% in za toliko manj kolikor
                  je proračunskega primanjkljaja proračunskih prihodkov. Če bomo želeli v naslednjem
                  obdobju transformirati seveda nekatere sektorje, strukturne spremembe doseči v
                  nekaterih sektorjih, tako socialnih kot gospodarskih, bo izrecno pomembno, da se
                  struktura državnega proračuna temu prilagodi. To se pa seveda ne bo dalo storiti
                  samo z dodajanjem določenih pravic in pa obveznosti, ampak s tudi zaustavitvijo
                  določenih širitev pravic in na drugi strani prenos določenih sredstev na druge
                  namene, kot sem omenil, predvsem iz sektorja tekoče porabe v državnem proračunu v
                  sektor investicijske porabe. Na osnovi tega, kar je v državnem proračunu zapisano,
                  v dopolnjenem predlogu, smatramo, da je državni proračun pod temi predpostavkami
                  možno v teh okvirih izvajati in da je na osnovi tega možno tudi izpeljati ustrezne
                  ekonomske politike v letošnjem letu, seveda, če ne bo prišlo do izrazitih sprememb
                  v tistih predpostavkah, ki so v državnem proračunu navedene. Če bo prišlo pa do
                  sprememb, potem pa seveda velja razmislek, kako v bodoče. Hvala lepa.</p>
            </sp>
            <sp xml:id="SDZ2-Izredna-21-1998-04-07.sp40">

               <speaker>PREDSEDNIK JANEZ PODOBNIK:</speaker>

               <p>Hvala lepa mag. Gaspariju, ministru za finance, ki je nastopil kot predstavnik
                  vlade. <title>Proceduralni predlog</title> ima gospod Špiletič. Prosim.</p>
            </sp>
            <sp xml:id="SDZ2-Izredna-21-1998-04-07.sp41">

               <speaker>BOGOMIR ŠPILETIČ:</speaker>

               <p>Hvala lepa. Spoštovani gospod predsednik, ko se začne razprava o proračunu,
                  ponavadi tu slišimo predstavnike vseh treh največjih državnih blagajn, to je
                  proračuna, Zavoda za pokojninsko in invalidsko zavarovanje ter Zavoda za
                  zdravstveno zavarovanje, običajno pa je povabljen tudi predstavnik Banke
                  Slovenije, da podajo mnenje o predlogu proračuna, ki naj bi bil predmet obravnave
                  poslancev. Sedaj imamo sklepno fazo te razprave in bi jaz <title>proceduralno</title> predlagal, da dobijo besedo tudi predstavniki vseh teh institucij, ki sem
                  jih omenil, in to iz razloga, ker sem pozorno poslušal gospoda ministra Gasparija
                  in iz njegovih ust bi človek nekako sklepal, da je sedaj ta proračun pripravljen
                  tako, da bo v Sloveniji nekako pokrito vse tisto, kar je nujno, in da ne bo nekih
                  večjih problemov v javni porabi. Vendar ocenjujem, da temu ni tako, da problemi so
                  odprti, da so proračunske luknje tudi v drugih proračunskih blagajnah. Zato lepo
                  prosim, da omogočite, da tudi predstavniki ostalih dveh največjih proračunskih
                  blagajn in Banke Slovenije dobijo besedo ter podajo mnenje o tem, o čemer bomo v
                  nadaljevanju poslanci glasovali.</p>
            </sp>
            <sp xml:id="SDZ2-Izredna-21-1998-04-07.sp42">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Špiletič. 220. člen poslovnika govori naslednje: "Pred
                  pričetkom razprave, v kateri državni zbor razpravlja o posameznih delih predloga
                  državnega proračuna, lahko najprej predstavniki vlade dodatno obrazložijo predlog
                  državnega proračuna, za njimi poda poročilo poročevalec matičnega delovnega
                  telesa." Sam pa sem že uvodoma povedal, koga sem vabil k tej točki; potem jih bom
                  še enkrat navedel in tudi povedal, da bodo dobili besedo v razpravi, če bodo to
                  želeli. To je naša dosedanja praksa in tudi poslovniška določba.
                     <title>Proceduralni predlog</title> ima gospod Hvalica. Prosim.</p>
            </sp>
            <sp xml:id="SDZ2-Izredna-21-1998-04-07.sp43">

               <speaker>IVO HVALICA:</speaker>

               <p>Hvala lepa, gospod predsednik. Predlagam nekaj, kar je popolnoma normalno v vsaki
                  parlamentarni demokraciji oziroma do česar sploh ne pride v normalnih
                  demokracijah. Predlagam, da pove o proračunu par besed predsednik vlade. To je
                  vendar prvi instrument vlade, vsake vlade! In če je kdo na seji parlamenta pri
                  predstavitvi proračuna, je vedno prvi minister. Pri nas je pa to kar... njega ni!
                  Ne vem, kje je. To ni normalno, verjemite mi, da to ni normalno, da premiera ni na
                  predstavitvi proračuna, na uvodnem delu proračunske debate. Vsaka parlamentarna
                  demokracija, bi rekel, konvergira pravzaprav v proračunski debati; vse se začne in
                  konča pri denarju. Tu pa premier, kot da je to 21. seja pač, izredna seja
                  državnega zbora, ena izmed 21. Ne, temu ni tako! To je eminentna seja državnega
                  zbora, kjer se sprejemajo javne finance za leto 1998. Ja, kje je premier?! Ali je
                  na sprehodu v Tivoliju z Arturjem, ali kaj? Verjemite mi, da je to bolj važno.</p>
               <p>Torej predlagam, da pride prvi minister v parlament in da do takrat prekinemo
                  razpravo o proračunu in preidemo na neko drugo točko dnevnega reda, da ne bi
                  zavlačevali. Hvala lepa.</p>
            </sp>
            <sp xml:id="SDZ2-Izredna-21-1998-04-07.sp44">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Hvalica. Poslovnik jasno govori, da predlog proračuna predstavi
                  predstavnik vlade. In ko sem vprašal, če želi predstavnik vlade besedo, se je
                  oglasil minister za finance mag. Gaspari. Sem pa tudi prepričan, da se nam bo v
                  kratkem pridružil tudi predsednik vlade, ker to je res eminentna seja državnega
                  zbora, na kateri se sprejema proračun. Ne vidim nobenih formalnih proceduralnih
                  razlogov za vaš predlog. Poslovnik jasno govori, da dobi besedo predstavnik vlade,
                  in mislim, da smo v celoti korektno izpolnili poslovniško določbo. Prehajamo na
                  drugi del poslovniške določbe, da poročevalec, torej predstavnik odbora za finance
                  in monetarno politiko predstavi mnenje odbora o predlogu proračuna. Prosim, gospod
                  mag. Janez Kopač.</p>
            </sp>
            <sp xml:id="SDZ2-Izredna-21-1998-04-07.sp45">

               <speaker>MAG. JANEZ KOPAČ:</speaker>

               <p>Hvala za besedo. V imenu odbora ne bom povzemal celotnega poročila, ker je precej
                  obsežno predstavljeno v pisni obliki in ste ga prejeli na klop z datumom 26.3. Rad
                  bi opozoril samo na nekaj opozoril sekretariata. Eno od njih pravzaprav rezultira
                  v amandmaju odbora za finance iz lanskega leta in to je, da predlog proračuna
                  predvideva tako imenovano podaljšano proračunsko leto. Ne predvideva podaljšanja
                  na preko 12 mesecev, ampak na nek način se prilagaja anomaliji, ki se je zgodila v
                  lanskem letu z določbo zakona o izvrševanju proračuna. To se seveda pozna na
                  proračunskih prihodkih in na njihovi količini. V primeru, da bi pri obravnavi
                  zakona o izvrševanju proračuna, ki je na dnevnem redu kasneje, prišlo do spremembe
                  ustreznega člena, bi seveda to v praksi rezultiralo tudi pri morebitni spremembi
                  postavke v aktu z imenom proračun. Sicer pa so odboru bila posredovana poročila
                  delovnih teles, kot so navedena v pregledu, lahko rečem praktično vseh, vse
                  njihove opredelitve do posameznih amandmajev in njihovi lastni amandmaji. Odbor se
                  je po sicer burni debati odločil državnemu zboru predlagati tri amandmaje. Dva od
                  njih sta posledična glede na prvega. Prvi amandma je sestavljen iz večih poprej v
                  proceduro vloženih amandmajev. Amandma odbora za finance povzema amandma, kot ga
                  je predlagal državni svet, amandma, kot so ga predlagale poslanske skupine SLS,
                  LDS in Desus pri slovenski tiskovni agenciji, amandma kot ga je predlagala skupina
                  poslancev s prvopodpisanim gospodom Cirilom Ribičičem pri ministrstvu za
                  zdravstvo, amandma kot ga je predlagala skupina poslancev s prvopodpisanim
                  gospodom Janezom Mežanom, Bogomirjem Špiletičem, po drugi strani poslanska skupina
                  Združene liste in amandma odbora za kulturo, šolstvo in šport, skratka, vsi ti
                  amandmaji so delno povzeti z amandmajem pri postavki "regresirana prehrana učencev
                  in dijakov" v okviru ministrstva za šolstvo. Prav tako je z amandmajem odbora
                  povzet del amandmaja poslancev Rudija Mogeta in Borisa Soviča pri ministrstvu za
                  kulturo, kakor tudi del amandmaja Cirila Pucka in Marie Pozsonec pri ministrstvu
                  za kulturo, del amandmaja poslanca Sama Bevka pri ministrstvu za kulturo in
                  praktično v celoti amandma odbora za znanost in tehnologijo pri uporabniku
                  ministrstvo za znanost in tehnologijo. Del potrebnih sredstev, tudi amandma odbora
                  seveda mora biti izravnan, je odbor našel v neizkoriščenih obrestih na fiduciarnem
                  računu pri Dresdner Bank v Luksemburgu. Gre za 300 milijonov tolarjev. Za del teh
                  sredstev, 172 milijonov tolarjev pa je odbor predlagal dodatno zadolžitev.</p>
               <p>Po mojem spominu je to odbor predlagal prvič, kar sicer ni spodbudno, dejstvo pa
                  je, da v primerjavi z več kot 29 milijardami tolarjev primanjkljaja ta manjši
                  znesek pravzaprav ne predstavlja omembe vredne številke. Sicer pa je, žal, to se
                  je pokazalo v diskusiji na seji odbora,struktura proračuna, predvsem pa spremembe
                  v obliki dopolnjenega predloga glede na prvotni predlog proračuna, vse to
                  posledica ali odraz stanja, ki se kaže tudi v državnem zboru in se rezultira
                  predvsem v prepočasnem ali sploh ne izvajanju posameznih reform, ki so bile
                  napovedane, oziroma ki jih stanje javnih financ, kakršno je, potrebuje.</p>
               <p>V imenu odbora predlagam, da podprete dopolnjen predlog proračuna, kot ga je
                  predlagala vlada. Amandmaje posameznih poslancev, ki jih je podprla vlada in
                  seveda amandmaje odbora za finance, gre za tri amandmaje, ki jih, kot je bilo
                  sporočeno v naknadnem dopisu iz vlade, podpira tudi vlada. Hvala.</p>
            </sp>
            <sp xml:id="SDZ2-Izredna-21-1998-04-07.sp46">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Kopač. Želi besedo predstavnik sekretariata za zakonodajo in
                  pravne zadeve? (Ne želi.) Prehajamo na obravnavo in odločanje o posameznih delih
                  predloga proračuna, pri čemer je kot posamezni proračun naštet splošni del
                  proračuna pod 1 in pod 2 poseben del proračuna. K tej točki sem vabil predstavnika
                  predsedstva Republike Slovenije, predstavnike državnega sveta Republike Slovenije,
                  predstavnika ustavnega sodišča Republike Slovenije, predstavnika računskega
                  sodišča Republike Slovenije, predstavnika varuha človekovih pravic, guvernerja
                  Banke Slovenije doktor Franceta Arharja, generalnega direktorja zavoda za
                  pokojninsko in invalidsko zavarovanje doktorja Janeza Prijatelja in generalnega
                  direktorja zavoda za zdravstveno zavarovanje Slovenije gospoda Franca Koširja.
                  Dobili bodo besedo v razpravi, če bodo to želeli. Se opravičujem - v prvi alinei -
                  vabil sem predstavnika Urada predsednika Republike Slovenije.</p>
               <p>Na podlagi drugega odstavka 221. člena poslovnika državnega zbora Republike
                  Slovenije bo zbor najprej glasoval o amandmajih, ki jih je vložila vlada Republike
                  Slovenije. Preden bomo šli na obravnavo dela proračuna, želi še proceduralno
                  besedo gospod Šplietič. Ali razpravo? Prosim, <title>proceduralni predlog</title> , gospod Špiletič.</p>
            </sp>
            <sp xml:id="SDZ2-Izredna-21-1998-04-07.sp47">

               <speaker>BOGOMIR ŠPILETIČ:</speaker>

               <p>Gospod predsednik, jaz ponovno <title>proceduralno</title> predlagam, da nam, ne,
                  če hočejo, ampak da nam vendarle podajo svoje mnenje o predlogu proračuna tudi
                  predstavniki še dveh proračunskih blagajn, torej zavoda za pokojninsko in
                  invalidsko zavarovanje in zavoda za zdravstveno zavarovanje, prav tako pa tudi
                  predstavnik Banke Slovenije. Kajti bojim se, ko bomo že obravnavali prvi amandma,
                  se bo namreč zastavilo vprašanje: Ali je to končni obseg proračuna? Ali ne bo ta
                  vendarle višji, glede na to, kar je predvideno v predlogu zakona o spremembah in
                  dopolnitvah zakona o izvrševanju proračuna Republike Slovenije, ki omogoča
                  naknadno zadolževanje za potrebe ZPIZA oziroma zavoda za zdravstveno zavarovanje,
                  ter avtomatično povečuje proračun. Menim, da je prav, da tudi ti predstavniki tako
                  pomembnih proračunskih blagajn dobijo čas in prostor tu za to govornico, da
                  poslancem predno začnejo glasovati, povedo svoje mnenje o tem, kako je zaključna
                  verzija proračuna pripravljena, oziroma kako pokriva njihove potrebe in kako to
                  vpliva na makroekonomsko politiko oziroma tudi monetarno politiko države.</p>
               <p>Predlagam <title>proceduralno</title> , da o tem glasujemo, če jim sicer nočete
                  dati besede.</p>
            </sp>
            <sp xml:id="SDZ2-Izredna-21-1998-04-07.sp48">

               <speaker>PREDSEDNIK JANEZ PODOBNIK:</speaker>

               <p>Hvala lepa. Nikakor nisem tisti, ki jim ne bi želel dati besede. Jaz sem že prej
                  povedal, da bomo sedaj prešli na splošni del proračuna in bomo odprli razpravo o
                  tem. Če kdorkoli od vabljenih gostov, tudi od teh institucij, ki ste jih vi
                  omenili, gospod Špiletič, želi besedo, jo bo takoj dobil.</p>
               <p>Se mi zdi pa nenavadno, da bi nekoga s sklepom zavezali, da se naj oglasi. Kot
                  veste, v <title>prvi obravnavi</title> predloga proračuna vedno predstavniki teh
                  institucij dobijo besedo in tudi pripravijo pisno gradivo, ki je potem tudi
                  podlaga poslankam in poslancem pri pripravi za proračun. Predlagam, da tudi to
                  našo prakso, ki je praksa vse od kar imamo proračun, da jo ohranimo.</p>
               <p>Torej smo pri splošnem delu proračuna. K temu delu se je pisno prijavil gospod
                  Feri Horvat in mu dajem besedo.</p>
            </sp>
            <sp xml:id="SDZ2-Izredna-21-1998-04-07.sp49">

               <speaker>FRANC (FERI) HORVAT:</speaker>

               <p>Hvala za besedo, gospod predsednik. Spoštovane kolegice in kolegi, člani vlade,
                  guverner Banke Slovenije, predstavniki drugih ustanov, predstavnice in
                  predstavniki vlade, novinarji in drugi prisotni.</p>
               <p>Najprej mi dovolite, da se zahvalim vladi in matičnemu delovnemu telesu za
                  amandmaje, ki so jih v celoti ali delno povzeli. Moje pa upam, da lahko to storim
                  tudi v imenu kolegov iz poslanske skupine, to naredim takoj na začetku, ker bom v
                  nadaljevanju razprave kritičen, lahko bo nekdo rekel, da ne dovolj prijazen in da
                  ne bi pozabil potem na to gesto.</p>
               <p>Škoda, da ni bilo več amandmajev sprejetih, ker potem bi predlog proračuna gotovo
                  boljši, ampak tudi to je nekaj.</p>
               <p>Drugo, moram takoj v začetku reči, da ko se kolega Kopač kot predsednik matičnega
                  delovnega telesa, zdi se mi malo s slabo vestjo posipal s pepelom, da je pač ta
                  proračuna odraz stanja v državnem zboru, moram tu zraven takoj reči, da to le
                  deloma drži, ne izvzemam pa tu tudi seveda naše odgovornosti, ampak da je ta
                  predlog proračuna predvsem odraz stanja in sposobnosti te vlade in koalicije,
                  kajti ima škarje in platno v rokah po dosedanjih predlogih in to se bo pokazalo
                  seveda tudi tekom obravnave.</p>
               <p>Jaz se bom v skladu s poslovnikom in v skladu z usmeritvijo predsednika omejil na
                  ta splošni del pod rimsko ena, kjer gre za določitev globala prihodkov in
                  odhodkov, pa tudi v bilanci prihodkov in odhodkov gre za bistvene sestavine
                  proračuna, ki pomenijo tako rekoč proračun v malem. Moram takoj povedati, da ne
                  morem podpreti dopolnjenega predloga vlade in ustreznih amandmajev, tako na
                  prihodkovni kot na odhodkovni strani, kajti pomenijo v bistvu poslabšanje
                  prvotnega predloga proračuna, ki smo ga obravnavali v splošni razpravi in ga tudi
                  poslanci, tudi jaz sam in pa kolegi iz poslanske skupine nismo podprli.</p>
               <p>Dovolite mi, da navedem štiri temeljne razloge za takšno stališče.</p>
               <p>Prvič; skupni obseg prihodkov in odhodkov se od prvotnega, že tako velikega ali
                  celo prevelikega obsega proračuna povečuje za okrog ali nekaj nad 26 milijard, kar
                  pomeni pri prihodkih za preko 8%, pri odhodkih preko 7% realno, kar je dvakrat več
                  od pričakovane rasti bruto domačega proizvoda. Če upoštevamo lanskoletno 14%-no
                  realno rast odhodkov in letošnjo, torej okrog blizu 8%-no rast, in to seštejemo,
                  imamo okrog 22-no% rast v dveh letih ob skupni realni rasti bruto domačega
                  proizvoda le za, morda nekaj nad 6%, se pravi da odhodki rastejo trikrat hitreje
                  ali celo nekaj več od rasti bruto domačega proizvoda. Predlog zakona o izvrševanju
                  proračuna, na kar je malo prej opozoril kolega Špiletič, obeta nadaljnje povečanje
                  odhodkov, tako zaradi zadolževanja za ZPIZ, kot tudi v nekaterih drugih členih,
                  kar vzbuja realni strah, da se bo skupni obseg odhodkov povečal tam na 900 ali
                  blizu 900 milijard tolarjev. Realno je potem tudi pričakovati, da bo tudi
                  primanjkljaj presegel 1% bruto domačega proizvoda. Tak proračun s takim globalom
                  in s tako rastjo postaja neznosen za slovensko gospodarstvo in za davkoplačevalce
                  in to je tudi hkrati slaba popotnica za začetek pogajanj za članstvo v Evropski
                  uniji, posebno še, če upoštevamo, da smo pravzaprav eno boljših ocen dobili od
                  Evropske unije za gospodarske dosežke, žal bolj v preteklosti, kot pa če
                  upoštevamo sedanje trende in to, kar lahko iz takega proračuna pričakujemo.</p>
               <p>Drugi razlog je naslednji. Med povečanimi prihodki odpade ena tretjina na davek od
                  dobička in davek na izplačane plače - 8,4 milijarde. To pomeni, da bo to dodatni
                  pritisk na že tako ali tako pešajočo konkurenčnost slovenskega gospodarstva. Če
                  pogledamo zadnje ekonomsko ogledalo vladnega urada, vidimo lahko to ugotovitev, da
                  konkurenčnost peša. Še posebej se slabšajo pogoji poslovanja izvoznikov, to je
                  vlečnih konjev slovenskega gospodarstva in glavnega generatorja gospodarske rasti,
                  da ne govorimo o tem, da bo to sočasno pomenilo tudi pritisk na inflacijo.</p>
               <p>Tretje, kar je še slabše od skupnega obsega prihodkov in odhodkov je dejstvo, da z
                  dopolnjenim predlogom in amandmaji vlade, prav teh, ki jih sedaj obravnavamo v tem
                  splošnem delu, ob skupnem povečajo obsege odhodkov, da se slabša struktura
                  odhodkov v škodo gospodarstva, predvsem v škodo gospodarske rasti, izvoza,
                  zagotavljanja novih delovnih mest, hitrejšega prestrukturiranja podjetij in dviga
                  ravni konkurenčnosti. Zakaj? Pretežni del povečanja, kot vidimo iz številk, in kot
                  je povedal tudi uvodoma minister za finance gospod Gaspari, je pretežni del
                  povečanja odhodkov namenjen plačam, materialnim stroškom in investicijam za
                  delovanje države, in le minimalni del ali od 26 milijard nekaj čez 2 milijardi
                  prestrukturiranju gospodarstva; polovico od tega za kmetijstvo in komaj 1,1
                  milijarda ali 4% od povečanja za prestrukturiranje industrije. Takšen dopolnjen
                  predlog in amandma vlade še bolj znižujeta delež proračuna za prepotrebno
                  spodbujanje gospodarske rasti, zaposlovanja, enakomernejšega regionalnega razvoja
                  države in dviga konkurenčnosti. Takšen predlog proračuna iz ostalih oziroma
                  zakasnelih sistemskih ukrepih ni le nerazvojni, ampak upal bi si trditi
                  protirazvojni, in glede na to, da je to glavni akt ekonomske politike, ni
                  pretirana trditev, da ne odraža tako rekoč nobene aktivne gospodarske politike te
                  vlade.</p>
               <p>In četrti razlog za odklonilno stališče je sledeč. Predlog proračuna s predlagano
                  dopolnitvijo ni evropsko naravnan, da uporabim prispodobo, ki jo rad uporablja
                  kolega Hvalica, kajti ne zagotavlja učinkovitega izvajanja strategije Republike
                  Slovenije za vključevanje v Evropsko unijo, ki smo jo pred kratkim obravnavali v
                  tem državnem zboru, in predvsem ne upošteva dovolj priporočil oziroma zahtev
                  Evropske unije, v papirju, ki so ga predstavniki naše vlade v teh dneh prinesli iz
                  Bruslja, to je pristopnega partnerstva. V tem pristopnem partnerstvu so zelo
                  podrobno opredeljene kratkoročne naloge za leto 1998, kot tudi srednjeročne
                  naloge. Naj naštejem samo nekatere: prestrukturiranje podjetij, dvig
                  konkurenčnosti, tehnološki razvoj, ekonomska in socialna kohezija, regionalna
                  politika, politika do podeželja, opredelitev gospodarsko-političnih prioritet in
                  podobno. Prav te postavke za te namene, to je za naloge, ki so pred nami letos, že
                  ko se pogajamo, so v tem proračunu in s tem dopolnjenim predlogom še bolj
                  podcenjene.</p>
               <p>Naj ob koncu dodam še tole. Zdi se, da je vsak naslednji proračun slabši od
                  prvotnega in predvsem vsak dopolnjen predlog, s katerim prihaja vlada, slabši od
                  prvotnega predloga. To velja, žal, tudi za ta dopolnjeni predlog in za te
                  predlagane amandmaje. Vlada ni upoštevala splošne razprave in predlogov, ki so
                  bili dani v tej splošni razpravi tukaj na zboru in na delovnih telesih. Še hujše
                  je to, da ni upoštevala napovedi lastnega predsednika vlade ob sprejemu proračuna
                  za lansko leto, ko je javno - zdi se mi, da je to bilo v "Odmevih" - dejal, da je
                  pač lanskoletni proračun tak, kot je, kompromis koalicijskih partnerjev, in da bo
                  proračun za letošnje leto bolj razvojno naravnan in bolj varčen. Žal se to ni
                  zgodilo, kot vidimo. Vlada in seveda koalicija, kar je eno in isto, nista
                  upoštevali amandmajev, razen nekaterih izjem, ki so bile tukaj že omenjene, čeprav
                  so od 310 amandmajev delovna telesa podprla 62 amandmajev. Meni je, kolegice in
                  kolegi, popolnoma jasno, da večine amandmajev vlada ni mogla sprejeti, vendar
                  vrsto amandmajev bi lahko sprejela, kajti niso zahtevali oziroma predlagali
                  povečanja skupnega obsega proračuna, ampak notranje prerazporeditve, bolj v
                  funkciji pospeševanja razvoja. Vendar se vlada ni potrudila niti toliko, da bi
                  uporabila neke protiargumente, ampak je v glavnem zavrnila amandmaje več ali manj
                  s formalnimi argumenti oziroma razlogi, da pač viri, ki smo jih predlagali, niso
                  pravi, ker so posegali v rezerve in tako dalje. Vendar dobro vemo, da če bi vlada
                  hotela, da bi lahko sama s prerazporeditvami našla prave vire.</p>
               <p>Mislim, da tudi neko svojevrstno posebnost, ki jo kaže obnašanje koalicije, kaže
                  tudi to, da imamo vrsto skupinskih amandmajev. Ne dajem vrednostne sodbe o njih,
                  ampak amandmaji, ki jih dajejo tri koalicijske stranke, na primer na področju
                  infrastrukture in tudi nekateri drugi. Dobro, mnogi niso niti tako slabi. Vendar
                  se sprašujem, zakaj samo koalicijske stranke? Zakaj niso povabili tudi drugih k
                  oblikovanju takih skupnih poslanskih amandmajev. Kot se spomnim, v prejšnjem
                  mandatu smo tudi tisti, ki smo bili v koaliciji, tako ravnali in vrsto amandmajev
                  dajali skupaj, ne glede na pripadnost koaliciji oziroma opoziciji. Kajti končno ne
                  gre samo za denar članov teh strank, ki predlagajo te amandmaje oziroma ki so v
                  koaliciji, ampak gre za denar vseh davkoplačevalcev. Končno bi s tem, če bi
                  povabili tudi druge poslance k temu, če je že tehnična ocena proračuna slaba, če
                  smem uporabiti prispodobo iz ocenjevanja v umetnostnem drsanju, bi vsaj dosegli
                  to, da bi bila ocena za umetniški vtis nekoliko boljša.</p>
               <p>Zaključim s tem, da bomo zelo pozorno spremljali obravnavo amandmajev v
                  nadaljevanju v posebnem delu in upam, da bodo le nekateri amandmaji, ki lahko
                  pomenijo izboljšanje proračuna, sprejeti in da bo možno potem preko usklajevanja
                  spremeniti tudi ta amandma v splošnem delu in tako priti do boljšega proračuna.
                  Sicer seveda ne bom mogel sam podpreti proračuna in verjetno bodo tako ravnali
                  tudi kolegi iz poslanske skupine. In naj potem odgovornost za tak proračun in
                  predvsem za posledice v celoti prevzame vlada oziroma vladna koalicija. Hvala
                  lepa.</p>
            </sp>
            <sp xml:id="SDZ2-Izredna-21-1998-04-07.sp50">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Feri Horvat. Besedo želi generalni direktor zavoda za
                  pokojninsko in invalidsko zavarovanje, gospod Janez Prijatelj. Prosim.</p>
            </sp>
            <sp xml:id="SDZ2-Izredna-21-1998-04-07.sp51">

               <speaker>JANEZ PRIJATELJ:</speaker>

               <p>Hvala lepa. Spoštovani gospod predsednik, poslanke in poslanci. Morda je prav, da
                  ob tej priložnosti povem nekaj besed, kot nadaljevanje tistega uvoda iz decembra
                  meseca lani. Naj povem, da se je tisto, kar sem napovedal, praktično uresničilo v
                  celoti in še nekoliko bolj. Dejansko pokojninski sistem je zašel v težave, ki ga
                  rešuje pokojninska reforma, če bo ta sprejeta in ko bo sprejeta, vendar mislim, da
                  smo nekoliko preoptimistični pri njeni napovedi za leto 1998 in naprej.</p>
               <p>Danes je vendarle treba sistem vzeti tak kot je. Tak kot je uzakonjen z obstoječim
                  zakonom in tak, kot izhaja iz obstoječih pravic 465 tisoč upokojencev v Sloveniji,
                  ki jim je vsak mesec treba izplačati pokojnine.</p>
               <p>Naj povem, da sem opozoril, da so bila že za leto 1997 planirana prenizka sredstva
                  v proračunu, da je to isto bilo storjeno v letu 1998 in da je politika vlade in
                  državnega zbora očitno taka, da bomo reševali problem pokojninskega zavarovanja in
                  likvidnosti zavoda z zadolževanjem. To izhaja iz predloga sprememb in dopolnitev
                  zakona za člane proračuna, kjer se izrecno dovoljuje pokojninskemu zavodu, da
                  najema kredite in tudi državi izjemoma, da najema kredite za izvajanje
                  pokojninskega in invalidskega zavarovanja.</p>
               <p>Če smo napovedovali v proračunskem memorandumu 4,6 milijarde izgube zavoda za leto
                  1998, naj povem, da bo tega kar bistveno več, da je izguba na nekaj več kot 8
                  milijard tolarjev predvidena za leto 1998, da pa smo pridelali še izgubo 10,4
                  milijarde tolarjev v letu 1997. Kar pa seveda spremlja žalostno dejstvo, da zavod
                  kar dobro planira in dokaj točno in da je tisto, kar smo napovedovali se vse
                  uresničilo, med tem ko so vladni načrtovalci nekoliko bolj optimistični in nam
                  napovedujejo manjše izgube, ki se potem realizira v drugačnih številkah.</p>
               <p>Če stvari ilustriram takole. 10,4 milijarde izgube iz preteklega leta z odhodki
                  letošnjega leta, ni mogoče pokriti. Zavod bo konec leta 1998 po domače povedano,
                  prekratek za okoli 18 milijard tolarjev, kar je ogromna številka.</p>
               <p>To bo, nekdo mi je zameril v prejšnji debati, ko sem omenil decembra meseca,
                  približno tak stavek: "To bo na koncu treba plačati". Zavod nima niti rezervnega
                  sklada, žal ga nima, čeprav je po zakonu obvezen, ampak stvari se zapletajo in
                  lahko se zgodi, da bo konec leta 1998 problem zelo težko rešljiv. Skupščina zavoda
                  za pokojninsko in invalidsko zavarovanje, čeprav je del sistema, čeprav živi v
                  Sloveniji, ne na nebu, vendarle sprejela že lansko leto sklep, s katerim je
                  izrazila nezadovoljstvo nad tako politiko vlade, ki peha zavod v negativno
                  poslovanje. Letos pa, ko je sprejela finančni načrt, pred kratkim je sprejela
                  približno tako stališče, da vlado prosi za zagotovitev, oziroma vlado poziva na
                  zagotovitev zadostnih finančnih sredstev, za izvajanje tega zavarovanja v
                  letošnjem letu.</p>
               <p>Kajti povsem jasno je, da je prispevna stopnja prenizka, žal je bila dvakrat kljub
                  izgubi zavodov v letu 1996 znižana, čeprav za to kakšnih posebnih argumentov ni
                  bilo, in tudi vse kaže, da to ni oživelo slovenskega gospodarstva. Prav tako tudi
                  transferji iz proračuna ne zadoščajo in dejstvo je tako, da se bo konec leta 1998
                  teh 18 milijard pojavilo v taki ali drugačni obliki. Ker ni posebnega amandmaja,
                  pa tudi posebnih reakcij na moj uvodni govor iz lanskega leta, je bilo prav, da
                  povem to že v uvodni razpravi k proračunu. Morda me je vzpodbudil k temu tudi
                  gospod Špiletič in se mu zahvaljujem za to, kajti dejansko problem je pereč in
                  verjetno bi bilo prav, če bi državni zbor ob temu, ko bo ugotovil, da pač ostane
                  proračun takšen kot je, in zakon o izvrševanju proračuna, če bo sprejet tak kot
                  je, naloži vladi tudi to, da skupaj z zavodom najema ustrezne kredite, če je to
                  politika, kajti bojim se, da bodo tudi konec koncev krediti tako visoki, da jih bo
                  težko dobiti in da bo sam zavod tudi težko realiziral. Poleg tega je pa še
                  procedura za najemanje kreditov relativno zapletena v okviru vlade in je
                  pravzaprav to kar zajetno vprašanje.</p>
               <p>In morda še okrog finančnega načrta zavoda. Finančni načrt zavoda za leto 1997 še
                  ni mogel biti sprejet v letu 1997, niti v začetku leta 1998, ker enostavno z vlado
                  nismo prišli skozi, da bi dobili predhodno soglasje, ne glede na to je skupščina
                  zavoda na koncu ta finančni načrt sprejela. Dobila pa je soglasje na finančni
                  načrt leta 1998, vendar ne na ta, kot sem ga jaz povedal v tem državnem zboru,
                  ampak na nekatere znižane postavke, po katerih je enostavno treba planirati okrog
                  8 milijard izgube konec leta. Tak finančni načrt seveda je zdaj sprejet v
                  skupščini zavoda in ima naslednje številke. Prihodki skupaj naj bi znašali (?)462,
                  662,2 milijardi, odhodki skupaj 470,1 milijarda in primanjkljaj zavoda konec leta
                  okrog 7,8 milijarde tolarjev. To je zdaj realno dejstvo. Dejstvo pa je, da to za
                  dobro poslovanja zavoda ne bo v redu. Bojim se tudi, da bi bilo treba politiko
                  vlade in državnega zbora do tega področja ponovno pretehtati, kar je bil že poziv
                  pokojninskega zavoda ob finančnem načrtu za leto 1997. To so številke in to so
                  nekatera dejstva, ki jih bo treba upoštevati pri bodočem financiranju tega
                  zavarovanja. Dejstvo pa je, da je zavod pač prisiljen pristati na to, da država
                  vodi do tega določeno politiko, ki je politika deficitarnega poslovanja,
                  poslovanja brez rezervnih sredstev in zadolževanja zavoda v prihodnjem letu. Hvala
                  lepa.</p>
            </sp>
            <sp xml:id="SDZ2-Izredna-21-1998-04-07.sp52">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Prijatelj. Besedo želi guverner Banke Slovenije, doktor France
                  Arhar. Prosim.</p>
            </sp>
            <sp xml:id="SDZ2-Izredna-21-1998-04-07.sp53">

               <speaker>DR. FRANCE ARHAR:</speaker>

               <p>Hvala, gospod predsednik. Cenjeni parlament! Da ne bi bilo nesporazuma, kaj in
                  kako razmišlja centralna banka o dogodkih, ki so se zgodili od decembra, ko je bil
                  predstavljen proračunski memorandum, pa do tega trenutka, bi rad povedal na kratko
                  naslednje. Dobro analizo je dal gospod poslanec Horvat, ravnokar. Namreč, kaj je
                  tisto, kar je vprašanje in kdaj se bomo o teh temeljnih vprašanjih dejansko
                  skušali pogovoriti in najti konsenz. Namreč, minister sam, kot tudi gospod Kopač
                  sta pravzaprav omenila, da v taki situaciji, v kakršni smo, ob taki strukturi
                  proračuna, kot ga imamo, je dejansko težko pričakovati čudeže in kakršenkoli
                  napredek v smeri hitrejšega razvoja in seveda predvsem nadaljnje stabilizacije.
                  Namreč, sam se bojim samo nekega trenutka, ko bi se stvar v Sloveniji tako
                  poslabšala, da bi se vrnili v tisti čas, ko so reforme diktirali drugi, ne država
                  sama, ampak predvsem mednarodni denarni sklad.</p>
               <p>V tem parlamentu je bila večkrat omenjena, in je tudi v dokumentu, ki ga je
                  sprejel ta državni zbor, na primer, pokojninska reforma. Slišali smo generalnega
                  direktorja kaj kažejo tam številke. Vemo tudi to, da v bivši Jugoslaviji ali novih
                  državah bivše Jugoslavije so v dveh državah reforme že sprejeli na podlagi diktata
                  Mednarodnega denarnega sklada zaradi tega, ker pač imajo poseben aranžma s to
                  mednarodno institucijo.</p>
               <p>Če izhajamo iz strukture proračuna, če vemo, kakšni so odhodki, koliko je
                  determinant, in da je pravzaprav edini prostor pri investicijah, se ponovno
                  sprašujem, kot sem se že decembra meseca za istim odrom, ali je nujno, da z
                  intenziteto investicij, ki se financirajo direktno iz proračuna in širšega
                  proračuna, nadaljujemo. Namreč ne me napak razumeti. Denarna politika lahko
                  menedžira seveda tudi drugačen proračun. Popolnoma jasno je, da pri tem
                  menedžiranju rezultati ne morejo biti taki, kot so danes. 25. marca je Evropska
                  unija izdala poročilo za 15 držav kako izpolnjujejo konvergenčne kriterije. Tri
                  evropske države imajo suficit v proračunu. Enajst evropskih držav članic Unije
                  imajo suficit v plačilni bilanci. Večanje deficita v proračunu, bodite brez skrbi,
                  pomeni tudi večanje deficita v plačilni bilanci.</p>
               <p>Do katere točke lahko gremo, ne ve nihče. Vemo samo to, ker smo majhni, da je ta
                  prag zelo nizek, kajti strah pride pri tujih investitorjih. In v letošnjem letu
                  nas čaka, kar smo že večkrat povedali s strani centralne banke, nadaljnja
                  liberalizacija pretoka kapitala. Marsikdo se je veseli, ko gleda iz rok v usta,
                  zato, ker vidi cenen kapital na kratek rok, ko ne misli, kako bo z odplačevanjem
                  takega kredita čez čas v obdobju, za katerega bo sklenjena pogodba. Z drugimi
                  besedami hočem reči, poglejte, kakorkoli začenjaš katerikoli problem: obresti,
                  indeksacijo, tečaj tolarja, vedno naletiš na isti problem, na previsoko inflacijo,
                  ki jo imamo v Sloveniji. Marsikdo od izvoznikov pravi: "Meni odgovarja relativno
                  stabilen tečaj, samo če domače cene ne bi nadaljevale s takim tempom kot
                  nadaljujejo." Vemo tudi, da je tista resnica (že dolgo znana pri nas), da sta
                  ravno tečaj in kontrolirane cene dva elementa, na katerega se ozira vsakdo, ki je
                  na trgu. S kakšno intenziteto se ta dva premikata?</p>
               <p>Poglejte, ko smo v tem trenutku od decembra, ko je bil proračunski memorandum pred
                  nami in ko vemo, da se je v štirih mesecih vseeno nekaj zgodilo, pa se je ravno
                  pri tečaju zadeva zelo stabilizirala. Tolar se je celo okrepil, obrestne mere so
                  padle. Komu gre to v dobrobit? Domačemu sektorju v prvi vrsti, tistemu, ki ne
                  izvaža, tisti, ki ima doma monopol ali pa podobno situacijo monopolu. Tisti, ki iz
                  tega sektorja daje nove zahteve vladi, bi se moral vprašati, koliko je tak trg s
                  tako stabilnostjo tolarja, s padajočimi obrestnimi merami njemu pripomogel k
                  izboljšani situaciji. Pa ga to ne briga zaradi tega, ker v njem je inercija. Treba
                  je dajati zahteve po novih cenah.</p>
               <p>Mi smo čakali v centralni banki, da se je nekako končala razprava po
                  parlamentarnih odborih na temo tega proračuna. Izven parlamenta je bilo slišati
                  samo en glas, da se razprave opravljajo v smeri povečevanja stroškov, povečevanja
                  izdatkov.</p>
               <p>Zato nas je zelo zanimalo kaj misli vlada, kaj misli koalicija k takemu
                  povečevanju. Namreč, če želimo doma in svetu dati denarni cilj, potem želimo imeti
                  pri tem cilju čimveč parametrov, da bo ta cilj čimbolj realen. Na ta cilj zelo
                  mnogo da tujina. Zato smo izdali ta cilj šele koncem meseca marca. Ta cilj je
                  znan. Izhaja iz določenih predpostavk. Med njimi je zaveza seveda, da centralna
                  banka nadaljuje s politiko, ki mora na daljši rok voditi k nadaljnji stabilnosti,
                  da bi Slovenija lahko dan x izpolnila konvergenčne kriterije. Brez pike na i je
                  članstvo v Evropi, pika na i evropska valuta, je brez tistega pravega pomena in se
                  z velikimi težavami, ki bi se lahko srečali v primeru, da nam ta met ne uspe.
                  Namreč, vsi vemo, da, še enkrat ponavljam, pri prostem pretoku tudi denarja se
                  lahko delajo taki in drugačni posli, tiste, ki pa delate posle, pa izrecno zanima
                  samo ozek lastni interes, ki je zadovoljen lahko samo eno uro ali pa samo v tistem
                  trenutku, da je operacija opravljena. Tega se marsikdo v Sloveniji ne zaveda.
                  Namreč, prišli smo s privatizacijo tako daleč. Pri tej privatizaciji je marsikdaj
                  in včasih mnogo preveč pred očmi ta lastni ego in ni interesa za vplive in
                  posledice na širšo situacijo. Z drugimi besedami, poglejte, zopet govorim o
                  stabilnosti in o skrbi za to našo valuto, ki ima zelo majhen prostor pod soncem in
                  o skrbi dejansko za hitrejšo gospodarsko rast, ne s pomočjo tujih kreditov, ampak
                  s pomočjo zmanjševanja stroškov doma. Kajti tisti, ki nas pozivajo, da naj nekaj
                  naredimo pri tečaju, že nekaj let na prvo mesto zapišejo, namreč v konjunkturnem
                  barometru, da so stroški enostavno v Sloveniji previsoki. Šele na četrtem ali
                  petem ali na ne vem katerem mestu so potem obresti in tečaj. To se pravi, običajno
                  se želi človek pogovarjati o tistih zadevah, ki naj jih naredi nekdo tretji, ne on
                  sam. Dolgo časa ali pa morda je še nekako v podzavesti. Tako smo, moram priznati,
                  diskutirali tudi na zadnji seji sveta banke, plače in "penzije" so dane od boga v
                  Sloveniji, tečaj pa od centralne banke. Ona ima v rokah alkimijo, da ga lahko
                  pripravi takega ali drugačnega. To je seveda popolna zmota.</p>
               <p>Kajti tisti, ki pozna naše številke, tisti, ki ve, da smo v lanskem letu odkupili
                  za 97 milijard tolarjev deviz, da smo lahko tečaj premaknili za tiste milimetre,
                  da je ta še deloval stabilizacijsko in držal nad vodo toliko in toliko subjektov,
                  ki se srečujejo na tujih trgih, tisti ve, da je to težko. S tega zornega kota za
                  letošnje leto centralna banka tudi programira minus v svoji bilanci; minus zaradi
                  intervencij, minus zato, da bi te stroške, ki smo jim priča, na najbolj mili način
                  ali pa najcenejši način dali v to gospodarsko in denarno politiko. Z drugimi
                  besedami, dame in gospodje, to, kar nas čaka, in to, kar je ta parlament sprejel,
                  namreč strategijo za Evropo, ponovno ponavljam, da trenutna orientacija tudi s tem
                  dokumentom ni garancija tej strategiji; da so naša odtegovanja in naša zategovanja
                  premajhna; in da tisti fiksni del proračuna, ki je znan, in ta struktura, ki je
                  znana, ta dva sta tista, ki kličeta po drugačni vsebini - kličeta po tistem, kar
                  je v tem dokumentu, ki ste ga sprejeli, zelo jasno zapisano. Brez reform, ki so
                  zapisane v tem evropskem dokumentu ali tej strategiji, je nemogoče spreminjati to
                  vsebino. Tega se vsi dobro zavedamo. Zato jaz mislim, da je ta razprava o
                  kateremkoli amandmaju, in upam, da tukaj ne bo novih amandmajev za nova
                  povečevanja, ampak bi bil priporočljiv amandma za nadaljnje krčenje, da je ta
                  začetek dejansko tiste razprave, ki sledi in bi morala slediti temu dokumentu, ki
                  je šel v evropsko in svetovno javnost in za katerim, sem prepričan, da stoji
                  kredibilnost oziroma da bo vprašanje kredibilnosti temu dokumentu. Namreč, vsaj
                  prvi koraki proti Evropi ali pa ti prvi stiki kažejo na to, na kar naši pogajalci
                  že opozarjajo, Evropa bo sledila nekemu urniku, nekemu pogojevanju in bo sama
                  izpolnjevala svoje obveznosti, tudi materialne, če se bodo pogoji izpolnili tukaj
                  pri nas doma. To je tisto, ki pravzaprav zahteva novo vsebino, novo spoznanje in
                  priznanje, ker je bolje, da to naredimo čimprej, da bo jutrišnji dan boljši, ne pa
                  slabši od današnjega. Hvala.</p>
            </sp>
            <sp xml:id="SDZ2-Izredna-21-1998-04-07.sp54">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Arhar. Smo pri razpravi o splošnem delu proračuna. Pregled
                  amandmajev k predlogu proračuna ste prejeli dne 31. marca. Želi še kdo besedo?
                  Gospod Špiletič.</p>
            </sp>
            <sp xml:id="SDZ2-Izredna-21-1998-04-07.sp55">

               <speaker>BOGOMIR ŠPILETIČ:</speaker>

               <p>Hvala za besedo. Jaz imam takoj pri splošnem delu proračuna pod točko 1, kjer so
                  navedeni prihodki in odhodki ter primanjkljaj v proračunu, vprašanje za ministra
                  za finance, ki je pravzaprav skorajda že retorično vprašanje, pa vendar z močno
                  vsebino. Po vsem tem, kar je povedal gospod Prijatelj tu izza te govornice,
                  namreč, koliko bo dejansko znašal proračun za leto 1998? Namreč, če ima zavod za
                  pokojninsko in invalidsko zavarovanje v letu 1998, skorajda 8 milijard
                  primanjkljaja, pomeni, da bo treba ravno toliko vzeti oziroma vsaj toliko najeti
                  kreditov, ki avtomatsko v skladu z zakonom o izvrševanju proračuna, ki bo
                  naslednji v obravnavi v tem državnem zboru povečeval proračun. Torej vprašanje, ki
                  se mi tu zastavlja je tudi naslednje. Ali dikcija, ki je v 83. členu zakona o
                  izvrševanju proračuna predvidena, da lahko v letu 1998 vlada najame tudi potrebna
                  sredstva za primanjkljaj v zavodu za zdravstveno zavarovanje Slovenije? Ali to
                  pomeni, da tudi ta načrtuje minus oziroma kolikšen ta minus znaša in koliko bo
                  sploh znašal proračun v letu 1998?</p>
               <p>Ne vem namreč, ali sploh še poslanci sedaj odločamo o proračunu ali samo o delu
                  proračuna. V ostalem delu bomo pa v nekem by pass proračunu, ki se imenuje 83.
                  člen zakona o izvrševanju proračuna vladi dali bianco menico, da bo lahko to
                  državo z najemom tujih kreditov obremenila poljubno, mnogo, seveda, kdo bo pa to
                  plačal je pa drugo in tu mislim, da je vzeti opozorila guvernerja Banke Slovenije,
                  resno. Tako, da bi tu prosil za jasen odgovor. Kajti v skladu z ustavo in zakonom
                  o financiranju javne porabe, poslanci odločamo o višini proračuna. Sprašujem,
                  kolikšen bo znesek proračuna za leto 1998, ki bo predmet glasovanja?</p>
            </sp>
            <sp xml:id="SDZ2-Izredna-21-1998-04-07.sp56">

               <speaker>PREDSEDNIK JANEZ PODOBNIK:</speaker>

               <p>Hvala lepa. Prosim za odgovor na to vprašanje. Državni sekretar?</p>
            </sp>
            <sp xml:id="SDZ2-Izredna-21-1998-04-07.sp57">

               <speaker>MILAN M. CVIKl:</speaker>

               <p>Gospod predsednik, hvala za besedo. Sedaj seveda o obsegu odhodkov proračuna, o
                  kateri se razpravlja in o kateri bo v tem prvem delu razprave, splošnem delu
                  glasovanje, znašajo, kot je navedeno na strani 74, Poročevalec številka 21:
                  predvideni skupaj odhodki so 870 milijard 23 milijonov tolarjev. To so predvideni
                  odhodki proračuna, tako kot so tudi na strani prihodkov predvideni prihodki
                  proračuna. Med temi odhodki proračuna imamo pod točko 4.1.1. tudi transferji
                  oziroma obveznosti do ZPIZA v višini 126 milijard. Takšne so ocene, kot je
                  podrobno pojasnjeno s strani ministrstva za finance, glede na sedanje stanje. Res
                  pa je, kot bomo razpravljali ob predlogih, spremembah zakona o izvrševanju
                  proračuna, da se daje možnost, da se vlada oziroma ministrstvo za finance za
                  potrebe izplačila ob koncu leta, če bo to potrebno, kratkoročno zadolži vlada za
                  izvršitev obveznosti izplačila do upokojencev.</p>
               <p>Mi danes seveda razpravljamo o predlogu, o oceni razhodkov. Zdaj, kakšno bo pa
                  seveda končno stanje, je pa danes težko reči. V veliki meri je odvisno seveda od
                  časovnega postopka izvrševanja reforme pokojninske in pa seveda tudi nekaterih
                  drugih zakonov, ki so s tem povezani. Kot je gospod Prijatelj iz ZPIZ-a omenjal,
                  se seveda na žalost tiste napovedi, ki so bile v proračunskem memorandumu
                  predvidene, ocenjujejo. Gre za pospešeno upokojevanje, sled tega je seveda
                  pokojninska reforma še toliko nujnejša, vendar to seveda ni razprava o pokojninski
                  reformi, je pa ob tem potrebno seveda tudi na to opozoriti. Hvala.</p>
            </sp>
            <sp xml:id="SDZ2-Izredna-21-1998-04-07.sp58">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Cvikl. Želi še kdo besedo? Gospod Špiletič, gospod Rejc.</p>
            </sp>
            <sp xml:id="SDZ2-Izredna-21-1998-04-07.sp59">

               <speaker>BOGOMIR ŠPILETIČ:</speaker>

               <p>Hvala za besedo. Gospod Cvikl, dajmo voditi resno razpravo. Saj ste govorili,
                  povedali niste nič. Sprašujem, če je direktor zavoda za pokojninsko in invalidsko
                  zavarovanje izza te govornice ravnokar povedal, da transferji, ki so predvideni v
                  proračunu, ne zadostujejo za zagotavljanje vseh pravic, ki izhajajo iz zakonov, iz
                  naslova pokojninskega in invalidskega zavarovanja. Torej proračun ne pokriva vseh
                  potreb ZPIZ-a in zadolževanje je že dejstvo. Vprašanje je samo višine in če sem
                  prav razumel, pomeni, da je najmanj, kar se bo morala država zadolžiti, 7,8 še
                  poleg tega, kar je predvideno in to bo povečevalo proračun po 83. členu, če bo
                  seveda sprejet v tej obliki kot je to predlagano. Vi ste omenili še dodatno
                  dimenzijo, nova zadolževanja, ki lahko to številko samo še povečajo in sprašujem o
                  znesku, kolikšen bo dejansko znesek odhodkov proračuna za leto 1998. Namreč zakon
                  o izvrševanju proračuna, kot ste si ga vi omislili, je enostavno preprost trik, ki
                  ga vsak spozna. To je dejstvo, da v proračunu prikažete lepše številke, da
                  prikažete manjši primanjkljaj, na drugi strani si pa zagotovite bianco menico, da
                  ne boste pač slučajno kdaj v zadregi, ker boste morali mogoče temu parlamentu
                  predlagati rebalans proračuna in tudi polagati račune za vaše ravnanje. Tako da
                  prosim za jasno pojasnilo, koliko bo znašal proračun za leto 1998.</p>
            </sp>
            <sp xml:id="SDZ2-Izredna-21-1998-04-07.sp60">

               <speaker>PREDSEDNIK JANEZ PODOBNIK:</speaker>

               <p>Hvala lepa. Besedo ima gospod Rejc.</p>
            </sp>
            <sp xml:id="SDZ2-Izredna-21-1998-04-07.sp61">

               <speaker>IZIDOR REJC:</speaker>

               <p>Spoštovani gospod predsednik, gospe in gospodje, predstavniki vlade! Menim, da bi
                  se lahko veliko dalo povedati ob tem spremenjenem predlogu proračuna. Res pa je,
                  da smo se že v prvem delu v decembru temeljito sprehodili, tudi danes so nekateri,
                  ki so prišli za ta oder, povedali svoje mnenje, to posebej velja za gospoda
                  guvernerja Banke Slovenije, ki je posebej opozoril predvsem na stanje oziroma
                  hotenje in pa na inflacijsko stopnjo, ki seveda nikamor ne vodi.</p>
               <p>Vemo, da smo proračun za leto 1997 sprejeli veliko prepozno in da je bilo 710
                  prihodkov, 710 milijard, in odhodkov 743; da smo dobili prvi predlog proračuna za
                  leto 1998 v višini prihodkov 814 in odhodkov 843, in smo se že tedaj na glas
                  zgražali, kako je to mogoče. Vendar ta dopolnjeni proračun, ta, ki je pred nami, o
                  katerem bomo govorili danes in jutri in odločali o njem, pa ima številke v
                  prihodkih 840 in pa v odhodkih 870 milijard, kar je bilo ravno prej povedano, da
                  to pomeni v bistvu 46,8% bruto domačega proizvoda in primanjkljaj 29,1 milijarde,
                  ali še drugače, prihodki so od lanskega leta višji za 130 milijard, odhodki za 127
                  milijard. Vendar to, bom temu rekel, nekako še ne pove vsega. Pove pa predvsem to,
                  da vlada nima prav nobenega namena, da bi se spoprijela z dejstvom. Gospod Horvat
                  je govoril o situaciji v gospodarstvu, o problemih, ki so. Vemo, da so te številke
                  - tudi iz podatkov, ki so na voljo - izračunane na podlagi rasti bruto domačega
                  proizvoda 3,5% do 4%. Teh procentov ne bomo dosegli. Dalje, da bo inflacija 8%,
                  tudi v to ne verjamem. Pa kljub temu smo izvedeli prav od pogajalcev, ki so
                  določeni za bruseljske dogodke, da so tujci svetovali, naj zadržimo inflacijo.
                  Zdaj pa, kot je že nekdo omenil zakon o spremembah in dopolnitvah zakona o
                  izvajanju proračuna, pa seveda ni ta točka ta hip na dnevnem redu, ampak bo
                  kasneje, pa lahko rečem že tu zdaj, da le-ta predstavlja še posebno svetlobo, samo
                  ne vem, kam, in poseben način in pristop, ki omogoča vladi, da se zadolžuje z
                  izjemno velikimi zneski, kar je bilo tudi prej povedano, vsako zadolžitev pa je
                  potrebno nekoč vrniti.</p>
               <p>Glavni in zaviralni moment je gotovo naša inflacija - 8% je izjemno visoka,
                  dosegli je ne bomo. Druga stvar je, da je predvideno, da bo do leta 2001 inflacija
                  med 3, 3,5 do 4, tako so nekako predvideli v dokumentu, ki smo ga sprejemali ob
                  tem, ko smo sprejemali strategijo vključevanja v Evropo. Vendar, kot pravim, za
                  tako stanje tega leta 2001 bi pomenilo najmanj 1,5%-no znižanje vsako leto; to
                  seveda velja za inflacijo.</p>
               <p>Če gledamo naravnanost tega proračuna, potem je gotovo bilo že velikokrat
                  povedano, ni nobenega ali pa vsaj ni razvojnega elementa. Ni tistega, da bi videli
                  brezposelni, ki jih je že prek 130.000, kako in kaj. Slišali smo, koliko
                  prebivalcev uživa penzijo. Vendar je eden temeljnih premikov gotovo v tem - in vsa
                  Evropa in vse dežele, ki iščejo izhod iz krize - se pravi, izhod v tem, kako čim
                  več ljudi spraviti k delu. Beremo razne študije, tuje, povzetke domačih
                  prevajalcev in podobno, vendar iz tega proračuna gotovo ni nobenega znaka, nobene
                  volje, da bi se kaj zgodilo. Pa poglejte, če bi v to razvojnost ali pa v to
                  pospeševanje oziroma zmanjševanje brezposelnosti dali 1% bruto domačega proizvoda
                  ali pa spremenili primanjkljaj v tisti stimulativni del, ki bi pomenil, da se
                  razrešujejo problemi novih delovnih mest in ves razvojni zagon, ki bi bil
                  potreben, in tudi v to, da smo mi kot dežela konkurenčno sposobni, se pravi, da so
                  naši izvozniki konkurenčno sposobni.</p>
               <p>Ko govorimo o tej konkurenčni sposobnosti, lahko rečem in tudi vsi dobro vemo, smo
                  že trikrat, štirikrat povedali, da je naš izvoz sicer sorazmeroma dober, vendar še
                  zmeraj je pokrivanje uvoza z izvozom pod 90. Se pravi, daleč smo od tistih časov,
                  ko je bilo pokrivanje uvoza z izvozom ugodno, ko so bili procenti 110, 106, 105,
                  to je bilo v letih 1990, 1991, potem pa je ta zgodba končana. Nemčija, ki vemo,
                  mislim, da se izračunati, da ima najmanj enkrat večji izvoz na prebivalca, kot ga
                  imamo mi, imajo pokrivanje uvoza z izvozom 116. Mi bi se lahko, predvsem pa vlada
                  tudi od tega kaj naučila.</p>
               <p>Največji in glavni problem bo gotovo inflacija in to nekrotenje inflacije, s tem,
                  da tudi so na dnevni red dane točke, kot so predvsem sprememba zakona o prometnem
                  davku, ki gotovo samo razpira. Razpira v tej smeri, kot češ, na najbolj enostaven
                  način bodo pritekli novi dohodki v državno blagajno in s tem rešili problem, pa ne
                  problem državne blagajne. Rešili bomo problem razlike v cenah. Lepo. Prav bi bilo,
                  da bi se mi zgledovali tudi pri drugih, kjer se vozijo zelo poceni in
                  predstavljajo zelo razvito ekonomijo. Postavlja se vprašanje, ali vlada s takim
                  proračunom želi razvoj ali zaviranje. Moj odgovor je, zame je to zavora. Postavlja
                  se vprašanje, ali je tu kaj hotenja, znanja, sposobnosti. Najbrž da znanje je,
                  sposobnost najbrž tudi, hotenja pa ni. Prej je gospod guverner omenil izraz čudež.
                  Gotovo, da ga ni moč pričakovati. Za mene pa bi bil čudež, da bi bila odločna
                  volja v vladi, da bi se nekaj dogodilo. Tega čudeža bi jaz bil najbolj vesel.
                  Menim pa, da bomo imeli prav te dni in celo leto pogajalci, ki bodo hodili sem in
                  tja veliko težkih ur, in naša podoba, kot smo že povedali, se vidi v Bruslju. Žal
                  bo to leto ta podoba zelo iznakažena in nič kaj prida, bojim pa se, da s tako
                  politiko, kot jo vlada že nekaj let izvaja, ne bo nič bolje. Ta razdalja med nami
                  in zahodno Evropo in razvito Evropo se vedno bolj veča.</p>
               <p>Menim, da je ta proračun, ki je pred nami, res proračun nebrzdane porabe,
                  proračun, ki nima nič "rešpekta" pred zadolževanjem, proračun, ki seveda se ne
                  zaveda odgovornosti, in proračun, ki je daleč prevelik za to, da bi dosegali nekoč
                  določene parametre tja do leta 2000, ko smo rekli, da bi moral biti proračun v
                  bistvu 44% bruto domačega proizvoda. S tem, da je tu problem še celovitosti
                  proračuna, kar je pa posebno vprašanje. Ko je pa gospod direktor iz zavoda za
                  pokojninsko zavarovanje Prijatelj pripovedoval oziroma opozarjal na izjemne
                  dimenzije tega negativnega salda v pokojninski blagajni, pa mi ni znan podatek,
                  kaj predstavlja pa v bistvu 10-procentno vrednost lastninskega deleža, ki ga je ta
                  pokojninski del prejel in koliko je tu že prihodkov. Namreč, treba bo tudi pod
                  vsakimi dogodki predvsem pa pod lastninskim oblikovanjem potegniti črto in
                  ugotoviti, kaj se dogaja in ali so pričakovani rezultati taki, kot so, ali niso
                  ali jih sploh ni. Tako, da bodo tista opozorila, ki so bila prej s strani gospoda
                  guvernerja, najbrž kar res. Bolj nas ali pa bolj premnoge briga današnji dan in ne
                  jutri ali pojutrišnjem in seveda tako tudi ta naša vlada očitno dela. Zatorej s
                  tega mesta pravim, da takega proračuna gotovo ne morem podpreti. Hvala.</p>
            </sp>
            <sp xml:id="SDZ2-Izredna-21-1998-04-07.sp62">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala gospodu Rejcu. Gospod Pukšič ima besedo.</p>
            </sp>
            <sp xml:id="SDZ2-Izredna-21-1998-04-07.sp63">

               <speaker>FRANC PUKŠIČ:</speaker>

               <p>Hvala za besedo. Glede na predlog zakona o spremembah in dopolnitvah zakona o
                  izvrševanju proračuna se seveda postavlja - jasno, zaradi tega prvega dela -
                  vprašanje, kako je pravzaprav možno zapisati, da se za znesek zadolžitve in
                  odhodkov za pokojninsko in invalidsko ter zdravstveno zavarovanje lahko zadolžuje
                  in da se za ta sredstva avtomatsko poveča proračun. V teh številkah konkretno ni
                  navedeno oziroma bolj korektno bi pričakoval, da bi pisalo, kolikor bo prišlo na
                  teh postavkah do primanjkljaja, da bo vlada pripravila rebalans proračuna. To bi
                  bilo korektno.</p>
               <p>Ne vem, kako lahko dobi nekdo odprto knjigo, po kateri bo delal, se zadolževal,
                  skratka, karkoli bo hotel ne glede na to, da bi seveda moral te proračunske zadeve
                  verificirati v državnem zboru. Enostavno si tega ne znam predstavljati, ker sem že
                  štiri leta sestavljal proračun občine. Kakorkoli je eno in drugo na drugem nivoju,
                  pa je vendar primerljivo. S takšnim členom o izvrševanju proračuna občine,
                  verjamem, da v nobeni občini ne bi prišel skozi. Zato seveda pričakujem, da bodo
                  predstavniki vlade nekaj več povedali o teh konkretnih številkah, ker verjamem, da
                  so izračunali in da imajo te podatke. Tu pa je člen verjetno po nerodnosti in zelo
                  nespretno pa tudi ne v skladu z zakonodajo zapisan in ne bo mogel biti takšen
                  spremenjen 83. člen sploh upoštevan. Hvala lepa.</p>
            </sp>
            <sp xml:id="SDZ2-Izredna-21-1998-04-07.sp64">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Pukšič. Želi še kdo razpravljati? Prosim, gospod Špiletič.</p>
            </sp>
            <sp xml:id="SDZ2-Izredna-21-1998-04-07.sp65">

               <speaker>BOGOMIR ŠPILETIČ:</speaker>

               <p>Hvala za besedo. Jaz še enkrat sprašujem predstavnike vlade, upam da bom tokrat
                  uspešen.</p>
               <p>Mislim, da je 148. člen ustave jasen, kjer piše, da so vsi prihodki in izdatki
                  države in lokalnih skupnosti za financiranje javne porabe zajeti v njihovih
                  proračunih.</p>
               <p>Zakon o financiranju javne porabe pravi: "Vsi prihodki za financiranje javne
                  porabe morajo biti zajeti v proračunu republike oziroma v proračunih občin". Ne
                  glede na ta jasna določila bomo pač v Sloveniji imeli proračun Republike Slovenije
                  za leto 1998 in "by pass" proračun, ki se imenuje zakon o izvrševanju proračuna
                  Republike Slovenije za leto 1998, kjer se bo ta prvotni proračun, o katerem naj bi
                  tu odločali v okviru te točke, ki je sedaj v obravnavi, poljubno povečal glede na
                  potrebe zavoda za pokojninsko in invalidsko zavarovanje ter zavoda za zdravstveno
                  zavarovanje Slovenije.</p>
               <p>Jaz prvič sprašujem: Ali je takšna rešitev sploh možna, glede na jasno dikcijo
                  integralnosti proračuna? O katerem seveda odloča državni zbor.</p>
               <p>Drugič: Koliko predvidevate, da bi se po 83. členu morala zadolžiti država?
                  Mislim, da toliko pa že morate vedeti. Tudi kar izhaja iz samega govora gospoda
                  Prijatelja, ki je rekel, da znajo načrtovati in znajo predvideti potrebe in temu
                  je v končni fazi namenjen tudi 88. člen zakona o izvrševanju proračuna, ki pravi,
                  da morajo vsi skladi, agencije in zavodi predložiti hkrati s predlogom proračuna
                  tudi njihove finančne načrte, ravno zato, da bi se lahko natančno predvidel
                  potrebni obseg javne porabe.</p>
               <p>Ko smo v drugi obravnavi obravnavali to zadevo in ko sem na to opozoril, sem bil
                  preglasovan. Vendar danes smo tu pred tem problemom. Ker to ni bilo storjeno,
                  danes tu minister za finance enostavno sedi pridno, ampak za govornico noče priti
                  in povedati, koliko bodo znašali proračunski odhodki, tudi upoštevajoč možnost
                  zadolževanja in avtomatskega povišanja proračuna po zakonu o izvrševanju
                  proračuna.</p>
               <p>Jaz resnično prosim za odgovor. Pa še drugo, gospa predsedujoča, da proučite vi
                  oziroma mnenje sekretariata za zakonodajo in pravne zadeve: Ali je takšna rešitev
                  sploh, glede na jasno določila ustave in zakona o financiranju javne porabe,
                  vzdržna oziroma v skladu z ustavo?</p>
            </sp>
            <sp xml:id="SDZ2-Izredna-21-1998-04-07.sp66">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Ali želi gospod Gaspari dati odgovor? Besedo ima gospod Gaspari, minister
                  za finance.</p>
            </sp>
            <sp xml:id="SDZ2-Izredna-21-1998-04-07.sp67">

               <speaker>MAG. MITJA GASPARI:</speaker>

               <p>Najprej bi povedal, da je ta člen v zakonu že tri leta in do sedaj ni bil sporen.
                  V letošnjem letu je samo ostreje zapisan. Bolj sankcionira kot do sedaj, ko pravi,
                  izjemoma se lahko Republika Slovenija v letu 1998 zadolži za financiranje
                  primanjkljaja v pokojninski blagajni. Jaz moram reči, da sem vesel, da me je
                  gospod Špiletič izzval, ker bom zdaj nekaj stvari povedal, ki niso samo stvar
                  finančnega ministra, ampak tega "gremija" v celoti, to je tudi državnega
                  zbora.</p>
               <p>V državnem zboru počiva zakon o spremembah zakona o pokojninskem zavarovanju že
                  dva meseca in pol. Od tega zakona je odvisno, ali bo izguba takšna, kot jo
                  predvideva gospod Prijatelj, čeprav sam ne ve točno, ali bo res taka. Je pa tudi
                  res, da dobro načrtujejo, ampak ni nujno, da tudi dobro izračunajo. Konec koncev,
                  lansko izgubo prikazujejo v višini 10 milijard, čeprav je bila na način, kot bi
                  morala biti prikazana, če je to blagajna, ki se mora konsolidirati z državnim
                  proračunom, in to je nekje okoli 8 milijard in nekaj malega več. Seveda, ali
                  prisodiš nek denar tistemu mesecu, za katerega je bil plačan, ali pa v tistem
                  mesecu, ko je bil plačan, je lahko razlika 1 milijarda 700. Do tega trenutka velja
                  osnovno pravilo kameralnega računovodstva za javne inštitucije, da poslujejo po
                  principu gotovinskega izkazovanja, ne pa po principu obračunskega izkazovanja.
                  Torej, to je prva ugotovitev in jaz moram reči, da se v tem delu ne morem
                  popolnoma strinjati s tistim poslovnim poročilom pokojninskega zavoda, ki govori o
                  desetmilijardni izgubi v lanskem letu. To je prvo.</p>
               <p>Drugo, kako se izguba pokriva. Izguba se lahko pokriva s kreditom ali s
                  transferjem - obstajata dve možnosti - ali pa z večjimi prihodki - to je pa tretja
                  možnost, da izguba ne nastane. Zakaj je nastajala izguba lansko leto in zakaj bi
                  lahko nastala letošnje leto? Ker se v sistemu ne dogaja prav nič, kar bi tako
                  izgubo lahko preprečilo. Zopet ne govorim o upokojencih in njihovih pravicah,
                  ampak o sistemu, ki ta trenutek spodbuja k predčasnemu upokojevanju, ki ta
                  trenutek spodbuja k nakupu pokojninske dobe po izrazito nizki ceni, in da ne
                  naštejem še sedem, osem drugih razlogov, ki so za prvi steber in njegovo potrebno
                  spremembo nujni, pa se ne zgodijo. Poslušamo velike debate o drugem stebru, ki je
                  posledičen, ne poslušamo pa nikogar, ki bi povedal, kaj je treba v prvem stebru
                  dejansko storiti, da bo do te racionalizacije prišlo. Seveda, zelo preprosta
                  rešitev je, in konec koncev, če parlament ne bo pristal na rešitev, ki je v zakonu
                  predvidena - in potem lahko povem nekaj več na koncu še o zakonu - je rešitev
                  popolnoma na dlani, in to je povišanje prispevne stopnje za delodajalce. Prispevna
                  stopnja za delodajalce je bila v zadnjih treh letih znižana za 8 točk oziroma 7
                  točk in še nekaj; od 15,50% na 8,9%, če se dobro spomnim.</p>
               <p>Zaradi tega očitno ni prišlo do kakšne zelo izrazite konkurenčne usposobitve
                  slovenskih podjetij, vsaj ni je čutiti glede na to, kaj poslušamo v državnem zboru
                  od spoštovanih poslancev oziroma kaj slišimo od samih podjetnikov. Torej je šel ta
                  denar v veter. Jaz sem že povedal, da je tega denarja bilo za krepkih nekaj 100
                  milijonov nemških mark takrat pri znižanju prispevnih stopenj. Če učinka
                  zniževanja prispevnih stopenj na večjo stopnjo konkurence in zaposlovanja ni bilo,
                  potem ob nespremenjenih okoliščinah na področju pokojninskega sistema sledi
                  logičen zaključek, da bo treba dvigniti prispevno stopnjo. In 9 milijard, o
                  katerih se pogovarjamo, je ena odstotna točka v prispevni stopnji. Vse je jasno.
                  Jaz bom dvig prispevne stopnje ob takih reakcijah na pokojninsko reformo podprl,
                  ker je vse ostalo izgovor in odmikanje od stvarnega začetka reforme, kogarkoli, ni
                  bistveno kdo, vlada, sindikati, parlament, kdorkoli. Ta člen v zakonu je bil
                  kupovanje časa za to, da se bo reforma dejansko lahko začela. Lahko tudi rečemo,
                  da ne bomo izplačali pokojnin v določenem trenutku, kar bi bilo, mislim da pa res
                  protiustavno. To bi bilo dejansko protiustavno, ker ustava eksplicitno piše,
                  kakšne so ustavne pravice, med njimi je tudi ta. Ustavna pravica pa niso vse druge
                  pravice, ki so zapisane v pokojninskem zakonu in se ne spreminjajo, kljub temu, da
                  se vidi, da v bistvu je sistem napačno zastavljen in da povzroča velike probleme.
                  Lansko leto, januarja, ko smo naredili prvo majhno spremembo, spomnite se, kakšna
                  je bila reakcija. Pardon, v letu 1996 v januarju, pa smo zaradi tega nekako še
                  prišli skozi v letu 1996. Rekreacijski dodatek se realno dviguje, v realnih
                  zneskih. Pa to zopet ni kritika, to je dejstvo. Plače se realno dvigujejo in na
                  plače so vezane pokojnine, direktno, edina država v Evropi smo ta trenutek, ki ima
                  polno indeksacijo na plače pokojnin, edina. Ali je to dobro ali slabo, ne vem, je
                  pa dejstvo, edina in kdor je od poslancev vaših bil na tem zdajšnjem potovanju po
                  nekaterih državah Evropske skupnosti zaradi preučevanja pokojninske reforme, se je
                  to lahko prepričal sam. V najboljšem primeru gre za 50:50, odnos pri indeksaciji
                  pokojnin na plače, 50 na cene, 50 na plače. Imamo posebne skupine ljudi, ki so še
                  vedno v tem smislu privilegirani, da plačujejo toliko, kot sami menijo, da je
                  potrebno, dobijo pa ugodnosti, kolikor jim zakon določa. Da ne govorim o drugih
                  razlikah, ker bi s tem stvar razširil preveč.</p>
               <p>Kaj bo letos s prihodki in odhodki pokojninskega zavoda? Ta trenutek se povečujejo
                  prihodki zaradi intenzivne izterjave, ki jo je opravila davčna služba, približno
                  mesečno za milijardo. Ali se bo ta tempo nadaljeval ali ne, ne vem, vem pa, da je
                  bil danes predložen zakon o odpisu davkov in prispevkov. Bil je predložen, ni bil
                  pa sprejet v dnevni red. Hkrati imamo toliko in toliko podjetnikov, posameznikov
                  in drugih, ki protestirajo zaradi prisilnih izterjav, da jih država na ta način
                  uničuje. Zakaj se je nabralo 15 milijard neplačanih prispevkov za pokojninsko
                  zavarovanje, predvsem podjetnikov posameznikov? Zakaj? Iz preprostega razloga za
                  razliko od zdravstvenega zavarovanja, ker jim ostane pravica kljub temu, da ne
                  plačajo za sebe ali zaposlenega dajatve. To bi v tem zakonu ali pa v kateremkoli
                  zakonu, če bo kdaj možno, da bo sploh prišel na dnevni red o pokojninskih zadevah,
                  bilo možno zapisati, da pravica ugasne, če se ne plača dajatev, ki je potrebna,
                  ker je pač to medgeneracijski sporazum. To ni osebna pravica, ampak je kolektivna
                  pravica. O tem nihče noče razpravljati. Tukaj nam pa očitate, da izkrivljamo javne
                  finance. To prvič ni res, ker bo obseg sredstev javnih financ, državnega proračuna
                  plus pokojninskega zavarovanja konsolidiran tako, kot je tukaj notri napisano v
                  gradivih, ki ste jih dobili novembra kot konsolidirano bilanco javnih financ. Tudi
                  za tolar ne bo večja.</p>
               <p>Glede prihodkov in odhodkov pokojninskega zavarovanja, glede odhodkov. Če boste
                  tako nadaljevali sprejemanje tega zakona, ki je v proceduri, in če se bodo kar
                  naprej dodajali amandmaji, da bo ja čimbolj všečen nekomu drugemu, pa s čim manj
                  efekti za tisto, kar je problem, potem je verjetnost ta, ki jo je rekel gospod
                  Prijatelj, velika. Ko smo računali posledice tega zakona, ki je sedaj v
                  parlamentu, vprašanje, kdaj bo sploh prišel na dnevni red oziroma kdaj se bo
                  začela razprava o njem, približno tri milijarde je samo iz tega zakona razlike. Pa
                  poglejte, kaj je v zakonu zapisano, nič za zdajšnje upokojence. Samo zaostritev
                  pogojev za bodoče upokojevanje, kar mislim, da bi morali vsi po moje vsaj sprejeti
                  kot logično rešitev, ker bodo drugače mlajši ljudje postali čez nekaj deset let s
                  pokojnino, ki bo polovična tej pokojnini, ki jo zdajšnji upokojenci dobivajo.
                  Drugi steber dol ali gor, sploh ni bistveno, brez drugega stebra še slabše. Z
                  drugim stebrom pa slabše za državo. Saj zaradi tega je nerazumljiva ta gonja proti
                  pokojninski reformi in gonja proti drugemu stebru, tisti, ki jim gre v dobro, ne v
                  slabo. Najbolj bi moral protestirati pri drugem stebru minister za finance,
                  najbolj, pa protestirajo najbolj sindikati. Človek več ne razume, kaj kdo razume
                  pod pokojninsko reformo. Nadaljevanje zdajšnje tendence pomeni 28% stopnjo
                  prispevkov čez 15 let. Kdo bo v tej državi plačal tako prispevno stopnjo? Nihče.
                  Če ni prispevne stopnje, je deficit, in deficit se pokriva direktno z
                  zadolževanjem te blagajne, ki ima zelo kratek dah (?) za zadolževanje, ali pa
                  države. In to, o čemer je gospod Špiletič spraševal, je dobro vprašanje, samo
                  odgovoriti nanj ne more samo finančni minister, ne more več. Ne more več. Lahko je
                  1996., lahko je 1997., ne more več pa 1998.. In bo pač moral na to vprašanje
                  odgovoriti še kdo drug. Sam pa lahko povem, da je v tem primeru rešitev, če drugih
                  rešitev ni in za njih volje ni, volje ni! Spomnite se, kako smo odpravili davek na
                  avtomobile! Z levo roko. Kako smo spravili razpravo o davku na firmo! To so bili
                  vse davčni viri, ki bi najmanj vplivali na tisto, kar pravimo konkurenčnost,
                  delovna mesta in tako naprej, pa bi hkrati zagotovili kolikor toliko normalno
                  financiranje nereformiranega sistema. Zdaj je pa prepozno, zdaj pa teh virov več
                  ni. Ko bo prišlo do razprave o davku na dodano vrednost, boste videli ves ta
                  problem, kako se kaže. Če bi želeli imeti v tem sistemu za drugi steber 0,7%
                  GDP-ja financiranja pokojninske blagajne iz vira, ki se mu reče davek na dodano
                  vrednost, so zdajšnje stopnje davka na dodano vrednost prenizke. Prenizke so že!
                  Pa če bi želeli odpraviti davek na plače - so tudi prenizke te stopnje davka na
                  dodano vrednost, ki se vsem zdijo previsoke in neevropske, čeprav so v povprečju
                  Evropske unije.</p>
               <p>Torej, konkreten odgovor na vaše vprašanje pa je, da je to varovalka, da bi se
                  lahko ob koncu leta - in problema ne bo pred decembrom, ker je to empirično
                  dejstvo, da ga ne bo pred decembrom v vsakem primeru - je problem, kako premostiti
                  izplačilo iz decembra v januar. V lanskem letu se je kratkoročno konec decembra
                  zadolžil ZPIZ s pomočjo ministrstva za finance oziroma zakladnice, da so bili
                  pogoji v tem primeru ugodni, in je vrnil ta kredit iz transferja iz državne
                  blagajne ZPIZ-u takoj v januarju. Se pravi, da je bila zadolžitev najkrajša možna
                  s stališča dodatnih stroškov. Seveda je to izguba, ki se bo pojavila tudi ob koncu
                  leta, to je točno. Zaradi tega je zakon zapisal dve možnosti. Ena je, da deloma
                  prenese to izgubo iz leta 1998 v 1999 zopet ZPIZ, kratkoročno, v drugem delu pa
                  država, če bo do take potrebe prišlo, da se kombinira. Če pa vi mislite, da lahko
                  te izgube, ki so nastale, rešimo s transferjem iz državnega proračuna, sem pa
                  prvi, ki to podprem, samo najdite mi pri porabnikih tiste, ki se bodo odrekli 18
                  ali pa 10 milijardam odhodkov! Lahko začnemo pri plačah. Ugotovili smo, da je
                  nemogoče, ker je sporazum s socialnimi partnerji - še ta je bil komaj dosežen -
                  zdaj je že novi val zahtev: zdravniki, šolniki, univerzitetni profesorji in tako
                  naprej. Ta val sigurno ne bo prispeval k temu, razen da bo prinesel več dohodnine
                  državnemu proračunu; to bo morda ugodno. Pa če bo kdo mislil plačevati prispevke,
                  bo to ugodno, ker je pač v masi več prispevkov. Recimo, da je to za pokojninsko
                  zavarovanje ugodnejše. S tem seveda, da ni ugodno, ker so penzije vezane na plače,
                  tako kot so - kdaj se bo ta formula spremenila, je treba vprašati poslanca, ki je
                  vložil ta zakon, ki zdaj stoji, in takrat bomo videli, kaj bo.</p>
               <p>Ker enkrat je ta formula dobra, drugič je slaba, izgleda da je odvisno od
                  trenutka, kako kdo gleda na to formulo. Do vložitve zakona je bila slaba, po
                  vložitvi je pa postala dobra in je zdaj mogoče ne bo treba več spremeniti. Tako,
                  da ti zorni koti, kaj je dobro in slabo, se očitno prilagajajo pač tistemu, kar
                  materialni interes pokaže kot boljše. Mi smo stalno govorili eno in isto o tej
                  formuli in govorimo še zdaj, da je samo pot k tistemu načinu indeksacije pokojnin
                  na plače, ki jo pozna vsa Evropa. Žal ni drugače v Evropi - mi je žal. Empirično
                  je dokazano in tisti poslanci, ki ste bili po Evropi, ste to lahko ugotovili sami.
                  Drugače je, če se o tem zakonu ne želi v parlamentu razpravljati ali se pa ne more
                  razpravljati ali se ga pa želi razvodeniti do konca, potem ostaja samo ena
                  rešitev, brez tega, kar je v zakonu zapisano in, kot pravim, sam jo podpiram,
                  čeprav bo potem pa drug krog tisti, ki bodo proti - to bo pa gospodarska zbornica
                  oziroma podjetniki - da se dvigne prispevna stopnja. Ker to je potem dokaz oziroma
                  priznanje tega, da pri tej stopnji takih izdatkov ne vzdržimo.</p>
               <p>Jaz sem nekajkrat opozarjal izza te govornice že pred časom, da nereformiranje
                  pokojninskega sistema onemogoča normalno delovanje državnega proračuna. Zdaj smo,
                  ne že čisto na tem, ampak tik pred tem - tik pred tem! 3,9% družbenega proizvoda
                  je transferja iz države v ZPIZ - zakaj? Zaradi tega, ker smo toliko znižali
                  prispevno stopnjo. Kam so odšli ti milijoni mark v gospodarskem sektorju, da se
                  situacija, recimo - bruto je bilo to, mislim, da okoli 800 milijonov mark, če se
                  dobro spomnim te številke, 800 milijonov mark! Toliko ni bilo dane nobene
                  subvencije direktno skozi proračun, kot z znižanjem prispevne stopnje.</p>
               <p>Kot sem rekel, to ni nobena kršitev javnih financ, mimogrede, ker bodo še vedno
                  vsi prihodki in odhodki izkazani v posamezni bilanci. Ni nobene kršitve in vaše
                  sklicevanje na državni proračun in proračune občin je sklicevanje na zakon, ki
                  definira državne finance ožje, kot jih mi dejansko spremljamo in jih prikazujemo
                  državnemu zboru, to je z vključitvijo pokojninskega in zdravstvenega zavarovanja.
                  Zakaj? Ker v obveznem delu pomenita fiskalno zajemanje, ker je zadaj obvezna
                  dajatev, prispevek, ni prostovoljna dajatev oziroma prispevek. Torej, te štiri
                  blagajne se konsolidirajo in ko govorimo o 45%, 46% ali 47%-nem deležu javne
                  porabe, govorimo o vseh štirih blagajnah.</p>
               <p>Da bi vam pa danes lahko povedali, koliko bo dejansko odhodkov v pokojninske
                  blagajne, pa ne moremo, ker tega niti pokojninski sklad ne ve. To je ocena. To je
                  ocena, ki je odvisna od tega, ali bo tempo upokojevanja skozi leto 1998 tak, kot
                  so ga oni predvideli, ali ne. Kdo bi vedel? Glede na skoke upokojitev konec
                  lanskega leta in v začetku letošnjega leta, se to ne ve, ker se čaka na zakon, ki
                  spodbuja predčasno upokojevanje, namreč nesprejetje zakona, seveda. Zato je vsaka
                  ocena lahko samo ocena in nič več. Kako se bodo gibale plače v Sloveniji, nihče ne
                  ve v letošnjem letu, razen če se bomo držali tistih dogovorov, ki so bili
                  podpisani. Kaj pa, če se to ne bo zgodilo. Kako lahko vemo, da je ta ocena
                  odhodkov pravilna ali ne? Ali se bodo vse kategorije upokojevanja dogajale, tako
                  kot je zapisano in ocenjeno? Morda. Vsako leto sta se tako država kot ZPIZ zmotili
                  pri ocenah, vsako leto, žal, v zadnjih letih v škodo proračunskih odhodkov tako
                  ZPIZ-a kot države, ker so bili procesi na tem področju slabši kot bi bili sicer,
                  če bi imeli kolikor toliko normaliziran sistem.</p>
               <p>Pravim, da se strinjam, da se razpravlja o tem členu zakona o izvrševanju
                  proračuna in se tudi ven vrže tisto, kar vas v tem trenutku moti. Samo v tem
                  primeru je dolžna ali vlada ali državni proračun, poslanci, če želite - mislim, da
                  je to odgovornost vlade - da predloži povečanje prispevne stopnje, če ni nobene
                  gotovosti, da se bo karkoli zgodilo v letošnjem letu v sistemskem okviru, ki
                  določa pravice v obstoječem pokojninskem zavarovanju, ne tistem, ki bo prišel čez
                  nekaj let ali čez eno ali dve leti.</p>
               <p>To je celotna zgodba in ne gre za nobene pravne ali drugačne skrivalnice, prevare
                  ali kaj podobnega. Nobene.</p>
               <p>Jaz pa vas lahko opozorim, da ste ravno pred nekaj dnevi sprejeli zopet eno
                  dodatno obveznost v državnem zboru, to pot pa res brez vlade, direktno z večino
                  poslancev, kar je konec koncev individualno v redu, ker je v kulturi treba
                  investirati, samo vprašanje je, od kod se bodo našla sredstva, če bi ali pa bomo
                  morali dodajati sredstva za pokojninski zavod glede na to, da reforme ni oziroma
                  prilagoditev ni. In mi smo skočili iz 0,9% na 3,9% družbenega proizvoda v treh
                  letih transferja v državnem proračunu v to blagajno. Zdaj se je pa skoraj na 4% ta
                  možnost, moč, ustavila. Ustavila se je. Ni več kje vzeti, to je problem. In ta
                  zadolžitev, ki jo vi omenjate, je v kontekstu celotne zadolžitve, ki je za celotni
                  javni sektor konec lanskega leta bila nižja kot konec predlanskega leta, in to
                  piše v dokumentih, ki jih imate tudi v državnem zboru. Ocena na družbeni proizvod
                  celotnega javnega dolga - tako domačega kot tujega - ne samo vlade, ampak tudi
                  drugih institucij v javnem sektorju, kamor sodita tudi oba zavoda in tudi občine,
                  pa še garancije, ki jih daje država javnemu sektorju, so upoštevane. Ta delež je
                  33% za enkrat vse skupaj. Torej ne gre za neko neodgovorno ravnanje, za neko
                  nebrzdano zadolževanje, za neodmerjene poteze, gre za velik problem, ki se mu reče
                  neizvrševanje pokojninske reforme.</p>
               <p>Naj s tem končam. Strinjam se, da je alternativa temu, kar piše v zakonu, zvišanje
                  prispevne stopnje. Druge alternative ta trenutek sam ne vidim. Hvala lepa.</p>
            </sp>
            <sp xml:id="SDZ2-Izredna-21-1998-04-07.sp68">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa, minister Gaspari. Repliko so prijavili gospod Špiletič, gospod Sovič,
                  gospod Potrč in gospod Hvalica, gospod Pukšič.</p>
            </sp>
            <sp xml:id="SDZ2-Izredna-21-1998-04-07.sp69">

               <speaker>BOGOMIR ŠPILETIČ:</speaker>

               <p>Repliko imam na razmišljanje gospoda Gasparija. Kot prvo, dejal je, da je problem,
                  da ne pridejo do pravih številk minusa, ki ga bo prikazal Zavod za pokojninsko in
                  invalidsko zavarovanje, v tem, da ni sistema javnih financ. Jaz sem v razpravi ob
                  proračunu za leto 1997 zahteval, da se tu izza te govornice pojasni, kakšen sistem
                  je pravzaprav uporabljen pri proračunskem načrtovanju. Žal sem ostal brez
                  odgovora. In seveda, če tolmačite vsak po svoje, potem verjamem, da ne pridete
                  skupaj. Žalostno pa je, da se tega ne morete zmeniti niti do trenutka, ko pridete
                  za to govornico predlagat nek znesek proračuna, o katerem naj poslanci glasujejo.
                  Torej sami ne veste, kaj zahtevate od nas.</p>
               <p>Kot drugo, gospod Gaspari, ne gledati to stran, ko govorite o tem, da se
                  proračunska reforma še ni zahtevala. V tisto stran je treba gledati, vaš kolega v
                  vladi oziroma strankarski kolega v vladi, gospod Kebrič, je vložil štiri zakone,
                  na zalogo, kot je sam povedal v matičnem odboru. In zakaj ne gre reforma naprej?
                  Zato, ker ena od strank v vladi te reforme ne dovoljuje in to se morate zmeniti vi
                  znotraj vlade in kadar govorite o pokojninski reformi in neizpeljavi pokojninske
                  reforme, v to stran je treba gledati, minister, ne v to.</p>
               <p>Tretje. Rekli ste rekreacijski dodatek se viša itn.. Naša poslanska skupina je
                  tista, ki je podprla, da se rekreacijski dodatek tistih upokojencev, ki dobivajo
                  pokojnino nad 100.000, zniža. Gotovo bi bil to določen prihranek za ZPIZ, vendar,
                  oprostite, vladajoča koalicija tega ni izglasovala in zopet gledate to stran, ko
                  razlagate razlog za minus v proračunski blagajni. Ta stran je relevantna.</p>
               <p>Naslednje. Govorite o tem, da je nujno, da je takšen člen v zakonu o izvrševanju
                  proračuna. Ni res. Če bo konec leta zmanjkalo zato, ker je nekdo nepravilno
                  načrtoval ali kakorkoli, potem boste prišli v ta državni zbor, povedali razloge,
                  ki so pripeljali do višje porabe, ki zahteva dodatno trošenje, in potem bo ta
                  državni zbor odločal o rebalansu za posamezne namene. Ne pa, da dobite vi že
                  vnaprej bianco menico. Namreč tak sistem, da vi vnaprej dobite bianco menico,
                  nikogar ne zavezuje k temu, da bi še kako previdno načrtoval sredstva. Obratno,
                  silite v "šlamparijo", po domače rečeno, vsak pač načrtuje na pamet in če bo
                  zmanjkalo, bo pač najet kredit, ki bo avtomatsko povišal proračun. Gospod
                  minister, to so dejstva in ne govoriti o tem, trikrat ste poudarili pomembnost
                  pokojninske reforme. Začnite jo, samo tudi mi smo prej, še pred 14 dnevi povabili
                  gospoda Ropa v našo poslansko skupino in je rekel, da je pokojninska reforma
                  povezana z uvedbo davka na dodano vrednost, kjer je predvidena 1%-na točka za
                  pokritje primanjkljaja v prvem stebru v prehodnem obdobju. Ampak jaz sem vas v
                  drugem branju pozval k temu, kje so sredstva za uvedbo davka na dodano vrednost,
                  pa jih še zdaj niste planirali tukaj notri oziroma ste jih imeli skrite v okviru
                  obresti, ki so znašale 5 milijard, in držali figo v žepu. Gospod minister, to so
                  dejstva in v vladi se morate dogovoriti, kdaj se reforme začnejo. Ne, ta stran ni
                  kriva, na to stran se ozrite, predvsem na skrajno levo.</p>
            </sp>
            <sp xml:id="SDZ2-Izredna-21-1998-04-07.sp70">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Besedo ima gospod Sovič.</p>
            </sp>
            <sp xml:id="SDZ2-Izredna-21-1998-04-07.sp71">

               <speaker>BORIS SOVIČ:</speaker>

               <p>Cenjene dame, spoštovani! Jaz bi želel replicirati spoštovanemu gospodu ministru,
                  ker je izjavil, da je v tem državnem zboru bil nekako z levo roko odpravljen en
                  zakon, in sicer zakon o davku na avtomobile. Rad bi povedal, da ni državni zbor z
                  levo roko tega zavrnil, ampak je predlagatelj to z levo roko pripravil, napisal in
                  poslal v parlament. Tudi sama procedura je bila temu podobna. Mi smo v proceduri
                  pač opozarjali na to, da je ta zakon slabo prepisan, slabo povzema rešitev v neki
                  drugi državi in je zaradi tega tudi neizvedljiv. Kljub temu je pač koalicija ta
                  zakon, kot se spomnite, sprejela, vendar je potem po odložilnem vetu državnega
                  zbora pač eden od koalicijskih partnerjev spremenil svoje stališče, tako da lepo
                  prosim, da naj se ne obeša to parlamentu. Če bi bil zakon dobro pripravljen, če bi
                  bil zakon korektno utemeljen, potem bi tudi stvar drugače tekla. Žal je pač pri
                  tem zakonu - in ta ni edini - tako, da mnogokrat prihajajo v parlament slabi
                  teksti, pa tudi procedura je relativno problematična. Spomnite se samo dveh
                  zakonov iz začetka tega leta, zaradi tega, ker pač očitno nekdo ni mogel, zaradi
                  tega, ker je mislil, da ne bo dovolj sklepčen, pred novim letom sklicati
                  parlamenta, pa je to naredil po novem letu, in s tem smo naenkrat prišli v
                  neustavno stanje. Koalicija oziroma vlada nam pač pošilja v parlament zakone, ki
                  so slabo pripravljeni, pa tudi procedura do te mere šepa, da prihajamo v neustavno
                  stanje. Torej, ne odgovornosti za nesprejetje takšnih rešitev pripisovati
                  parlamentu, ampak kar tistemu, ki takšne zakonske tekste pripravi.</p>
               <p>Kar se pokojninske reforme tiče, mislim, da je najmanj sprejemljivo karkoli na tej
                  točki očitati parlamentu. Prvo vprašanje, ki se tukaj zastavlja, je, ali se je že
                  koalicija okoli tega dogovorila, ali ima vlada stališče do reform. Ali vlada ve,
                  kakšno reformo hoče? Ali vlada sploh ve, kaj želi z reformo doseči? Ali se je
                  vlada uskladila, prvič, medkoalicijskimi partnerji in drugič, s socialnimi
                  partnerji? Če bi bili odgovori na vsa ta vprašanja dani, šele potem je možno
                  govoriti o tem, kaj je parlament naredil ali česa parlament ni naredil.</p>
               <p>In ne nazadnje, kot je bilo že rečeno, ti zakonski predlogi, ki so prišli v
                  parlament, niso prišli s strani opozicije. Prišli so s strani pozicije. Lepo
                  prosim, gospodje, najprej se sami pomenite, kaj želite, če sploh veste to,
                  uskladite se s tistimi, s katerimi se morate uskladiti, in potem pridite v
                  parlament razlagat, da bi parlament naj bil kriv za to, da bo prišlo do velikega
                  primanjkljaja na pač eni od blagajn oziroma kar v celem proračunu. Neodgovornost
                  koalicije je pač očitno razlog za to, da dobivajo državne finance majave noge. In
                  če je temu tako in če na to že predstavnik vlade tukaj opozori, potem je ena sam
                  rešitev. Ta je znana in mi smo vam pripravljeni pri tem pomagati. Hvala.</p>
            </sp>
            <sp xml:id="SDZ2-Izredna-21-1998-04-07.sp72">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Besedo dajem gospodu Potrču oziroma ima repliko.</p>
            </sp>
            <sp xml:id="SDZ2-Izredna-21-1998-04-07.sp73">

               <speaker>MIRAN POTRČ:</speaker>

               <p>Hvala lepa. Glede na način pripravljanja proračuna, glede na njegovo višino, glede
                  na dejstvo, da kakorkoli se obljublja, da bo pri vsaki naslednji fazi iz vlade
                  prišel realnejši, nižji, pa prihaja višji in podobno, jaz nervozo gospoda ministra
                  razumem. In da sem na njegovem mestu, bi bil enako nervozen. Mogoče bi reagiral
                  enako čustveno in mislim, da ga je treba razumeti tudi glede na mnoge obljube, ki
                  jih je v zvezi s proračunom sam dajal. Sicer pa moram reči, da je nenormalno, da
                  se minister za finance na poslance opozicije krega zaradi stvari, ki bi jih moral
                  sam v okviru koalicije urediti. Nekaj od tega je bilo že povedanega, najkrajše,
                  par stvari, pa bom rekel jaz.</p>
               <p>Gospe in gospodje, jaz sem trdno prepričan, da kar zadeva pokojninsko reformo, je
                  krivda, da o njej nismo začeli razpravljati, ker nimamo predloga pokojninske
                  reforme. Predlog pokojninske reforme ni niti slučajno še diskutiran v vladi.
                  Gospod minister Rop razlaga, da je to zaenkrat ena od možnih variant in pogledov,
                  odprta za pripombe in diskusije, potrebna usklajevanja. Kako se morete zdaj jeziti
                  in vpiti na nas, da smo mi krivi v državnem zboru, ob takem stanju?! Povrh tega je
                  treba povedati, da tako, kot je bila pokojninska reforma zastavljena, je predvsem
                  zastavitev te reforme tista, ki je bila narejena tako, da hkrati spodbuja in
                  ustvarja bojazen pri mnogih, kaj se bo zgodilo, če do reforme pride, in vsi bežijo
                  v penzijo. Ja, točno je! Ampak, ali tisti, ki ste to predlagali, tega niste mogli
                  predpostaviti? Ob 130.000 brezposelnih, ob dejstvu, da že polovica in več teh
                  brezposelnih postaja trajni presežek, ob dejstvu, da ljudje, ki so stari 40, 45
                  let, pa so brezposelni, ne vedo, ali bodo še sploh kdaj dobili službo, obljubljati
                  - pa ne rečem, da je vse to res - ampak obljubljati, da se v javnosti predstavi
                  pokojninska reforma tako, da bo mnogim, ki so zdaj leto, dve ali pa pet let pred
                  upokojitvijo, podaljšala možnost upokojitve še za naslednjih pet ali pa deset let,
                  in da je nikoli ne bodo dosegli - ja, razumite, da ljudje bežijo! Zakaj pa niste
                  tega predvideli? Zato lepo prosim, kakorkoli, tako poenostavljeno o pokojninski
                  reformi tukaj govoriti nima nobenega smisla in je debelo nekorektno, pa četudi to
                  dela finančni minister.</p>
               <p>Kar zadeva vprašanje zakona gospoda Kebriča. Ja, res je, devet mesecev približno
                  je vlada potrebovala, da je dala svoje mnenje k zakonu, ki je bil vložen. Kasneje
                  ga je nekajkrat usklajevala; kasneje je tudi opozicija kaj o tem rekla. Ampak ta
                  vladna koalicija ima večino. In če je doslej bila sposobna sprejeti proračun brez
                  enega, tudi pametnega amandmaja koalicije, bi lahko sprejela že zdavnaj tudi ta
                  zakon, če bi to želela. Pa enkrat pride, pa umika prejšnjega, potem vlaga novega,
                  potem daje predlagatelj amandmaje, potem predlagatelj sam predlaga, da gre na
                  konec seje - vi se pa jezite samo na koalicijo! Mislim, da to enostavno ni
                  korektno in ne gre in ni prav.</p>
               <p>Zadnje. Jaz sem gospoda Špiletiča in njegovo opozorilo razumel povezano s celotnim
                  ali pa z nekaterimi določili zakona o izvrševanju proračuna. Moj pogled je
                  takšen:</p>
               <p>En del je vezan na problem pokojninske blagajne, en del dodatno - ampak to je bilo
                  že doslej v vseh zakonih, kar se jih jaz spomnim - vedno je pisalo, da je možna
                  neka dodatna zadolžitev za izpolnjevanje obveznosti po zakonu, ker je sicer pač
                  treba zakon spremeniti, ker so to individualne pravice. Drugi del, ki je nov, je
                  vezan na železarne, doslej takšnega ni bilo in je tudi izven proračuna.</p>
               <p>Tretje. Vi ste, gospodje, v tem proračunu predvideli zadolževanje od lanskih 55 na
                  110 milijard možnega zadolževanja te države.</p>
               <p>Četrto. Vi ste predvideli, da je do določenega obsega možno zadolževanje tudi
                  državnih podjetij, javnih skladov in tako naprej, pa polno bianco pooblastilo
                  vladi, da sama odloča, ali bo ta člen realizirala ali ne, ali bo to šlo v skupno
                  bilanco in zadolžitev ali ne. To so problemi. To so problemi, ne samo eden, o
                  katerem govorite.</p>
               <p>Zato jaz predlagam, da smo le nekoliko bolj mirni, ko govorimo, da ne bi šel na
                  posamezne rešitve, za katere bi potem, ko bi o njih govorili, videli, da so
                  pravzaprav mnoge bile v tej koaliciji, kar so že drugi rekli, dogovorjene, in se
                  tu na opozicijo ni treba jeziti.</p>
            </sp>
            <sp xml:id="SDZ2-Izredna-21-1998-04-07.sp74">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Besedo ima gospod Hvalica. Potem je gospod Pukšič, naslednji gospod
                  Jerovšek, gospod Mežan.</p>
            </sp>
            <sp xml:id="SDZ2-Izredna-21-1998-04-07.sp75">

               <speaker>IVO HVALICA:</speaker>

               <p>Hvala lepa gospa predsedujoča. Že dolgo nisem prišel za to govornico s takšno goro
                  papirja.</p>
               <p>Ampak bom takoj pojasnil. Najprej spoštovani gospod minister, če je še tu. Če je
                  še tu? Ga ni. Veste kaj, jaz ne bom govoril v prazno, če že predsednika vlade ni,
                  in bom zopet stopil za to govornico, ko se bo vrnil velespoštovani gospod minister
                  Gaspari. Hvala lepa.</p>
            </sp>
            <sp xml:id="SDZ2-Izredna-21-1998-04-07.sp76">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Besedo ima gospod Pukšič. <title>Proceduralno,</title> gospod Hvalica.</p>
            </sp>
            <sp xml:id="SDZ2-Izredna-21-1998-04-07.sp77">

               <speaker>IVO HVALICA:</speaker>

               <p>Hvala lepa. Predlagam, da pokličete v dvorano gospoda ministra, v nasprotnem
                  primeru, bom zahteval v imenu poslanske skupine odmor, ki nam po poslovniku
                  pripada. 5 minut vam dajem, da pokličete ministra za finance v dvorano. Hvala
                  lepa.</p>
            </sp>
            <sp xml:id="SDZ2-Izredna-21-1998-04-07.sp78">

               <speaker>PODPREDSEDNICA EDA OKRETIČ-SALMIČ:</speaker>

               <p>Verjamem, da je gospod minister Gaspari slišal vaš poziv in da bo prišel v
                  dvorano.</p>
               <p>Prosim, gospod Pukšič ima besedo. Jaz bi še eno obvestilo povedala. Vlada je
                  sporočila, da so razpravljalci na seji državnega zbora, torej predstavniki vlade
                  na seji pri tej točki dnevnega reda, vsi ministri in državni sekretarji: Borut
                  Šuklje, mag. Andrej Pagon, državni sekretar iz vseh ministrstev, Andrej Engelman,
                  Marija Križan in direktorji vladnih služb. Gospod minister je v dvorani, se je
                  vrnil. Vabim gospoda Hvalico, da nadaljuje repliko.</p>
            </sp>
            <sp xml:id="SDZ2-Izredna-21-1998-04-07.sp79">

               <speaker>IVO HVALICA:</speaker>

               <p>Hvala lepa, gospa predsedujoča. Ne da nadaljujem, da sploh začnem, ker še nisem
                  začel.</p>
               <p>Torej še enkrat hvala za besedo. Kot sem rekel, že dolgo časa me ni bilo s takim
                  kupom papirja za govornico. Oglašam se, repliciram ministru, zaradi njegovih besed
                  o skrivalnicah. In bom šel kar po vrsti, na koncu mu bom pa dal možnost, da zavrne
                  sum o skrivalnicah. Mu dam lepo možnost, ampak po vrsti. Torej najprej, tudi sam,
                  kot moj kolega Špiletič, ugotavljam, da ste gledali v napačno smer. Jaz gledam
                  tja, ker sem iz opozicije, vi morate pa gledati samo na vaše ljudi, ko obtožujete
                  večino v državnem zboru, ki da se obnaša tako in drugače. Jaz bi rekel, da morate
                  najprej svojo koalicijo pogledati, ta vam drži "štango", kot se temu reče,
                  ustvarja v tej državi izredno stanje, ugodi vam v vsaki vaši želji in imeli smo že
                  oziroma imamo že 21. izredno sejo državnega zbora, to je precedens brez primere.
                  Torej, človek ne ve, kaj bi temu rekel. Tega nihče ne razume, če komurkoli zunaj
                  slučajno to razlagaš. Torej, najprej razpravljamo generalno, preden začnemo
                  secirati. Pri seciranju bo jasen niz vprašanj in mislim, da bomo dolge dni
                  preživeli tu skupaj v tej dvorani, tako da se lahko ustrezno tudi logistično
                  pripravite, da ne bi mislili, da bo to končano jutri. Razčistiti bo treba neko
                  elementarno vprašanje. Ali bomo spoštovali normalen parlamentarni institut, to je,
                  sprejemanje proračuna je stvar parlamenta? Če nas boste že vnaprej postavili v
                  "outside" in nam ne boste dovolili ničesar, kar smo predlagali izglasovati, potem
                  bomo pač v treh mesecih že drugič konstatirali, da je Slovenija ena izmed redkih,
                  če ne edina država, kjer proračun sprejema vlada. Vi veste, kako je to zunaj,
                  mislim da ni treba ponavljati tega. Sprejemanje proračuna je hkrati zaupnica
                  vladi. Nesprejemanje proračuna pomeni padec vlade. No, tu se vam ni treba bati,
                  ker vi ste ustvarili pač tako situacijo, da boste večno lahko postorili, kar boste
                  hoteli. Lahko bodo vaši indeksi kakršnikoli, ta vlada bo večna. Tako seveda vi
                  mislite, jaz pa pravim, da ima vsaka stvar enkrat svoj konec.</p>
               <p>In zdaj konkretno. Torej ni skrivalnic. Poročevalec številka 60, stran 10, 15.
                  december 1997, to se pravi prvotni, nespremenjeni predlog proračuna, posebni del
                  proračuna po ministrstvih. Lepo vas prosim, če mi pokažete, kje je tu v treh
                  Poročevalcih številka 21 z dne 20. marca 1998. To je za začetek. Povejte mi, kje
                  je to, kje dobim tole rekapitulacijo, opremljeno z indeksi, ker samo to je lahko
                  glava proračuna, če govorimo globalno. Samo to. Ne, poslušajte, lepo vas prosim,
                  poglejte, ne smešite se, ne pred slovensko javnostjo, ampak bom rekel čisto tako,
                  pred evropsko javnostjo, če mi zatrjujete, da ni normalno, da dobimo predlog
                  proračuna, opremljen z rekapitulacijo po ministrstvih. Samo tu jaz lahko vidim,
                  kdo je tisti, ki je bolj požrešen, kdo je tisti, ki je bolj uspešen, in kdo je
                  tisti, ki zna bolje boksati, kdo je večji komolčar, kdo si je priboril večji kos
                  pogače. Samo tu. Torej najprej hočem videti rekapitulacijo, da bomo sploh o tem
                  lahko govorili. Zakaj je pa niste dali? Pa ja ne zaradi tega, da bi bilo to
                  transparentno? Ja, mahajte z roko. Ali veste kaj, tako mahanje z roko kot vi
                  mahate, glede na to, da ste gost v tej hiši, ni niti parlamentarno in niti ne
                  vljudno. Vi si lahko dovolite pač to, ampak vi mi rajši argumentirano odgovorite
                  na vprašanja, zakaj te rekapitulacije ni v tem proračunu, potem bomo govorili pa
                  naprej. Hvala lepa.</p>
            </sp>
            <sp xml:id="SDZ2-Izredna-21-1998-04-07.sp80">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Pukšič, ste na vrsti, imate besedo.</p>
            </sp>
            <sp xml:id="SDZ2-Izredna-21-1998-04-07.sp81">

               <speaker>FRANC PUKŠIČ:</speaker>

               <p>Hvala lepa za besedo. Jaz mislim, da odgovori glede na postavljena vprašanja
                  seveda so zelo bledi oziroma bi rekel takole. Imel sem občutek v nekem trenutku
                  kot da je minister iz opozicije in se jezi na pozicijo, kakšno zakonodajo mu
                  sprejema, pa vendar vemo, da v tem mandatu je bila večina sprejeta, takšna,
                  kakršno je prav pozicija želela in hotela. Bo pa seveda problem zato, ker ko bo
                  pisalo in ko piše notri, da se do zneska, ki je potreben za izvajanje, torej lahko
                  zadolžuje in ni opredeljeno, problem tudi za finančnega ministra, ki je to jasno
                  in glasno povedal, pa vendar nima na to odgovora. Ali še kdo v tej državi je za
                  finančnim ministrom ali ne? Če in ker je pozval še koga, potem pač naj dajo drugi,
                  pristojni, kompetentni na to odgovor. Seveda, gospod minister, kar se tiče
                  pokojninske reforme in kar se tiče študijskega obiska v Švici in na Nizozemskem v
                  prejšnjem tednu, pa je jasno, da bi ta pokojninska reforma v naši državi morala
                  biti že pred vsaj nekaj leti. Če bom rekel petimi leti, bi bilo to mogoče še pravi
                  čas, da bi se ta reforma začela. Pogoji za začetek pokojninske reforme pa seveda
                  nikakor niso v 20-procentnem povečanju proračuna iz enega na drugo leto, iz
                  preprostega razloga ne, ker pokojninski skladi, skladi drugega stebra seveda
                  takšnega donosa enostavno ne bodo mogli tržiti. Zadovoljni so, če v Evropi, če se
                  primerjamo z Evropo, če dosegajo 104%, 105% svoje nominalne vrednosti. S tem je
                  stotka pokrita, torej tisto, kar je potrebno, in seveda potem zavisi od različnih
                  naložb, ali so tudi višji ti donosi. Hvala bogu, v Evropi so kar. In nekateri ti
                  skladi imajo celo tako visoke donose, da delodajalcem ni treba plačevati leto ali
                  dve, skratka nek določen čas, v pokojninski sklad.</p>
               <p>Reforma. Pokojninska reforma ja. Vendar ne s takšnim proračunom, ki ga sprejema
                  vladna koalicija že drugič v tem svojem mandatu. Pri tem bo verjetno potreben
                  globalni program rešitev, ki bi lahko potegnil te zadeve, in sicer ne gre pri
                  takšni inflaciji, kot je. Ne bo šlo pri tem, če ni privatizacije bank in
                  zavarovalništva, ne gre, če ni stabilnega gospodarstva. Ali je pa mogoče rešitev v
                  tem - ki nam jo je nakazal naš predsednik države, Republike Slovenije, gospod
                  Milan Kučan - mogoče je tam rešitev, mogoče; kupimo študijska in vojaška leta, pa
                  gremo vsi v penzije! Ne vem, mogoče. Predsednik države je to nakazal s svojim
                  dejanjem. Ali pa sedaj to možnost ukiniti nekaterim, ko so to naredili tisti, ki
                  so imeli dovolj financ v svojih žepih. Delavka iz Delte Ptuj ne bo kupila, tudi
                  inženirka ne, ki je študirala, ker je njen osebni dohodek prenizek, da bi si lahko
                  to privoščila.</p>
               <p>Spomnite se, spoštovani gospod minister, ko je opozicija predlagala, da bi ukinili
                  regres tudi tistim upokojencem, ki imajo nad 120.000 tolarjev mesečne pokojnine,
                  pa je bila vladna koalicija proti. Če se spomnim hitrega izračuna, je to bilo
                  približno 450, 500 milijonov tolarjev. Že takrat sem rekel, da je to primerjava z
                  investicijami v osnovno šolstvo na demografsko ogroženih področjih.</p>
               <p>Pa še nekaj bi bilo dobro povedati. Kdaj se je začelo v tej državi sprejemati
                  različno zakonodajo z različnimi izhodišči oziroma koliko časa so pozivi - vsaj za
                  šolnike vem, vem tudi za druge poklice - da bi imeli enako izhodiščno osnovo za
                  osebne dohodke za vse v družbenem sektorju, pa tudi na tem področju ni nič
                  narejenega. Kakorkoli, naloga opozicije je, da opozori na napake, ki jih vladna
                  koalicija pripravi, na napake in tako rekoč "zamotane štose" v zakonodaji, ki bodo
                  udarili po prebivalstvu. Naloga pozicije pa je, da to državo pelje v smeri
                  razvoja, v smeri napredka, v smeri reform. Ampak glede na lanskoletni, letošnji
                  proračun in glede na povzetek gospodarske ocene, ki jo je podal gospod Feri
                  Horvat, ta pozicija tega ne dela. Vprašanje je, kako dolgo bo še možno krmariti v
                  teh vodah. Tako dolgo, kolegice in kolegi, dokler bo še zadnja mravlja migala in
                  delala; ko bo pa še ta crknila, bo pa vse skupaj crknilo v tej državi. Ampak upam,
                  da bomo to prej spoznali in da bo ta vlada potegnila relacije, ki temu sledijo.
                  Minister jih je napovedal že ob sprejemanju prejšnjega proračuna, tokrat smo
                  pričakovali, da bo nekoliko drugače, pa so se zadeve zavrtele še slabše. Hvala
                  lepa.</p>
            </sp>
            <sp xml:id="SDZ2-Izredna-21-1998-04-07.sp82">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Pukšič. Besedo ima gospod Jerovšek.</p>
            </sp>
            <sp xml:id="SDZ2-Izredna-21-1998-04-07.sp83">

               <speaker>JOŽEF JEROVŠEK:</speaker>

               <p>Hvala lepa, gospa podpredsednica. Spoštovane kolegice in kolegi! Tudi sam se bom
                  dotaknil nastopa gospoda ministra, gospoda Gasparija, čeprav se bom delno
                  ponavljal, ker me pač niste opazili, ko sem dvignil roko, tako da sem bolj proti
                  koncu na vrsti.</p>
               <p>Gospod minister je rekel, da mu je Špiletičevo vprašanje ponudilo priložnost, da
                  nekatere stvari pove. Ob tem je govoril zelo glasno, vehementno - prvič sem vas
                  slišal tako glasno govoriti; seveda, gledali ste na našo stran, očitki so leteli
                  na našo stran. Moji kolegi so vam že povedali, da jih je treba usmerjati v pravo
                  smer, na to stran, kjer je blokada za pokojninsko reformo. Gospod Kebrič se je
                  sicer vedno oglašal in repliciral, upam, da vam bo tudi danes odgovarjal. Ampak ta
                  glasnost - in prvič imate vi priložnost, da zdaj nekaj poveste, temu se pa res
                  lahko reče sancta simplicitas, to pa je sveta preproščina. Treba je biti glasen,
                  po mojem - jaz ne vem, kako to poteka na vladi - pri gospodu Drnovšku bodite tako
                  glasni. Gospod Drnovšek naj bi prišel sem. Na začetku današnje seje je predsednik
                  parlamenta rekel, da ima verjetno neke pomembne obveznosti. Dvomim, da jih je
                  imel, ker je bila tiskovna predstavnica na kosilu z urednikom nekega časnika ravno
                  takrat in sem jo videl. Ker če bi imel kaj pomembnega, bi morala biti na vladi.
                  Gotovo ni imel nič pomembnega, vendar ga tukaj ni.</p>
               <p>Gospoda ministra bi še vprašal, zakaj - če je opozicija kriva za te zamude - vemo,
                  da lahko izglasuje čisto vse - opozicija ni mogla izglasovati niti enega amandmaja
                  - v prejšnjem proračunu; za leto 1997. Zakaj pa vlada oziroma predsednik vlade in
                  gospod minister niso sprožili - pa nekateri drugi ministri, ki so bili še v
                  prejšnji vladi - sprožili pokojninske reforme pred šestimi leti? Vsaj za toliko
                  zamuja, gotovo je, da vsaj za toliko zamuja. Zakaj je niso sprožili? Bili ste
                  minister - na začetku, mislim, da je bil gospod Kopač štirinajst dni minister -
                  potem ste bili pa vi od takrat naprej. Pokojninska reforma zamuja, za dolga leta
                  zamuja. Zaradi tega bodo posledice za aktivno populacijo dosti hujše, vendar zdaj
                  kažete gnev nad opozicijo. Opozicija tu gotovo ni kriva. Navajate zakon o odlogu
                  davkov. Tudi ta je prišel iz vladnih klopi, mogoče je upravičen, vendar, gledali
                  ste na našo stran, kot da smo ga mi vložili.</p>
               <p>Res vas prosim, gospod minister, da v bodoče priznate tudi del odgovornosti vlade,
                  zakaj ta reforma zamuja, ni je bilo. Danes je bilo ugotovljeno, da predloga še
                  zdaleč nimamo, nimamo resnega predloga, o katerem bi lahko razpravljali. Bodite
                  drugič korektni in dejansko pričakujemo z vladne strani pokojninsko reformo čim
                  prej. Hvala lepa.</p>
            </sp>
            <sp xml:id="SDZ2-Izredna-21-1998-04-07.sp84">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Gaspari želi besedo.</p>
            </sp>
            <sp xml:id="SDZ2-Izredna-21-1998-04-07.sp85">

               <speaker>MAG. MITJA GASPARI:</speaker>

               <p>Hvala lepa. Jaz se opravičujem, zdaj ne vem, na katero stran naj gledam, da ne bo
                  zopet replika, da gledam na napačno stran. Gledal sem predvsem gospoda Špiletiča,
                  ki mi je postavil vprašanje. Se mi zdi, da je to kulturno, da se gleda tistega, ki
                  ti je vprašanje naslovil. Ni pa to bilo... V mojih izjavah nisem ločeval opozicije
                  in pozicije, torej sem tudi pogledoval na levo stran, če je kdo opazil.</p>
               <p>Gospod Hvalica, ki mi je na začetku povedal, da me bo seciral precej v podrobnost,
                  je potem ugotovil, da manjka - po njegovem - ena tabela v Poročevalcu številka
                  21/I. Ena tabela. Je to izbirna tabela po ministrstvih? Ste rekli. Ali je tako?
                  (Odgovora se ne sliši.) To je ena tabela, ker nista dve. Tako da če bi gospod
                  Hvalica... Konec koncev to lahko vzamem kot upravičeno kritiko, da ni bila
                  priložena tudi ta tabela, čeprav seveda so vse informacije, ki jih rabi gospod
                  Hvalica, in ne samo on, tudi vsi drugi poslanci, da lahko primerjajo proračun, ki
                  je bil predložen državnemu zboru konec novembra, in tisti, ki je bil predložen kot
                  dopolnilni predlog. Zdaj primerjava je absolutno možna in to po vsaki postavki,
                  kar je še bolj pomembno kot po zbirnih postavkah. Hkrati - samo moment, ker tudi
                  zdaj se vi meni smejite, ko ste me prej kritiziral, ampak to ni problem - imate od
                  predsednika republike naprej tudi zbirne postavne na koncu vsakega proračunskega
                  uporabnika. To pomeni, da imate samo iz te vrstice tudi svojo zbirno tabelo, ki
                  reče, koliko sredstev je bilo v predlogu državnega proračuna. Če si zdaj odprete
                  stran 147 na začetku tega pregleda, pa bom zdaj na pamet, recimo, obrnil eno stran
                  - 225 sem obrnil: pri ministrstvu za okolje in prostor. Kolona številka 2 pove
                  tisto, kar je bilo objavljeno decembra oziroma novembra, decembra v Poročevalcu po
                  vseh postavkah in na koncu ministrstva za okolje - namreč on ima veliko
                  uporabnikov - je na strani 235 skupna vsota, ki je bila s 13 milijard 761.313;
                  vladni in poslanski amandmaji je kolona tri. To se pravi, to so pa tiste
                  spremembe, ki so se zgodile od decembra do marca po posamezni postavki. Torej, da
                  se primerjati v - bom rekel - drobovje vsakega ministra, ministrstva, kaj se je
                  zgodilo kot sprememba in celotna sprememba. To se pravi, namesto 13 milijard 761
                  je zdaj 14 milijard 102 milijona 369. To je primerjava, ki jo vi zahtevate, da bi
                  lahko korektno odločali. Ali drži? To ste zahtevali, ko ste nas tukajle na
                  govornici spraševali; niste spraševali, rekli ste, da je to skrivalnica. Mislim,
                  da je to res jasna primerjava med originalnim in dopolnilnim predlogom. Mislim, da
                  bolj jasne primerjave v okviru tega proračuna ni možno dati. Splošna tabela,
                  spredaj, še povzetek - to je bil pa povzetek - vsota za posamezno ministrstvo,
                  potem bi bilo pač tistih, kolikor jih že ministrstev - mislim, da jih je 15 in
                  drugih uporabnikov - bi imel pa samo seštevek vseh teh postavk, ki jih imajo tudi
                  v takem zbirniku; recimo, za ministrstvo za okolje in prostor je to postavka
                  skupaj 25. Tako da res mislim, da je... Se strinjam, da bi bilo še boljše, če bi
                  bila spredaj še ta zbirna tabela kot povzetek, ampak to vam ne onemogoča, da bi v
                  detajle in v globalu spoznal odnose tega ministrstva in drugih ministrstev. To,
                  upam, da se da iz tega ugotoviti. Hvala lepa.</p>
               <p>Ja, gospod Jerovšek je rekel, mislim, mi je očital, ampak to isto stvar, da
                  gledamo napačno smer, ampak še enkrat, zdaj ne vem, bom gledal naravnost, da bo po
                  sredi tega hodnika, da ne bi slučajno koga gledal, ki se čuti zaradi tega
                  odgovoren, ker nisem to očital nikomur.</p>
               <p>Glede pokojninske reforme pa samo dve opombi. Ne bom govoril o odgovornosti, to
                  lahko dela državni zbor, ker je za to pristojen. Vsekakor je pa na mojo iniciativo
                  leta 1995 nastala prva resna študija o stanju v pokojninskem sistemu Republike
                  Slovenije, ki je bila narejena s strani Mednarodnega denarnega sklada. Pred tem so
                  bile delane parcialne analize posameznikov, nikoli pa, tudi ne pred letom 1993, pa
                  tudi ne leta 1992, ko je bil sprejet zakon o pokojninskem in invalidskem
                  zavarovanju. Tisti, ki se spomnite, to je bilo pa spomladi leta 1992, mislim, da
                  je bilo v marcu - je ta zakon, ki danes velja, bil sprejet z vsemi tistimi
                  zadevami, ki so v tem zakonu, ki jih danes kritizira tako opozicija kot pozicija
                  oziroma koalicijske stranke. Torej, ta rešitev je bila narejena spomladi leta
                  1992. In potem so bili ministri za delo, ki pokrivajo ta resor, ki so ta zakon
                  izvajali in zdajšnji minister je pripravil tudi predlog, ki se mu reče "Bela
                  knjiga" o spremembah tega obstoječega sistema zaradi tega, ker se je očitno
                  pokazalo, da ta sistem ne zmore tiste obremenitve, ki mu je bila narejena - veste
                  kdaj - takrat, ko je prišlo do izrazitega množičnega, predčasnega upokojevanja v
                  letih 1990 do 1992.</p>
               <p>Zopet ni to kritika zdajšnje opozicije oziroma takratne pozicije, ampak je bila to
                  rešitev, ki je namesto s socialnimi korektivi reševala oziroma namesto z
                  ekonomskimi korektivi to rešila s socialnim korektivom; da je omogočila predčasno
                  upokojitev. Če boste pogledali, koliko se je število upokojencev takrat povečalo,
                  iz tiste dobe izvirajo sedanje težave pokojninskega zavoda, ob tem, da je seveda
                  potem - to se pa strinjam z vami - politika plač bila taka, da je v bistvu
                  omogočila, da je ta problem eksplodiral še nekoliko prej, kot bi sicer. Da je pa
                  povsod po Evropi ta sistem v krizi, pa kaže, da je problem ne samo ekonomske
                  narave, tudi demografske. Slovenska populacija, slovenska družba je pa ena
                  najstarejših, kot drevo, če hočete, če boste primerjali po Evropi. Kar pomeni, da
                  bo imela Slovenija ogromne težave tako na pokojninskem področju, ne glede na
                  reformo, tudi brez tega ali pa s tem. Drugič. Imela bo težave, ki jih danes še
                  nihče ne omenja, to je pa zdravstveni sistem. Starejši ljudje so običajno večkrat
                  bolni in bolj močno bolni kot mlajši in nekoliko bolj zdravi in to zahteva v
                  sistemu večje stroške, kot jih ta trenutek ta sistem predvideva.</p>
               <p>Če se ne bo tudi ta sistem začel prilagajati - predvsem pa sistem, ki zagotavlja
                  te storitve - bo bistveno več kot 7% družbenega proizvoda šlo za tisti del
                  zdravstvene nege, oziroma zdravstvenega zavarovanja, ki gre danes, kot gre iz
                  obvezne oblike. In predvsem iz obvezne, ker ta se šteje kot delež v družbenem.
                  Prostovoljne oblike so posamično varčevanje tistega, ki se za to odloči, in v
                  višini, za katero se odloči. Hvala lepa.</p>
            </sp>
            <sp xml:id="SDZ2-Izredna-21-1998-04-07.sp86">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala gospod minister Gaspari. Besedo ima gospod Mežan. Se odpoveduje. Gospa
                  Kregelj-Zbačnikova. Repliko, tudi oni imajo vsi repliko. Grem po vrsti. Naslednji
                  je gospod Hvalica, gospod Jerovšek.</p>
            </sp>
            <sp xml:id="SDZ2-Izredna-21-1998-04-07.sp87">

               <speaker>MAJDA ANA KREGELJ-ZBAČNIK:</speaker>

               <p>Lepo pozdrav. Iz predloga zakona o spremembah in dopolnitvah zakona o izvrševanju
                  proračuna Republike Slovenije bi rada še enkrat bolj jasno razlago oziroma
                  pojasnitev glede na to, da se minister in gospod direktor ZPIZ-a povsem ne
                  strinjata - pa tudi od direktorja Zavoda za zdravstveno zavarovanje - glede na to,
                  da se sredstva lahko zadržujejo s soglasjem ministra: kakšne so to vrednosti,
                  eksaktno, katero številko pričakujejo, kakšne bodo izgube? Prosim. Hvala lepa.</p>
            </sp>
            <sp xml:id="SDZ2-Izredna-21-1998-04-07.sp88">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Hvalica ima repliko.</p>
            </sp>
            <sp xml:id="SDZ2-Izredna-21-1998-04-07.sp89">

               <speaker>IVO HVALICA:</speaker>

               <p>Hvala lepa gospa predsedujoča. Še vedno smo pri globalni razpravi. Minister me
                  poskuša tu prepričati, kako da manjkam, da je to vseeno, ker se da razbrati.
                  Seveda se da razbrati, ampak to ni racionalno in to je bolj skrito in to so
                  skrivalnice. Delo je objavilo 19. marca tabelo, vi pa ne. Zakaj pa? To je stara
                  stvar, to jaz leto za letom tu ponavljam. Leto za leto, ko je bil še gospod
                  Engelman, to je stara stvar. Če ste pa toliko, kako bi rekel, površni, da
                  dovolite, da vam vaše službe tega ne naredijo... Ampak normalno je, da
                  rekapitulacija - vsakršna, v vsakem proračunu, ne samo v državnem, občinskem,
                  krajevne skupnosti, pa če hočete tudi proračun za neka dela - da je rekapitulacija
                  zaradi tega, da človek lahko vidi na enem mestu vse podatke. Da jih primerja, da
                  vidi indekse in da, na primer, vidi: prej so imele vladne službe po delu 14.896,
                  sedaj 15.232, prej je imelo ministrstvo za obrambo 39.438, sedaj 41.439 in
                  primerja. Zakaj to? Jaz ne vem in vi se čudite, da jaz sprašujem po
                  rekapitulaciji. Oprostite, jaz se vam čudim, da vi dajete tu, temu parlamentu, ki
                  ste mu predložili ta proračun, da dajete takšne izjave. To je nekaj normalnega.
                  Sedaj se pogovarjamo šele o logistiki. Skrivalnice da: ne. Lahko, da niso, ampak
                  če bi vi meni rekel: "Glejte gospod poslanec, na strani - sedaj bom rekel na pamet
                  - 362 je tabela, ki ste jo vi spregledali", bi jaz prišel sem in bi se opravičil.
                  Tako pa še enkrat trdim: niste je objavili z določenim namenom; ker take stvari
                  spodbudijo takoj pomisleke, zakaj tu dve milijardi več. Zakaj, na primer, ne
                  državnemu zboru milijardo več, da bi popravili to dvorano, za kar si prizadevamo
                  že - jaz sam tu pet let in tako dalje. Recimo. Na primer. Ali pa ne vem, zakaj ne
                  več ministrstvu za zdravstvo. Tega ste popolnoma spregledali. Dali ste mu tako
                  formalno - čakajte, da izračunam - ja, ravno toliko, da se reče, da je več - nekaj
                  deset tisoč. Vidite? To je tisto, kar pokaže rekapitulacija. Človek dobi neko
                  sliko, nek prerez celega stanja in ugotavlja, kot sem rekel, kdo so pri vas
                  uspešni ministri: kateri ima večji kredit pri Drnovšku pa pri vas. Jasno se vidi.
                  Ne morem razumeti tega, da vi zagovarjate, da predstavite proračun brez
                  rekapitulacije po ministrstvih.</p>
               <p>Sam temu rečem zelo pogosto takim in podobnim stvarem, da je to nehigienično in
                  tudi za ta primer dajem to oceno. Hvala.</p>
            </sp>
            <sp xml:id="SDZ2-Izredna-21-1998-04-07.sp90">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Razprava teče o splošnem delu proračuna in ne o posameznih proračunskih
                  uporabnikih. To bi še enkrat opozorila. Besedo ima gospod Jerovšek.</p>
            </sp>
            <sp xml:id="SDZ2-Izredna-21-1998-04-07.sp91">

               <speaker>JOŽEF JEROVŠEK:</speaker>

               <p>Hvala lepa. Gospod minister, rekli ste, da je bila leta 1995 na vašo zahtevo ali
                  pobudo ali po vaši zaslugi narejena prva resna študija o pokojninski reformi.
                  Ponovno vas sprašujem, ali menite, da je bilo takrat prezgodaj za predlog
                  pokojninske reforme. Takrat še ni bilo gospoda Kebriča tu v parlamentu, da bi
                  lahko na zalogo vložil te zakone. Po mojem je bilo dve leti prepozno, kajti takoj
                  po volitvah 1992. leta bi resna in odgovorna vlada morala priti z resno
                  pokojninsko reformo. Takoj po volitvah. Hvala lepa.</p>
            </sp>
            <sp xml:id="SDZ2-Izredna-21-1998-04-07.sp92">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Želi še kdo razpravljati o splošnem delu proračuna? Gospod Špiletič ima
                  besedo.</p>
            </sp>
            <sp xml:id="SDZ2-Izredna-21-1998-04-07.sp93">

               <speaker>BOGOMIR ŠPILETIČ:</speaker>

               <p>Hvala lepa za besedo. Še ena zadeva tolče v oči, in sicer, da so plačila obresti,
                  ki naj bi jih plačala Republika Slovenija v letu 1998, v tem rebalansu kar za 5
                  milijard in še nekaj nižje od tistih, ki so bile izkazane v prvotnem proračunu. To
                  vprašanje sem sicer že jaz izpostavil na matičnem delovnem telesu. Minister mi je
                  takrat odgovoril, da so v teh štirih mesecih naredili skorajda čudež in
                  privarčevali z nadomeščanjem slabih kreditov z boljšimi 5 milijard. Zdaj pa jaz ne
                  vem, ali tega pred štirimi meseci niso vedeli, da se bo dalo to narediti oziroma
                  ali se je res šele sedaj pristopilo k aktivnem manedžiranju z javnim dolgom
                  oziroma kaj je razlog tako velike razlike. To je skorajda nekaj nerazumljivega, da
                  je možno v štirih mesecih toliko privarčevati.</p>
               <p>Če je pa temu tako, potem povejte tudi, na kakšen način. Bi pa resnično prosil
                  gospoda Prijatelja, da pojasni, kje so te razlike med ministrom Gasparijem in
                  njim, da ne pridejo do točne številke, kakšna bo računica v končni fazi Zavoda za
                  pokojninsko in invalidsko zavarovanje. Tukaj javno sprašujem gospoda Koširja,
                  kakšna so njegova predvidevanja: ali predvideva tudi on eventualno izgubo v letu
                  1998? Ali: kakšno je stanje v tej blagajni?</p>
            </sp>
            <sp xml:id="SDZ2-Izredna-21-1998-04-07.sp94">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Želi še kdo razpravljati? Gospod minister ima besedo. Gospod minister
                  Gaspari.</p>
            </sp>
            <sp xml:id="SDZ2-Izredna-21-1998-04-07.sp95">

               <speaker>MAG. MITJA GASPARI:</speaker>

               <p>Gospod Špiletič, zdaj gledam vas. Vi ste povedal samo del tistega, kar ste slišali
                  na odboru in to ni korektno.</p>
               <p>Prvič ste dobili publikacijo, ki ste jo lahko preštudirali. To je prva stvar. In
                  to ste dobili vsi poslanci v državnem zboru - ki govori o programu zadolževanju
                  Republike Slovenije v letu 1998 na predpostavkah državnega proračuna in tistih, ki
                  pač tako možnost omogočajo. Drugič. Povedal sem vam, če mi to zdaj verjamete ali
                  ne, to lahko preverjate konec koncev na mednarodnem trgu kapitala. Če ne bi bilo
                  azijske krize, ki se je začela v septembru, bi bilo oktobra, ko se je državni
                  proračun pripravljal, mogoče to operacijo, ki je spomladi zagledala luč sveta,
                  takrat pripraviti. Zakaj je ni bilo moč pripraviti? Zato, ker se je takrat marža
                  zaradi širjenja krize iz Azije na druge kapitalske trge, tudi med njimi evropske,
                  predvsem pa trge, na katerih nastopajo tako imenovane mlade države, se pravi
                  emergence market institution, da bi tako rekel. To je težko prevesti v slovenščino
                  - države, ki imajo relativno kratek staž prisotnosti na mednarodnih kapitalskih
                  trgih, se jim je takrat rating poslabšal. Marža na osnovno obrestno mero se je
                  povečala zaradi večjega tveganja, ki so ga prisodili investitorji kot posledica
                  krize, ki je nastala najprej na Tajskem, potem se je pa širila in se je končala
                  približno tam nekje v Indoneziji. Zaradi tega so se stroški zamenjave dolga v
                  tistem trenutku tako povečali, da bi bila zamenjava s stališča racionalnosti, ki
                  ste jo omenil in ki je tudi v publikaciji opisana, neracionalna. To se pravi; ne
                  bi dosegli tistega učinka, ki je pri reprogramiranju, zamenjavi, predčasnem
                  odplačilu z novim zadolževanjem osnovni smisel take operacije. Se pravi, da se
                  privarčuje. Od oktobra do letošnjega marca se je situacija stabilizirala - tako v
                  precejšnem delu azijskih držav, razen nekaterih izjem, kot tudi na trgih, na
                  katerih nastopajo države, ki sem jih prej omenil. V tem trenutku se je omogočilo,
                  da je lahko zadolžitev Republike Slovenije za zamenjavo tega dolga cenejša, kot bi
                  bila lahko v septembru in to je racionalen odgovor, zakaj danes in ne oktobra.</p>
               <p>Tako se bo dogajalo verjetno tudi v bodoče, ker se ne bo nikoli v naprej vedelo,
                  kakšna bo dejanska situacija na kapitalskem trgu, ker se pač te ne ravnajo po
                  željah tistih, ki na trge pridejo, ampak so posledica mnogih vzrokov. Med njimi
                  tudi tistih, na katere nihče posebej ne vpliva, to so pa iracionalni razlogi, ki
                  se kot splet okoliščin pojavljajo potem kot vrednotenje nekoga ali nečesa na takem
                  trgu. In zanimivo je, da so države, ki so bile takrat v krizi na Daljnem vzhodu,
                  imele vse rating, ki je bil slučajno enak ratingu Republike Slovenije, to je pa
                  enojni A, ki je najboljši rating države v tranziciji, ki je bil dober rating za
                  mnoge države v Aziji, kot so Koreja, kot so Tajska, kot so Indonezija, kot so
                  Filipini ipd; ki so ga pa te države takrat ob začetku krize izgubile. Slovenija ga
                  ni izgubila. To so pa krediti, ki so namenjeni klientom, ki imajo tak rating, po
                  marži poslabšali za nekaj mesecev. Zdaj ko se je stvar začela umirjati, ta
                  margina, marža nad osnovno liber obrestno mero, se zopet znižuje.</p>
               <p>Zaradi tega smo ugotovili, da je možno v tem trenutku in racionalno - tudi v
                  skladu konec koncev z zakonom o izvrševanju proračuna, ki našteva nekatere
                  pomembne razloge, da se taka operacija lahko izvede - to operacijo predlagali
                  vladi v dokumentu, ki ga je vlada sprejela in ta dokument je bil dan na razpolago
                  tudi državnemu zboru hkrati z dopolnitvami proračuna za leto 1998; odboru za
                  finance in vsem ostalim zainteresiranim delovnim telesom in posameznim poslancem.
                  To je odgovor.</p>
               <p>To se pravi ne gre za nek čudež, ne gre za neko posebno operacijo, ampak gre za
                  timing, ki se je nam v dobro zgodil sedaj. Lahko bi pa se ta stvar še vlekla, bili
                  bi slabi pogoji še vedno prisotni in s takim predlogom ne bi mogli priti. Ker pač,
                  konec koncev, preverjajo take operacije, poleg državnega zbora, tudi Računsko
                  sodišče in še kdo, ki ima vpogled v te dokumente in je ta situacije, kako se do
                  take operacije pride, kako je izvedena, kakšni so njeni rezultati, seveda
                  popolnoma na dlani.</p>
               <p>Da še odgovorim, preden bodo - če bodo odgovarjali - kolegi iz obeh zavodov; Ne
                  obstaja nobena razlika med Zavodom za pokojninsko zavarovanje in vlado oziroma
                  ministrstvom za finance, ko gre za projekcije leta 1998, in o tem ni bilo govora.
                  Rekel, da oboji delamo in smo uskladili te projekcije; oboji smo delali na
                  predpostavkah, ker se drugače projekcije pač ne da narediti. In te predpostavke so
                  v primeru pokojninskega zavoda toliko manj stabilne zaradi stvari, o katerih smo
                  prej govorili, in ste rekli, da sem preveč glasno govoril. Zaradi tega so te
                  predpostavke manj sigurne, kot so predpostavke na področju zdravstvenega
                  zavarovanja. Manj sigurne, ker tam te iregularnosti, ki se pojavlja na področju
                  pokojninskega sistema ta trenutek ali pa zadnje mesece, ni. Do zdaj jih ni bilo.
                  In če lahko odgovorim tisti del odgovora, ki ga lahko potem kolegi dopolnijo;
                  zdravstvena blagajna ne pričakuje nobenega primanjkljaja v letošnjem letu in tudi
                  ta projekcija zdravstvene blagajne je usklajena med zdravstveno zavarovalnico in
                  ministrstvom za finance oziroma vlado v tistem delu, ki se nanaša na obvezno
                  zdravstveno zavarovanje. Tisto, kar lahko nekoga skrbi v bodoče, pa je, da bodo ti
                  stroški definitivno začeli progresivno rasti v letih, ki prihajajo, in na to se je
                  treba pripraviti. Res pa tudi je, da v zdravstvenem zavarovanju ni prišlo do
                  znižanja prispevne stopnje, kot je prišlo v pokojninskem zavarovanju leta 1996.
                  Tudi to je treba upoštevati. V pokojninskem zavarovanju sem pa dal edini komentar,
                  ki sem ga dal, da je državni proračun izveden po gotovinski metodi. Vi verjetno to
                  zelo dobro poznate, ker izhajate iz tega posla. "Kameralno računovodstvo" se to,
                  celo v jugoslovanskem zakonu o računovodstvu, imenuje. Pokojninski zavod ima svoj
                  zakon in se ravna po pravilih, ki so bila s tem zakonom predpisana, zato mi
                  predvidevamo v zakonu o proračunskih načelih, da se za državni proračun, občinske
                  proračune, oba zavoda v njunem obveznem delu uporabljajo isti in enotni
                  računovodski standardi.</p>
               <p>Upamo pa, da bomo lahko to razširili tudi na vse javne zavode, ki nista
                  pokojninski in zdravstveni. To se zdaj dela in to bomo konec aprila predstavila
                  obema odboroma za finance in za nadzor državnega proračuna - zakon o proračunskih
                  načelih, podzakonske akte, ki urejajo računovodstvo, šifrant transakcij, ki se
                  opravljajo v javnem sektorj in kontni okvir. To je baza, ki omogoča tudi potem
                  vaše ocene, ker je predstavitev namena temu, da se bodo izmenjala stališča o tej
                  zadevi. Eno od bistvenih, pomembnih vprašanj je, ali uporabljati obračunsko ali
                  gotovinsko metodo pri izkazovanju poslovnih dogodkov. Večina držav Evropske unije,
                  kot veste, če spremljate, še vedno uporablja vsaj za tekoče transakcije, pretežno
                  - zelo malo je izjem, ki bi uporabljale obračunsko metodo - večina držav uporablja
                  še zmeraj gotovinsko, ki pa jo kombinira s tako imenovanim sistemom
                  predobremenitev oziroma obremenitev. Kar pomeni izdatkov, ki prihajajo v
                  naslednjih proračunskih obdobjih, ne pa v tekočem. Zato, ker ima zavod svojo
                  računovodsko prakso, je pa do te razlike prišlo. Trenutek, ko je bil nek transfer
                  nakazan, se je pri nas izkazal kot odhodek, medtem ko se je na drugem koncu
                  izkazal za obdobje, za katero naj bi potem bil nakazan. In ta razlika je tista
                  razlika, o kateri sem govoril, med 8 milijard - sedaj, če se na pamet spomnim -
                  700 in 10 milijardami in nekaj, kot izkazano v poslovnem poročilu. Likvidnostno je
                  pa to irelevantno, kot poslovno poročilo, kot končna bilanca, je pa ta razlika -
                  po moje - nepotrebna, ker bi morala - po moje - taki dve instituciji uporabljati
                  enak princip v računovodskem evidentiranju poslovnega dogodka.</p>
               <p>Če pa lahko še povem - ker je to tudi vprašanje - kako je z zadevo glede
                  izterjevanja prihodkov oziroma prispevkov. Podatki, recimo, samo od 30.11. do
                  konca lanskega leta je stanje zapadlih obveznosti iz prispevkov za pokojninsko in
                  invalidsko zavarovanje fizičnih oseb, ki so največji skupni dolžniki iz tega
                  naslova, se zmanjšalo z 18 milijard 085 milijonov na 15 milijard 37 milijonov s
                  pospešeno izterjavo, ki se nadaljuje tudi v letošnjem letu, čeprav z velikimi
                  problemi in težavami na terenu pri konkretni izterjavi. O tem bo lahko tekla
                  beseda, če bo prišlo do obravnave zakona, ki je bil predložen, to je zakon o
                  spremembah in dopolnitvah zakona o davčnem postopku. Hvala lepa.</p>
            </sp>
            <sp xml:id="SDZ2-Izredna-21-1998-04-07.sp96">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala gospod minister Gaspari. Želi še kdo? Replika, gospod Špiletič.</p>
            </sp>
            <sp xml:id="SDZ2-Izredna-21-1998-04-07.sp97">

               <speaker>BOGOMIR ŠPILETIČ:</speaker>

               <p>Gospod minister, tudi vi niste povedali vsega.</p>
               <p>Ko sem vprašal, zakaj ta razlika, je gospod Cvikl prvi odgovoril in je rekel:
                  "Zato, ker ste v letošnjem letu pristopili oziroma v zadnjem času pristopili k
                  aktivnemu menedžeranju dolga." To je dejstvo in se vidi tudi iz stenograma.
                  Nenazadnje tudi v proračunskem memurundumu je zapisano, da je stopnja javnega
                  dolga Slovenije že takšna, da zahteva strateški pristop. Na podlagi tega lahko
                  zaključujem, da do sedaj tega ni bilo in tudi če skušate tu za to govornico to
                  zanikati; to so dejstva, ki so zapisana tudi v magnetogramu.</p>
               <p>Drugo pa, kar se tiče obračunskega sistema; seveda sta dve skrajnosti: eno je po
                  nastanku dolžniško-upniškega razmerja, eno je pa po plačilih. Tu sta dve
                  skrajnosti. Vendar je vedno možno narediti primerjavo, če se nekaj prišteje
                  oziroma odšteje, da pridemo do primerljivih številk. Gospod minister, vaša naloga
                  je pa že dolgo let, da to uskladite.</p>
            </sp>
            <sp xml:id="SDZ2-Izredna-21-1998-04-07.sp98">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Besedo ima še generalni direktor, gospod Janez Prijatelj iz Zavoda za
                  pokojninsko in invalidsko zavarovanje. <title>Proceduralno</title> , prosim.
                  Gospod Jakič ima besedo.</p>
            </sp>
            <sp xml:id="SDZ2-Izredna-21-1998-04-07.sp99">

               <speaker>ROMAN JAKIČ:</speaker>

               <p>Hvala za besedo. Pred iztekom današnje napovedan, proceduralno predlagam, da danes
                  nadaljujemo do 20.00 ure. Glede na vse povedano, pa tudi na to, ker imam... Ne, do
                  20.00 ure sem predlagal. Če je kdo predlagal do 24.00, ure naj to predloži tukaj.
                  Gospa podpredsednica, da se ne izteče čas in potem rečejo, da smo šele potem
                  predlagali, predlagam, da o tem glasujemo sedaj. Hvala.</p>
            </sp>
            <sp xml:id="SDZ2-Izredna-21-1998-04-07.sp100">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Dajem naslednji predlog gospoda Jakiča na glasovanje, da delamo danes do
                  20.00 ure. Ugotovimo prisotnost! (55 prisotnih.)</p>
               <p>Kdo je za predlagani predlog? (26 poslancev.) Je kdo proti? (23 poslancev.)</p>
               <p>Ugotavljam, da danes delamo do 23.00 ure. Do 20.00 ure, se opravičujem. Bi bilo
                  lepo, ne?</p>
            </sp>
            <sp xml:id="SDZ2-Izredna-21-1998-04-07.sp101">

               <speaker>DARJA LAVTIŽAR-BEBLER:</speaker>

               <p>Gospa podpredsednica, zmotila sem se, ker sem ravnokar stopila v dvorano, ker sem
                  bila na pogovoru z delegacijo francoskih senatorjev, in bi prosila, če lahko
                  ponovimo to glasovanje.</p>
            </sp>
            <sp xml:id="SDZ2-Izredna-21-1998-04-07.sp102">

               <speaker>PODPREDSEDNICA EDA OKRETIČ-SALMIČ:</speaker>

               <p>Na glasovanje torej dajem predlog gospe Darje Lavtižar-Bebler, da ponovimo
                  glasovanje. Ugotovimo prisotnost! (54 prisotnih.)</p>
               <p>Kdo je za ponovitev glasovanja? (42 poslancev.) Je kdo proti? (4 poslanci.)</p>
               <p>Ugotavljam, da je predlog sprejet.</p>
               <p>Ponavljamo glasovanje, in sicer da danes delamo do 20.00 ure. Ugotovimo
                  prisotnost! (55 prisotnih.)</p>
               <p>Kdo je za predlog? (22 poslancev.) Je kdo proti? (34 poslancev.)</p>
               <p>Prekinjam današnjo sejo, to točko dnevnega reda in nadaljujemo jutri ob 10.00 uri
                  zjutraj. Lep in prijeten večer želim. <title>(SEJA JE BILA PREKINJENA 7. APRILA
                     1998 OB 17.59 URI.)</title>
               </p>
            </sp>
         </div>
      </body>
   </text>
</TEI>
