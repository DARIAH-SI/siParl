<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ2-Redna-03-1997-03-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|62B6291C41339712C125647C00443A2F</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=62B6291C41339712C125647C00443A2F</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-03-1997-03-25.DZ" n="03">
               <name>Redna</name>
               <date when="1997-03-25"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-03-1997-03-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE </head>
            <stage type="session">3. seja </stage>
            <stage type="date">(25., 26., 27. marec in 3. april 1997)</stage>
            <stage type="chairman"> Sejo so vodili: Janez Podobnik, predsednik Državnega zbora, dr. Helena
            Hren-Vencelj, podpredsednica Državnega zbora in Borut Pahor, podpredsednik Državnega
            zbora.</stage>
            <stage type="time"> Seja se je pričela 25. marca 1997 ob 10.14 uri. </stage>


            <sp xml:id="SDZ2-Redna-03-1997-03-25.sp1">

               <speaker>PREDSEDNIK JANEZ PODOBNIK:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam 3. sejo
               Državnega zbora. Prosil bi poslanke in poslance, da se umirijo, zasedejo svoja mesta,
               da pričnemo z delom.</p>
               <p>3. sejo Državnega zbora sem sklical na podlagi prvega odstavka 49. člena poslovnika
               Državnega zbora. Obveščen sem, da so zadržani in se današnje seje ne morejo udeležiti
               naslednje poslanke in poslanci: Andrej Gerenčer, Josip Bajc, dr. Franc Zagožen, dr.
               Miroslav Luci, gospod Miroslav Mozetič, dr. Ciril Ribičič, Anton Delak in Vincencij
               Demšar. Prosim, da ugotovimo sklepčnost v dvorani! (68 prisotnih.)</p>
               <p>Zbor je sklepčen in lahko odloča.</p>
               <p>Na sejo sem vabil predstavnike Vlade Republike Slovenije in jih lepo pozdravljam.</p>
               <p>Preden preidemo na določitev dnevnega reda, bo zbor obravnaval poročilo o določitvi
               kandidatov, ki v skladu s 14. členom zakona o poslancih opravljajo funkcijo poslanca,
               na mesto poslancev, ki so prevzeli funkcijo v Vladi.</p>
               <p>Republiška volilna komisija je zboru posredovala ugotovitve, o pridobitvi mandatov
               poslancev Državnega zbora. Ugotovitve je obravnavala Mandatno-imunitetna komisija, ki
               je zboru tudi pisno poročala. Želi poročevalec komisije besedo? Gospod Pucko,
               prosim.</p>
            </sp>
            <sp xml:id="SDZ2-Redna-03-1997-03-25.sp2">

               <speaker>CIRIL PUCKO:</speaker>

               <p>Hvala lepa. Spoštovani predsednik, kolegice in kolegi, dober dan, predstavniki vlade!
               Ob tej priliki bi voščil vsem materam in ženam ob današnjem prazniku.</p>
               <p>Mandatno-imunitetna komisija je na 3. seji, dne 19. marca 1997, obravnavala obvestili
               Republiške volilne komisije o ugotovitvi, kateri kandidati bi bili izvoljeni, če ne
               bi bili izvoljeni poslanci: Marjan Podobnik, Metod Dragonja, Ciril Smrkolj, Jožef
               Školč, Slavko Gaber, Zoran Thaler in Anton Bergauer, ki so nastopili funkcijo v
               vladi. Iz obvestil Republiške volilne komisije je razvidno, da bi bili, če ne bi bili
               izvoljeni poslanci, ki začasno ne morejo opravljati funkcije poslanca, izvoljeni
               naslednji kandidati, ki še nimajo mandata: na mesto Marjana Podobnika - Leon Gostiša,
               na mesto Metoda Dragonje - Jože Lenič, na mesto Cirila Smrkolja - Franc But, na mesto
               Jožefa Školča - Mirko Kaplja, na mesto Slavka Gabra - Roman Jakič, na mesto Zorana
               Thalerja - Maksimilijan Lavrinc in na mesto Antona Bergauerja - Štefan Klinc.</p>
               <p>Navedeni kandidati so pisno izrazili soglasje, da so pripravljeni opravljati funkcijo
               poslanca. Komisija se je ob tem tudi seznanila z dopisi predstavnika list, Liberalne
               Demokracije Slovenije Gregorja Golobiča, predstavnika liste Slovenske ljudske stranke
               v 4. volilni enoti Matjaža Kočarja, predstavnika liste Slovenske ljudske stranke v 7.
               volilni enoti Franca Kranjca in predstavnika liste Slovenske ljudske stranke v 3.
               volilni enoti Janeza Koželja. Iz teh dopisov je razvidno, da se odpovedujejo pravici
               do pritožbe. Glede na navedeno ugotovitev je komisija soglasno sklenila predlagati
               Državnemu zboru na podlagi 14. člena zakona o poslancih naslednji sklep: "V času,
               dokler izvoljeni poslanci, ki so prevzeli funkcije o vladi v skladu s prvim odstavkom
               14. člena zakona o poslancih ne morejo opravljati funkcije poslanca, opravljajo to
               funkcijo v skladu z določbo drugega odstavka 14. člena navedenega zakona od
               današnjega dne:</p>
               <p>a) na mesto Metoda Dragonje - Jože Lenič, rojen 28.6.1965, stanujoč Krakovska 10.a,
               Domžale;</p>
               <p>b) na mesto Cirila Smrkolja - Franc But, rojen 12.10.1962, stanujoč Nemška vas 32,
               Ribnica;</p>
               <p>c) na mesto Jožefa Školjča - Mirko Kaplja, rojen 30.12.1943, stanujoč Trg na stavbah
               2, Litija;</p>
               <p>č) na mesto Slavka Gabra - Roman Jakič, rojen 1.5.1967, stanujoč Neubergerjeva 25,
               Ljubljana;</p>
               <p>d) na mesto Zorana Thalerja - Maksimiljan Lavrinc, rojen 8.12.1948, stanujoč Pot na
               Poljane 4.a, Kamnik;</p>
               <p>e) na mesto Antona Bergauerja - Štefan Klinc, rojen 23.12.1935, stanujoč Bohova 29,
               Hoče;</p>
               <p>f) na mesto Marjana Podobnika - Leon Gostiša, rojen 31.3.1961, stanujoč Blatna
               Brezovica 62, Vrhnika. Hvala lepa.</p>
            </sp>
            <sp xml:id="SDZ2-Redna-03-1997-03-25.sp3">

               <speaker>PREDSEDNIK JANEZ PODOBNIK:</speaker>

               <p>Zahvaljujem se poročevalcu oziroma predsedniku komisije. Želi besedo predstavnik
               sekretariata za zakonodajo in pravne zadeve? (Ne želi.) Želijo besedo predstavniki
               poslanskih skupin? (Ne želijo.) Besedo dajem poslankam in poslancem. Kdo želi besedo?
               Ker nihče ne želi več razpravljati, razpravo zaključujem in prehajamo na
               glasovanje.</p>
               <p>Na glasovanje dajem naslednji predlog sklepa; v času, dokler izvoljeni poslanci, ki
               so prevzeli funkcije v Vladi, v skladu s prvim odstavkom 14. člena zakona o poslancih
               ne morejo opravljati funkcije poslanca, opravljajo to funkcijo v skladu z določbo
               drugega odstavka 14. člena navedenega zakona od današnjega dne in potem naprej
               poslanci, kot to izhaja iz poročila Mandatno-imunitetne komisije. Ugotovimo
               sklepčnost! (72 prisotnih.)</p>
               <p>Kdo je za? (69 poslancev.) Je kdo proti? (Nihče.)</p>
               <p>Ugotavljam, da je predlagani sklep sprejet.</p>
               <p>Vabim nove poslance, da se nam pridružijo in zasedejo svoja mesta v klopeh.
               (Aplavz.)</p>
               <p>Čestitam poslancem in jim želim uspešno delo. Vidim nekatere znane obraze iz
               prejšnjega mandata in nekatere nove obraze.</p>
               <p>V zvezi s priporočilom Komisije za poslovnik, z dne 13. maja 1996, predlagam zboru,
               da sprejme še naslednji predlog sklepa. Do morebitnih sprememb v sestavi delovnih
               teles opravljajo poslanci, ki jim je potrjen mandat, funkcijo članov v vseh delovnih
               telesih, kateri člani, podpredsedniki ali predsedniki so bili poslanci, ki jim je
               prenehal mandat. Želi s tem v zvezi kdo besedo? Preberem še enkrat sklep?</p>
               <p>Do morebitnih sprememb v sestavi delovnih teles opravljajo poslanci, ki jim je
               potrjen mandat, funkcijo članov v vseh delovnih telesih, katerih člani,
               podpredsedniki ali predsedniki so bili poslanci, ki jim je prenehal mandat. Želi kdo
               besedo? (Ne želi.) Ugotovimo prisotnost! (67 prisotnih.)</p>
               <p>Kdo je za? (63 poslancev.) Je kdo proti? (1 poslanec.)</p>
               <p>Ugotavljam, da je predlagani sklep sprejet.</p>
               <p>Prehajamo <title>NA SPREJEM ZAPISNIKOV 1. IN 2. SEJE TER 1., 2. IN 3. IZREDNE SEJE
                  DRŽAVNEGA ZBORA REPUBLIKE SLOVENIJE.</title>
               </p>
               <p>Zapisniki so na vpogled v računalniški mreži. Ali kdo zahteva spremembo ali
               dopolnitev oziroma ima kakšno drugo pripombo k zapisnikoma? (Ne.)</p>
               <p>Ker na zapisnik 1. seje Državnega zbora ni pripomb, prehajamo na odločanje o sprejemu
               zapisnika. Ugotovimo prisotnost! (70 prisotnih.)</p>
               <p>Kdo je za? (66 poslancev.) Je kdo proti? (Nihče.)</p>
               <p>Ugotavljam, da je zapisnik 1. seje Državnega zbora sprejet.</p>
               <p>Ker na zapisnik 2. seje Državnega zbora Republike Slovenije ni pripomb, prehajamo na
               odločanje o sprejemu zapisnika. Ugotovimo prisotnost! (66 prisotnih.)</p>
               <p>Kdo je za? (69 poslancev.) Je kdo proti? (1 poslanec.)</p>
               <p>Ugotavljam, da je zapisnik 2. seje Državnega zbora sprejet.</p>
               <p>Ker na zapisnik 1. izredne seje Državnega zbora Republike Slovenije ni pripomb,
               prehajamo na odločanje o sprejemu zapisnika. Ugotavljamo sklepčnost! (72
               prisotnih.)</p>
               <p>Kdo je za? (70 poslancev.) Je kdo proti? (Nihče.)</p>
               <p>Ugotavljam, da je zapisnik 1. izredne seje Državnega zbora Republike Slovenije
               sprejet.</p>
               <p>Ker na zapisnik 2. izredne seje Državnega zbora ni pripomb, prehajamo na odločanje o
               sprejemu zapisnika. Ugotavljamo sklepčnost! (78 prisotnih.)</p>
               <p>Kdo je za? (70 poslancev.) Je kdo proti? (1 poslanec.)</p>
               <p>Ugotavljam, da je zapisnik 2. izredne seje Državnega zbora sprejet.</p>
               <p>Ker na zapisnik 3. izredne seje Državnega zbora Republike Slovenije ni pripomb,
               prehajamo na odločanje o sprejemu zapisnika. Ugotavljamo sklepčnost! (73
               prisotnih.)</p>
               <p>Kdo je za zapisnik 3. izredne seje? (69 poslancev.) Je kdo proti? (Nihče.)</p>
               <p>Ugotavljam, da je zapisnik 3. izredne seje Državnega zbora sprejet.</p>
               <p>Prehajamo na <title>DOLOČITEV DNEVNEGA REDA 3. SEJE DRŽAVNEGA ZBORA REPUBLIKE
                  SLOVENIJE.</title>
               </p>
               <p>Predlog dnevnega reda ste prejeli s sklicem, dne 18.3.1997. O predlogu dnevnega reda
               bomo odločali v skladu z drugim odstavkom 64. člena poslovnika Državnega zbora, ki
               določa, da Državni zbor najprej odloča o predlogih, da se posamezne zadeve umaknejo z
               dnevnega reda, nato o predlogih, da se dnevni red razširi in v zvezi s predlagano
               razširitvijo, po potrebi, skrajšajo roki iz 52. člena tega poslovnika, ter nazadnje,
               o predlogih za hitri in skrajšani postopek.</p>
               <p>Najprej smo pri umikih. Predlogov za umik posamezne točke z dnevnega reda današnje
               seje nismo prejeli. Želi s tem v zvezi kdo besedo? (Ne želi.)</p>
               <p>Smo pri razširitvah. Prehajamo na predloge za širitve dnevnega reda. Vlada Republike
               Slovenije predlaga, da zbor razširi dnevni red seje z obravnavo predloga zakona o
               začasni določitvi osnove za določanje plač in drugih prejemkov iz delovnega razmerja
               ter predlaga, da ga zbor sprejme po hitrem postopku. Predlog zakona ste prejeli z
               dopisom, dne 21.3.1997. Želi predstavnik vlade besedo? Prosim, gospod mag. Tone
               Rop.</p>
            </sp>
            <sp xml:id="SDZ2-Redna-03-1997-03-25.sp4">

               <speaker>MAG. ANTON ROP:</speaker>

               <p>Spoštovane poslanke, spoštovani poslanci! Predlog zakona o začasni določitvi osnove
               za določanje plač in drugih prejemkov, je vlada predložila z namenom, da zagotovi
               pravno osnovo za izplačila plač in drugih prejemkov zaposlenih, ki so v veljavnih
               predpisih vezani na podatek o povprečni plači v gospodarstvu Republike Slovenije. Do
               konca lanskega leta so se posamezne dejavnosti razporejale v skladu z enotno
               klasifikacijo dejavnosti, ki je omogočala grupiranje podatkov za gospodarstvo in
               negospodarstvo. S prehodom na standardno klasifikacijo dejavnosti pa tako grupiranje
               podatkov ni več možno, zato od 1. januarja letos ne razpolagamo več s podatkom o
               povprečni plači v gospodarstvu. Z zakonom je predlagana enotna osnova za vse plače in
               prejemke, ki so se doslej izplačevali na podlagi podatka o plači zaposlenih v
               gospodarstvu ne glede na to ali je šlo za povprečno plačo v mesecu ali v preteklem
               tromesečju. Nova osnova je podatek o povprečni plači v gospodarstvu za zadnje
               tromesečje lanskega leta, to je povprečna plača za obdobje oktober - december 1996,
               ki znaša 127.748 tolarjev. Zakon je začasne narave kot izhaja že iz samega naslova.
               Veljal naj bi do sprememb zakonov in kolektivnih pogodb. Vlada je že sprejela sklep,
               da se razgovori oziroma pogajanja o določitvi osnov za izplačila tako imenovanih
               drugih prejemkov, kot so regres za letni dopust, jubilejne nagrade, odpravnine in
               solidarnostne pomoči po kolektivni pogodbi za negospodarstvo, s sindikati
               negospodarstva začnejo takoj. Predlagani zakon je treba sprejeti po hitrem postopku,
               saj so od njega odvisna že izplačila plač in drugih prejemkov za mesec marec 1997. Če
               zakona ne bo, so zlasti izplačila plač in prejemkov iz javnih sredstev praktično
               nemogoča, saj je za njihov izračun izplačila potrebna veljavna pravna podlaga. Zato
               predlagamo, da se zakon uvrsti na dnevni red in sprejme po hitrem postopku. Hvala.
            </p>
            </sp>
            <sp xml:id="SDZ2-Redna-03-1997-03-25.sp5">

               <speaker>PREDSEDNIK JANEZ PODOBNIK:</speaker>

               <p>Hvala lepa. Želi besedo predstavnik sekretariata za zakonodajo in pravne zadeve? (Ne
               želi.) Želijo besedo predstavniki poslanskih skupin? Gospod Zmago Jelinčič ima besedo
               v imenu poslanske skupine Slovenske nacionalne stranke.</p>
            </sp>
            <sp xml:id="SDZ2-Redna-03-1997-03-25.sp6">

               <speaker>ZMAGO JELINČIČ:</speaker>

               <p>Lep dober dan vsem skupaj! Predlog tega zakona je bil poslan v Državni zbor, kot smo
               slišali, 21. marca. V skladu s poslovnikom Državnega zbora je do danes prekratek rok,
               da bi pravzaprav smeli na to sejo Državnega zbora umestiti ta zakon, zato čisto
               enostavno sodim, da predsednik Državnega zbora ne sme dati na glasovanje predloga, da
               glasujemo o sprejetju tega zakona in uvrstitvi na dnevni red.</p>
            </sp>
            <sp xml:id="SDZ2-Redna-03-1997-03-25.sp7">

               <speaker>PREDSEDNIK JANEZ PODOBNIK:</speaker>

               <p>Želi še kdo od poslanskih skupin besedo? Jaz bi reporterje prosil, da omogočijo, da
               bodo poslanci lahko normalno šli v svoje klopi. Ne želi nobena poslanska skupine več
               besedo? (Ne.) Želi predlagatelj dodatno obrazložiti svoj predlog? (Ne želi.)</p>
               <p>Na glasovanje dajem predlog za razširitev dnevnega reda z navedenim predlogom zakona.
               Ugotovimo sklepčnost! (73 prisotnih!)</p>
               <p>Kdo je za? (69 poslancev.) Je kdo proti? (4 poslanci.)</p>
               <p>Ugotavljam, da je predlog za razširitev dnevnega reda sprejet.</p>
               <p>Zbor bo navedeni predlog zakona obravnaval kot 3.a točko dnevnega reda. Na glasovanje
               dajem tudi predlog, da se navedeni zakon sprejme po hitrem postopku. Ugotavljamo
               sklepčnost! (73 prisotnih.)</p>
               <p>Kdo je za? (65 poslancev.) Je kdo proti? (2 poslanca.)</p>
               <p>Ugotavljam, da je predlog za sprejem navedenega zakona po hitrem postopku
               sprejet.</p>
               <p>Poslanski skupini Združene liste Socialnih demokratov in Slovenske nacionalne stranke
               predlagata, da zbor razširi dnevni red seje z obravnavo predloga zakona o spremembah
               in dopolnitvah zakona o denacionalizaciji, ki ga je v obravnavo zboru predložila
               skupina poslancev s prvopodpisanim Igorjem Bavčarjem, in sicer po hitrem
               postopku.</p>
               <p>Poslanski skupini tudi predlagata, da v primeru, če zbor navedene širitve ne bi
               sprejel, da se dnevni red razširi z novo točko dnevnega reda: predlog Ustavnemu
               sodišču za podaljšanje roka iz 4. točke odločbe Ustavnega sodišča z dne 5.12.1996.
               Navedeni predlog ste prejeli, z dopisom dne 21.3.1997. Želi besedo predstavnik
               predlagateljev? Gospod Miran Potrč.</p>
            </sp>
            <sp xml:id="SDZ2-Redna-03-1997-03-25.sp8">

               <speaker>MIRAN POTRČ:</speaker>

               <p>Hvala, gospod predsednik. Spoštovane kolegice in kolegi! Gospod predsednik je
               korektno pojasnil, da gre hkrati za 2 predloga, o katerih bom skupno podal tudi
               obrazložitev. Naš prvi predlog je, da se na dnevni red današnje seje uvrsti predlog
               zakona o spremembah in dopolnitvah zakona o denacionalizaciji, ki je vložen po hitrem
               postopku. Naša ocena in naše mnenje pa je, da bo tudi ob takšni predložitvi zakona
               prav ocenjevati, ali ga glede na vsa odprta vprašanja res lahko po hitrem postopku
               sprejemamo ali pa ne bi bilo bolj smotrno, da ga sprejemamo po rednem postopku.</p>
               <p>Drugi naš predlog je - če bo Državni zbor ocenil, da uvrstitev tega zakona na
               današnjo sejo ni potrebna in ni smotrna iz kakršnegakoli razloga, morda tudi iz tega,
               ker je ta zakon v predhodnem sklicu že za aprilsko sejo, potem predlagamo, da se
               uvrsti na dnevni red današnje seje posebna točka dnevnega reda, to je predlog
               Ustavnemu sodišču za podaljšanje roka iz 4. točke odločbe UI-107/96, z dne
               5.12.96.</p>
               <p>Kar zadeva prvi predlog uvrstitve zakona, bi rad opozoril, da sva vodji poslanskih
               skupin Združene liste in Slovenske nacionalne stranke že na kolegiju 25. februarja
               predlagala, da bi ta zakon čimprej prišel na dnevni red. Takrat so kolegi, vodje
               poslanskih skupin, ocenili, da bi kazalo to sejo v štirih oziroma treh delovnih dneh,
               kolikor nam je na razpolago, opraviti, ker v petek in v ponedeljek ne bi bilo
               smotrno, v ponedeljek je pa sploh praznik, delati in da stvari še niso zadosti
               pripravljene. Midva s kolegom Jelinčičem sva v imenu poslanskih skupin 12. marca
               predsedniku Državnega zbora poslala dodaten predlog in ocenila, da so glede na to, da
               so se že začeli zbirati podpisi za zakonodajni referendum gospoda Černača, da so
               takrat bili že napovedani podpisi za zakonodajni referendum Združene liste in da je
               takrat že Liberalna demokracija Slovenije imela zbranih po lastnih izjavah 28
               podpisov prav tako za zakonodajni referendum. Zato bi bilo smotrno ugotoviti, ali le
               ne bi čimprej pričeli z obravnavo zakona in kolikšna je pripravljenost poslank in
               poslancev v Državnem zboru, da se iz vseh teh različnih pogledov najdejo neke
               temeljne skupne rešitve. Če takšna odločitev, ki se nam zdi smotrna, ne bi bila
               sprejeta, pa s kolegom Jelinčičem v imenu poslanske skupine Združene liste in
               Slovenske nacionalne stranke predlagava, da se najmanj uvrsti na dnevni red posebna
               točka dnevnega reda - predlog Ustavnemu sodišču za podaljšanje roka iz 4. točke
               ustrezne odločbe. Za kaj gre? Ustavno sodišče je 5.12. sprejelo odločitev, s katero
               je ugotovilo, da po šestih mesecih, to je od začetka veljavnosti zakona, to je v
               začetku julija, prenehajo veljati dve pomembni določbi zakona o začasnem delnem
               zadržanju vračanja premoženja. To je določba, ki se nanaša na prepoved vračanja gozda
               in zemljišč nad 200 hektarjev in to je določba, ki predvideva, da se morajo v tem
               času urediti vsa vprašanja tako imenovane ugotovitve državljanstva po 63. členu
               zakona o denacionalizaciji. V tem času, po sprejemu te odločbe, se do 27. februarja
               vlada ni konstituirala in najbrž je objektivno dejstvo, da smo dva meseca časa
               izgubili za to, da bi bilo mogoče tudi v vladi temeljito preučiti to problematiko. To
               je prvi razlog, zaradi katerega mislimo, da je podaljšanje roka upravičeno.</p>
               <p>Drugo. Pričeli so se postopki za zbiranje podpisov za referendum, kar bo pripeljalo
               do tega, kadarkoli bo ta referendum razpisan, da bo referendum potekel nekaj pred
               samim rokom veljavnosti teh določb zakona, vendar bo ostalo Državnemu zboru gotovo
               zelo malo časa, da bi lahko pravočasno sprejel rešitve in zakon.</p>
               <p>In tretji, po našem prepričanju najpomembnejši razlog, pa je v dejstvu, da gre za
               izjemno zahtevno materijo, tako po ustavnopravni, po politični, po materialni in po
               vseh drugih plateh, glede katere nedvomno med strankami in poslanskimi skupinami v
               tem državnem zboru ni enotnosti. Če bi namreč enotnost bila, potem bi te rešitve bile
               lahko že zdavnaj dopolnjene na ta ali drug način in potem tudi ne bi bilo toliko
               razlik in toliko sporov na tej točki. Če računamo, da tudi danes - jaz upam trditi,
               tudi po izjavah, ki so jih stranke že dajale pa jih sedaj v uvodu ne bi želel
               citirati - te razlike obstajajo, potem je iluzorno pričakovati, da bi lahko v zelo
               kratkem času, in to brez temeljite razprave, sprejeli spremembe in dopolnitve zakona
               o denacionalizaciji. Zato je najbrž prav, da si Državni zbor ob tako pomembni
               materiji vzame potreben čas, da v miru ta zakon pripravi, spremeni. Da ga spremeni na
               način, da ne bi bil ponovno podvržen ustavni presoji ali novim spremembah in
               dopolnitvam. Mislim, da rok do 10. julija za to ne bo zadoščal. Zato je naš predlog,
               da se uvrsti na dnevni red vsaj točka, po kateri bi na koncu v imenu Državnega zbora
               predlagali Ustavnemu sodišču Republike Slovenije, da rok šest mesecev, v 4. točki
               svoje odločbe U.I.107/95, z dne 5.12.1996, podaljša za nadaljnjih šest mesecev.</p>
               <p>Naj vas na koncu opozorim, da v kolikor obstaja takšna politična volja, ta točka
               dnevnega reda, vsaj s podaljšanjem roka, ne bi smela vzeti posebej časa Državnemu
               zboru. Naj na koncu povem, da je v svojih ločenih mnenjih k sporni odločbi tudi eden
               od ustavnih sodnikov opozoril, da bi lahko z dejstvom, da vlada toliko časa ni bila
               konstituirana, nastopili pogoji, v katerih bi bilo smotrno razmišljati tudi o takšnem
               podaljšanju roka. Jaz sem pa v imenu Poslanske skupine Združene liste in Slovenske
               nacionalne stranke navedel še dva dodatna razloga.</p>
               <p>Prosim, gospod predsednik, da po vrsti daste v razpravo in glasovanje oba predloga.
               Iskreno upam, da bo vsaj drugi z veliko večino v Državnem zboru sprejet. Hvala
               lepa.</p>
            </sp>
            <sp xml:id="SDZ2-Redna-03-1997-03-25.sp9">

               <speaker>PREDSEDNIK JANEZ PODOBNIK:</speaker>

               <p>Gospod Potrč, samo trenutek počakajte, nisem vas točno razumel glede hitrega
               postopka, ko ste se v začetku opredelili do tega vprašanja.</p>
            </sp>
            <sp xml:id="SDZ2-Redna-03-1997-03-25.sp10">

               <speaker>MIRAN POTRČ:</speaker>

               <p>Gospod predsednik! Ta trenutek nimam formalne pravice predlagati spremembe postopka,
               ker je zakon po hitrem postopku vložen. Sem pa osebno prepričan in bi v imenu naše
               poslanske skupine, če bo zakon uvrščen, to tudi storil. Namreč, da se opravi prva
               obravnava tega zakona, ne pa sprejem zakona po hitrem postopku. To je vse kar sem
               povedal, formalno pa sedaj tega ne morem storiti.</p>
            </sp>
            <sp xml:id="SDZ2-Redna-03-1997-03-25.sp11">

               <speaker>PREDSEDNIK JANEZ PODOBNIK:</speaker>

               <p>Hvala lepa. Želi besedo predstavnik Sekretariata za zakonodajo in pravne zadeve? (Ne
               želi.) Želi predstavnik vlade? (Ne želi.) Želijo besedo predstavniki poslanskih
               skupin? Prvi se je k besedi prijavil v imenu Liberalne demokracije Slovenije gospod
               Igor Bavčar.</p>
            </sp>
            <sp xml:id="SDZ2-Redna-03-1997-03-25.sp12">

               <speaker>IGOR BAVČAR:</speaker>

               <p>Hvala lepa. Spoštovane poslanke in poslanci, spoštovani predstavniki vlade! Mi
               podpiramo predlog za uvrstitev zakona na dnevni red in tudi hitri postopek za ta
               zakon. Vi veste, da je devet poslancev Liberalne demokracije vložilo zakon zaradi
               tega, da bi s temeljnimi cilji tega zakona zagotovili spoštovanje načel zakonite
               lastnine, razrešili vprašanje veleposestev in tudi razrešili vprašanja, ki so se
               pojavila po zakonu o začasnem, delnem zadržanju vračanju premoženja, tako imenovanem
               moratoriju. Glede na roke, ki nam jih je postavilo Ustavno sodišče, glede na to, da v
               tem trenutku poteka nekaj iniciativ za referendum o teh vprašanjih, menimo, da mora
               Državni zbor čimprej začeti z obravnavo teh vprašanj, da ujamemo roke, ki nam jih je
               Ustavno sodišče postavilo in v tem trenutku tudi ocenjujemo, da je pametno, da zakon
               uvrstimo na dnevni red po hitrem postopku. Hvala lepa.</p>
            </sp>
            <sp xml:id="SDZ2-Redna-03-1997-03-25.sp13">

               <speaker>PREDSEDNIK JANEZ PODOBNIK:</speaker>

               <p>Hvala lepa. Besedo ima gospod Božič, v imenu poslanske skupine Slovenskih krščanskih
               demokratov.</p>
            </sp>
            <sp xml:id="SDZ2-Redna-03-1997-03-25.sp14">

               <speaker>IVAN BOŽIČ:</speaker>

               <p>Poslanska skupina SKD pa nasprotuje širitvi dnevnega reda z zakoni, ki nasprotujejo
               določilom četrtega odstavka 64. člena poslovnika Državnega zbora Republike Slovenije.
               Posebej pri zakonu o denacionalizaciji poslanska skupina SKD pričakuje, in to od
               Vlade Republike Slovenije, da v parlament vloži tak zakonski osnutek, ki bo
               odgovarjal odločbam Ustavnega sodišča in bo skladen z ustavo Republike Slovenije.
            </p>
            </sp>
            <sp xml:id="SDZ2-Redna-03-1997-03-25.sp15">

               <speaker>PREDSEDNIK JANEZ PODOBNIK:</speaker>

               <p>Hvala lepa. Želi besedo v imenu poslanske skupine Socialdemokratov gospod Ivo
               Hvalica.</p>
            </sp>
            <sp xml:id="SDZ2-Redna-03-1997-03-25.sp16">

               <speaker>IVO HVALICA:</speaker>

               <p>Hvala lepa. Spoštovani! Tudi poslanska skupina Socialdemokratske stranke Slovenije je
               proti razširitvi dnevnega reda s to točko. Sprašujemo se, zakaj vlada ne predlaga
               ustreznega zakona. Tukaj so stvari nerazumljive. Naj vlada vendar predlaga ustrezni
               zakon in zadeve uredi tako, da bo čim manj prodajanja te megle. Sedaj eno, zdaj
               drugo, tretje, sedaj predlog Ustavnemu sodišču, da podaljša oziroma, da prekliče v
               bistvu svoj sklep. Do kam bomo prišli? Imamo vlado, naj vlada predlaga ustrezni
               zakon, ki ga bo Državni zbor po normalnem postopku sprejel. Hvala lepa.</p>
            </sp>
            <sp xml:id="SDZ2-Redna-03-1997-03-25.sp17">

               <speaker>PREDSEDNIK JANEZ PODOBNIK:</speaker>

               <p>Hvala lepa. V imenu poslanske skupine Slovenske nacionalne stranke gospod Zmago
               Jelinčič.</p>
            </sp>
            <sp xml:id="SDZ2-Redna-03-1997-03-25.sp18">

               <speaker>ZMAGO JELINČIČ:</speaker>

               <p>Slovenska nacionalna stranka absolutno podpira uvrstitev tega zakona na današnji
               dnevni red. Zagotovo bi bilo bolje, da bi se o zakonu bolj podrobno pogovarjali in
               mislim, da je predlog gospoda Potrča smiseln, da bi o zakonu razpravljali na
               normalnem postopku, kajti marsikaj je potrebno razjasniti tudi v tem predlogu hitrega
               postopka. Nedvomno je tudi to, da se je tako Slovenska nacionalna stranka kakor tudi
               Združena lista priključila predlagateljstvu tega zakona v določenem trenutku, ko smo
               razmišljali, da se lahko zgodi tudi to, da bo zakon umaknjen iz procedure. Predlogi
               Ustavnega sodišča so, kakršni pač so, vendar je treba kolegom iz dveh poslanskih
               skupin pač povedati, da Ustavno sodišče ni zakonodajalec. Zakonodajalec je Državni
               zbor in tega se je treba zavedati. Zato mislim, da je to pravo mesto, ki bo
               razpravljalo o tem zakonu, in upam, da ga bomo tudi v ustrezni obliki sprejeli.</p>
            </sp>
            <sp xml:id="SDZ2-Redna-03-1997-03-25.sp19">

               <speaker>PREDSEDNIK JANEZ PODOBNIK:</speaker>

               <p>Hvala lepa. Želi predstavnik predlagateljev dodatno obrazložiti svoj predlog? (Ne
               želi.)</p>
               <p>Na glasovanje dajem predlog za razširitev dnevnega reda s predlogom zakona o
               spremembah in dopolnitvah zakona o denacionalizaciji. Proceduralno? Gospod Rejc.</p>
            </sp>
            <sp xml:id="SDZ2-Redna-03-1997-03-25.sp20">

               <speaker>IZIDOR REJC:</speaker>

               <p>Gospod predsednik, gospe in gospodje! Naj vas spomnim, da bi morali že na 41. seji
               Državnega zbora prejšnjega sklica obravnavati 10. poročilo o izvajanju zakona o
               denacionalizaciji. Na poti je 11. in 12. poročilo in predlagam, da skupaj s to točko
               dnevnega reda obravnavamo tudi poročilo o izvajanju zakona o denacionalizaciji, ki ga
               bo poslala vlada v Državni zbor.</p>
            </sp>
            <sp xml:id="SDZ2-Redna-03-1997-03-25.sp21">

               <speaker>PREDSEDNIK JANEZ PODOBNIK:</speaker>

               <p>Gospod Rejc, je pač vaš dodaten predlog za dnevni red, ampak to ni v tej točki, ko
               odločamo o tem zakonu. Predlagam, da se potem oglasite pri širitvi dnevnega reda in
               bomo o tem razpravljali.</p>
               <p>Na glasovanje dajem predlog za razširitev dnevnega reda s predlogom tega zakona,
               torej o spremembah in dopolnitvah zakona o denacionalizaciji. Ugotovimo sklepčnost!
               (78 prisotnih.)</p>
               <p>Kdo je za predlagano razširitev dnevnega reda? (47 poslancev.) Kdo je proti? (24
               poslancev.)</p>
               <p>Ugotavljam, da je predlog za razširitev dnevnega reda s predlogom zakona o spremembah
               in dopolnitvah zakona o denacionalizaciji sprejet. Zbor bo navedeni predlog zakona
               obravnaval kot 3.b točko dnevnega reda.</p>
               <p>Na glasovanje dajem predlog, da se navedeni zakon sprejme po hitrem postopku.
               Ugotovimo sklepčnost! (69 prisotnih.) Gospod Potrč, do sedaj je bila praksa...
               Proceduralno? Nekako smo že začeli glasovati!</p>
               <p>Kdo je za predlog, da se navedeni zakon sprejme po hitrem postopku? (30 poslancev.)
               Kdo je proti? (46 poslancev.)</p>
               <p>Ugotavljam, da predlog za sprejem navedenega zakona po hitrem postopku ni sprejet, to
               pa tudi pomeni, da bomo navedeni zakon obravnavali v rednem postopku, in to kot 11.a
               točko dnevnega reda.</p>
               <p>Kar se pa tiče dodatnega sklepa, ki je bil predlagan, pa predlagam, da ga
               predlagatelji uvrstijo kot dodatni sklep ob obravnavi te točke in ima potem moč
               sklepa Državnega zbora. Torej glede predloga Ustavnemu sodišču, da se ga obravnava v
               sklopu 11.a točke dnevnega reda.</p>
               <p>Prosim, gospod Potrč, proceduralno je beseda vaša.</p>
            </sp>
            <sp xml:id="SDZ2-Redna-03-1997-03-25.sp22">

               <speaker>MIRAN POTRČ:</speaker>

               <p>Se opravičujem, ker sem pozno dvignil roko. Hotel sem pojasniti samo razlog, zakaj
               bom na ta način glasoval. Po mojem prepričanju, hitri postopek ta trenutek, glede na
               vložene zahteve za referendum, ni mogoč in ni tako dolgo, dokler podpisi niso zbrani,
               dokler roki ne potečejo. Mi po hitrem postopku zakona ne bi mogli končati, zato je
               bilo popolnoma nesmiselno po mojem prepričanju o tem glasovati, ker bi kasneje, ko bi
               zakon obravnavali, morali to ugotoviti in ga tako ali tako preložiti v eno od
               kasnejših obravnav. Drugače pa hvala lepa za to pojasnilo, da gre sklepanje v prid te
               točke.</p>
            </sp>
            <sp xml:id="SDZ2-Redna-03-1997-03-25.sp23">

               <speaker>PREDSEDNIK JANEZ PODOBNIK:</speaker>

               <p>Jaz sem tudi vaše stališče razumel pri mojem dodatnem vprašanju, da ne boste podprli
               hitrega postopka.</p>
               <p>Gospod Rejc, mislim, da vaš predlog, da bi se sedaj razširilo točko dnevnega reda
               tudi z obravnavo poročil o izvajanju denacionalizacije, če bi šli na poslovnik, nima
               pogojev, da je uvrščen na dnevni red. Predlagam pa vam, da se v sklopu 11.a točke
               dnevnega reda, ko bo razprava o tem zakonu, Državni zbor zaveže s sklepom, da je to
               točka na aprilski seji Državnega zbora in sam bom kot predsednik tudi to usmeritev
               upošteval. Hvala.</p>
               <p>Napovedano je, da bo predstavnik vlade predlagal razširitev dnevnega reda. Prosim,
               gospod Bandelj.</p>
            </sp>
            <sp xml:id="SDZ2-Redna-03-1997-03-25.sp24">

               <speaker>MIRKO BANDELJ:</speaker>

               <p>Spoštovane poslanke, spoštovani poslanci! V imenu vlade predlagam, da ob izpolnitvi
               proceduralnih predpostavk za izpeljavo postopka razširite dnevni red tudi z obravnavo
               predloga zakona o spremembah zakona o vladi in pa zakona o spremembah in dopolnitvah
               zakona o organizaciji in delovnem področju ministrstev.</p>
               <p>Gre za zakona, ki sta med seboj povezana in s sprejetjem teh dveh zakonov želi vlada
               zasledovati več ciljev. Prvi je nesporno ta, da se čimprej imenuje minister za
               evropske zadeve in pospešijo aktivnosti v zvezi s prilagajanjem Slovenije -slovenske
               zakonodaje na poti v evropske integracije. Drugo je ustanovitev ministrstva za malo
               gospodarstvo, s čimer želimo tudi pospešiti na simbolni in seveda tudi na dejanski
               način to, kar že tudi strategija o razvoju malega gospodarstva, ki je že v
               parlamentarni proceduri, določa. Zato v imenu vlade predlagam in vas prosim, da z
               uvrstitvijo teh dveh zakonov na dnevni red omogočite vladi in vladni koaliciji, da v
               celoti izpelje in izvaja tisto politiko, ki je dogovorjena s koalicijsko pogodbo in
               ki je konec koncev tudi z imenovanjem vlade v tem parlamentu dobila podporo.
               Hvala.</p>
            </sp>
            <sp xml:id="SDZ2-Redna-03-1997-03-25.sp25">

               <speaker>PREDSEDNIK JANEZ PODOBNIK:</speaker>

               <p>Hvala. Pri tem predlogu vlade bi rad opozoril na dejstvo, ki ga je tudi gospod
               Bandelj v uvodu že omenil, da je tak predlog razširitve možen samo ob upoštevanju
               proceduralne določbe oziroma pogojno, če bo sprejet sklep v okviru 1. točke dnevnega
               reda, potem je možno, da sta ta dva predloga zakona na dnevnem redu in tudi pod tako
               predpostavko ta predlog vlade dajem v obravnavo, torej pogojno. Predlagam, da se
               poslanske skupine in sekretariat opredelijo do obeh predlogov, potem bomo pa
               glasovali o vsakem ločeno, torej o predlogu sprememb zakona o vladi in pa spremembah
               in dopolnitvah zakona o organizaciji in delovnem področju ministrstev. Želi besedo
               poročevalec, torej predstavnik Sekretariata za zakonodajo in pravne zadeve? Gospod
               Baškovič ima besedo.</p>
            </sp>
            <sp xml:id="SDZ2-Redna-03-1997-03-25.sp26">

               <speaker>MILAN BAŠKOVIČ:</speaker>

               <p>Hvala lepa! Jaz se glede takih postopkovnih vprašanj pri dnevnem redu načeloma ne
               oglašam, samo, če sem posebej pozvan ali pa, če čutim nekako po uradni dolžnosti
               potrebo, da na kaj načelnega vendarle opozorim. Tukaj gre za tak primer. Namreč, mi
               se moramo držati pravil poslovnika. Če bi se kaj zapletlo, tudi kasneje v vsebinskih
               rešitvah, se moramo zavedati, da če bi v pravilih postopka grešili, potem lahko
               Ustavno sodišče ob morebitnem reševanju materialnega spora o neki rešitvi preizkuša
               tudi pravilnost postopkov. S tega izhodišča čutim potrebo, da na nekaj opozorim.
               Namreč, gre za načelen prejudic, da bi neko stvar, nič se ne spuščam v vsebino, to je
               politična zadeva, ampak čisto po strokovni plati, procesualni, da bi neko stvar
               pogojno uvrščali na dnevni red. Take situacije ne vidim v našem poslovniku oziroma je
               to nekaj, kar bi bilo neki prejudic za nesluteno število bodočih primerov iz
               različnih razlogov. Na to posebej opozarjam. Za oba zakona imamo v proceduri dva
               zakona, istovrstna, ki so jih vložili poslanci, ki so bili v prejšnjem mandatu
               legitimno predlagatelji. Mi še nismo prišli do točke, ko bi na tem zboru s posebnim
               sklepom usodo teh zakonov rešili. Torej je tu veljavno vložen do tega trenutka
               oziroma dokler ne bo drugačne odločitve. Opozarjam, da po 174. členu poslovnika po
               zadnjem odstavku ne more biti dan v obravnavo predlog zakona, ki ureja enako ali
               podobno vsebino. Se pravi, da gre za enako temo in mora predsednik Državnega zbora
               celo zadržati dodelitev predloga v proceduro in to je tudi v tem primeru storjeno.
               Predlogi vlade niso dodeljeni v proceduro. Niso dodeljeni matičnemu delovnemu telesu,
               niso dodeljeni in poslani poslancem po 177. členu in 178. členu poslovnika. Se pravi,
               jih ni, dejansko za nas ne obstojajo. To je eno dejstvo.</p>
               <p>Potem imamo pa še določbe poslovnika, ki govorijo, kako se dnevni red formira in
               razširja. Imamo potem to znano določbo, ki jo pa sicer večkrat kršimo. V predlog
               dnevnega reda se lahko uvrsti le zadeva, za katere obravnavo so izpolnjeni pogoji,
               določeni s tem poslovnikom. Pogoji, integralno vzamejo pogoje iz vseh delov
               poslovnika. To je eno izhodišče. 64. člen pravi: "Državni zbor lahko odloča o
               razširitvi dnevnega reda le, če so razlogi zanjo nastali po sklicu seje in če je bilo
               poslancem poslano ali izročeno gradivo, ki je podlaga za uvrstitev zadeve na dnevni
               red." Tukaj smo ugotovili, da to ni bilo mogoče poslati niti dati, ker je stvar
               zadržana, ni dodeljena. To je dodaten pogoj, ki je bil preizkušen in z novelo
               poslovnika tudi ponovno utrjen in definiran. To so stvari, na katere opozarjam. Po
               moji oceni gremo mimo možnosti, ki jo poslovnik daje, in če bi se temu nekako dalo
               izogniti, z nekim hitrim postopkom, takoj za tem, ali z izredno sejo ali kako
               drugače, bi bila stvar seveda popolnoma drugačna in korektna. To je samo moje
               opozorilo po uradni dolžnosti. Hvala lepa.</p>
            </sp>
            <sp xml:id="SDZ2-Redna-03-1997-03-25.sp27">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Baškoviču. Rad bi povedal, da se sam zavedam dilem oziroma možnih
               pomislekov, ki nastanejo pri tej točki dnevnega reda. Rad bi pa poudaril, da je
               pravzaprav izjemnost oziroma specifičnost tega dejstva to, da pač sploh sprejemamo
               ugotovitveni sklep, da je zakonodajni postopek v zvezi s predlogi zakonov iz priloge,
               ki je sestavni del tega sklepa, končan, kajti ocena nekaterih, tudi pravnih,
               strokovnjakov je, da je tukaj samoumevnost, da je s tem že samoumevno končan postopek
               in tako ene od dilem in opozoril, na katere je opozoril gospod Baškovič, potem ne bi
               bilo več. To je prvo.</p>
               <p>Drugo. Vodje poslanskih skupin so prejele vsebino teh dveh zakonov, res pa je, da sem
               zadržal zakone, kot ste korektno ugotovili. Zavedam se teh vprašanj, ampak gre za
               neko izjemnost, ki je pogojena s tem sklepom, in Državni zbor se mora do tega
               opredeliti. Ocenjujem, da je pač situacija taka, da lahko nadaljujemo obravnavo.
               Seveda boste pa z glasovanjem odločili, kako ocenjujete glede uvrstitve teh dveh
               predlogov zakonov.</p>
               <p>Želijo predstavniki poslanskih skupin besedo? Gospod Potrč ima besedo.</p>
            </sp>
            <sp xml:id="SDZ2-Redna-03-1997-03-25.sp28">

               <speaker>MIRAN POTRČ:</speaker>

               <p>Hvala lepa. V imenu poslanske skupine nasprotujem uvrstitvi teh dveh točk na dnevni
               red. Ne bom na široko razlagal. Sprejemam razlago, ki jo je dal gospod Baškovič.
               Mislim gospod predsednik, da tega, ne glede na strankarsko pripadnost, vi na dnevni
               red v odločanje ne bi smeli dati. Ampak, prosim, to je vaša odločitev. Po mojem
               prepričanju bo šlo za kršitev spoštovanja temeljne procedure. Dva razloga sta že bila
               navedena, in sicer nekateri zakoni so še v proceduri, in drugi, da bomo odlok
               sprejemali šele kasneje in pogojne uvrstitve niso simpatične.</p>
               <p>Jaz bi povedal še dva dodatna razloga, ki sta lahko pomembna ali ne. Noben razlog ni
               nastopil od sklica seje za to, da se dodatno uvrsti na dnevni red. Mi smo že ob
               imenovanju vlade dobili napoved, da se bo vlada spremenila in da bo predlagana
               sprememba zakona o vladi in zakon o delovnem področju ministrstev. To, da je pač
               vlada potrebovala nekaj časa, da je z zakonom prišla, in to, da nismo imeli kolegija,
               na katerem bi se dogovorili o dokončnem sklicu, ni krivda tega državnega zbora in
               noben dodatni razlog ni nastopil. Drugi razlog, povedal sem ga, malo za šalo malo za
               res, formalen pa je, na kolegiju, ne vem, ali vam je bilo, gospod predsednik, to
               prenešeno ali ne, spremembe zaenkrat nisem zaznal, če pa je, mi boste povedali. Če je
               zakon še vedno takšen, kot je bil vložen in sem ga jaz dobil, bi ga vi morali
               predlagatelju vrniti. Namreč, ta zakon se sklicuje na člen, ki je napačno prepisan.
               Jaz mislim, da takšen predlog ni formalno korektno vložen in bi ga morali imeti
               formalno korektno vloženega, da bi ga sploh smeli dati na dnevni red. Dokler ga ni,
               ga mi enostavno nimamo in ga tudi na dnevni red ne moremo uvrščati.</p>
               <p>Na koncu naj nekaj še rečem. Verjamem, da se zaradi dogovorov v koaliciji mudi, menim
               pa, da bo vlada lahko tudi brez nominalnega, na novo oblikovanega, posebne funkcije
               podpredsednika in enega ministra, lahko delovala še en mesec dovolj uspešno in da bi
               bilo zaradi korektnosti dela Državnega zbora bolj prav, da vlada ta predlog umakne
               ali da ga vsaj vi ne date na glasovanje, ne glede na to, da je želja, naj se čim prej
               nekaj naredi. Vsi namreč vemo, da bo kmalu prišlo na dnevni red. Hvala lepa.</p>
            </sp>
            <sp xml:id="SDZ2-Redna-03-1997-03-25.sp29">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospod Potrč, vlada je popravila svoj predlog zakona o spremembi zakona o
               Vladi Republike Slovenije. Zaradi tehnične napake so besedilo tega člena popravili in
               je vloženo - 21.3.1997.</p>
               <p>Gospod Hvalica ima besedo... Se opravičujem, gospod Jelinčič se je prvi oglasil.</p>
            </sp>
            <sp xml:id="SDZ2-Redna-03-1997-03-25.sp30">

               <speaker>ZMAGO JELINČIČ:</speaker>

               <p>Hvala lepa za besedo. Tudi jaz se strinjam s tem, kar je povedal gospod Potrč in kar
               je pred njim povedal gospod Baškovič. Nedvomno dejstvo je, da je procedura bistvo in
               temelj demokracije. In če bomo sedaj ob nastopu nove vlade zaradi določenih koristi
               šli v kršenje procedure, ne vem, kam nas bo ta vlada pripeljala. Sodim, da če se
               držimo zakona in sprejmemo danes najprej prvi sklep oziroma sklep pod 1. točko, potem
               vlada mirno lahko vloži oba zakona na naslednjo sejo. S tem ne bodo kršeni nobeni
               časovni roki in noben zakon, vse bo v skladu z zakonom in tako bi bilo potrebno tudi
               narediti.</p>
               <p>Izjemnost, o kateri je govoril gospod predsednik Državnega zbora, ni opravičilo za
               sprejemanje nekakšnih prirejenih odločitev, ki so v neskladju in v nasprotju z
               obstoječimi zakonskimi akti. Mislim, da tega na noben način ne moremo in ne smemo
               podpreti, če hočemo vztrajati, da v Sloveniji domuje demokratičnost in pravni red. Če
               tega nočemo, potem bomo delali na vsaki seji drugače in pač na vsaki seji v skladu z
               določeno izjemnostjo tistega trenutka. Tega si pa ne smemo dovoliti. Zato jaz pozivam
               predstavnika vlade, da umakne oba predloga s te seje in jih priloži na aprilsko.
               Hvala.</p>
            </sp>
            <sp xml:id="SDZ2-Redna-03-1997-03-25.sp31">

               <speaker>PREDSEDNIK JANEZ PODOBNIK:</speaker>

               <p>Besedo ima predstavnik vlade. Gospod Hvalica, dovolite besedo predstavniku vlade? (Ne
               dovoli.) Po vrstnem redu, gospod Hvalica ima besedo v imenu poslanske skupine
               Socialdemokratov.</p>
            </sp>
            <sp xml:id="SDZ2-Redna-03-1997-03-25.sp32">

               <speaker>IVO HVALICA:</speaker>

               <p>Hvala lepa. Tudi ob tem zadnjem primeru bi vas prosil, gospod predsednik, da se
               držite procedure. Ob vsebinskem delu, ki ga je osvetlil že gospod Baškovič, ne morem
               mimo proceduralnega dela poslovnika. Skratka, ta predlog zakona, ki ga je dala vlada,
               nima danes mesta tu, nima mesta v razširitvi dnevnega reda, ne bom ponavljal tistega,
               kar so povedali že ostali. Pozivam vas gospod predsednik Državnega zbora, da tega
               sploh ne daste na glasovanje. Spoštujmo vendar proceduro, spoštujmo lasten poslovnik.
               Hvala lepa.</p>
            </sp>
            <sp xml:id="SDZ2-Redna-03-1997-03-25.sp33">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Hvalica. Jaz se vam opravičujem, ker sem naredil napako in sem dal
               pred vami besedo predstavniku vlade. Gospod Banedelj ima sedaj besedo.</p>
            </sp>
            <sp xml:id="SDZ2-Redna-03-1997-03-25.sp34">

               <speaker>MIRKO BANDELJ:</speaker>

               <p>Spoštovane poslanke, spoštovani poslanci! Glede na nastali zaplet mislim, da res ni
               produktiven, zato predlagam oziroma v imenu vlade umikam današnji predlog, s tem, da
               seveda najavljam, da bo vlada pač ponovno ocenila nastalo situacijo in presodila, ali
               bi predlagala izredno sejo Državnega zbora ali uvrstila to na drug dnevni red. Hvala.
            </p>
            </sp>
            <sp xml:id="SDZ2-Redna-03-1997-03-25.sp35">

               <speaker>PREDSEDNIK JANEZ PODOBNIK:</speaker>

               <p>Zahvaljujem se gospodu Bandlju. To pomeni, da nimamo več predloga za razširitev teh
               dveh zakonov v obravnavi. Je še kakšen predlog za razširitev v smislu zakonov?</p>
               <p>Imam predlog poslanske skupine Socialdemokratov, ki bi ga lahko prebral. Potem bi
               prebral predlog poslanske skupine Socialdemokratov, ki se ne dotika nove točke
               dnevnega reda v smislu zakona, ampak na podlagi 244. člena poslovnika Državnega zbora
               in na podlagi pisnega dogovora predstavnikov poslancev, izvoljenih na istoimenskih
               listah v Državni zbor na volitvah 1996, z dne 3. decembra 1996, predlagamo, da
               Državni zbor na prosto podpredsedniško mesto izvoli gospoda Miroslava Lucija iz vrst
               največje opozicijske stranke Socialdemokratske stranke Slovenije. Nato sledi podpis
               desetih poslancev, s prvopodpisanim Janezom Janšem. Prav tako imamo tudi soglasje
               podpisanega doktorja Miroslava Lucija, da soglaša s kandidaturo in v tem gradivu je
               tudi dogovor predstavnikov poslancev, izvoljenih na istoimenskih listah za Državni
               zbor Republike Slovenije na volitvah 1996.</p>
               <p>Ob tem predlogu pa bi rad prebral še stališče, ki ga je podpisal podpredsednik
               Državnega zbora: "Spoštovani gospod predsednik, dovolite mi, da po tej poti ponudim
               odstop z mesta podpredsednika Državnega zbora Republike Slovenije v skladu z
               dogovorom predstavnikov poslanskih skupin 3. decembra 1996. Pričakujem, da se bo za
               podoben korak odločila tudi kolegica, doktor Hren-Vencelj, kot predstavnica enako
               velike opozicijske poslanske skupine ter s tem pripomogla h korektni rešitvi
               problema. Sporazume je potrebno spoštovati tudi takrat, ko niso v naš prid. To načelo
               je potrebno dosledno uveljavljati, če hočemo pri ljudeh okrepiti zaupanje v pravni
               red in spoštovanje pravil igre. Izkoriščam priložnost, da se zahvalim spoštovanim
               kolegicam in kolegom poslancem za veliko podporo pri izvolitvi na ta položaj. Vam pa,
               spoštovani gospod predsednik, za dosedanje uspešno sodelovanje, sprejmite moje
               najboljše želje. Poslanec Borut Pahor, podpredsednik Državnega zbora." Torej imamo
               predlog razširitve točke dnevnega reda za izvolitev podpredsednika Državnega zbora
               Republike Slovenije. Želi kdo v imenu predlagatelja dodatno utemeljiti ta predlog?
               (Ne želi.) Želi besedo predstavnik sekretariata?</p>
               <p>Preden bom dal besedo poslanskim skupinam, bom sejo prekinil in sklical kolegij ob
               11.15 uri v sobi 217 in sejo bomo nadaljevali ob 11.45 uri. Seja je prekinjena do
               11.45 ure.</p>
               <p>(Seja je bila prekinjena ob 11.14 uri in se je nadaljevala ob 12.06 uri.)</p>
            </sp>
            <sp xml:id="SDZ2-Redna-03-1997-03-25.sp36">

               <speaker>PREDSEDNIK JANEZ PODOBNIK:</speaker>

               <p>Nadaljujemo s sejo. Pred nadaljevanjem ugotavljamo prisotnost. (53 prisotnih.)
               Ugotavljam, da je Državni zbor sklepčen in lahko nadaljuje z delom.</p>
               <p>Sestal se je kolegij predsednika Državnega zbora, na katerem smo predstavniki
               poslanskih skupin obravnavali nastalo situacijo ob predlogu skupine poslancev za
               izvolitev podpredsednika Državnega zbora. Moje stališče kot predsednika Državnega
               zbora je bilo, da bi vprašanje podpredsednikov Državnega zbora uredili soglasno, da
               bi bila to tudi praksa Državnega zbora za naprej. Predstavniki poslanskih skupin so
               povedali svoje stališče do tega predloga, vendar ni prišlo do usklajene rešitve. Sam
               sem pričakoval oziroma dal pobudo, da bi Državni zbor v naslednjih dneh... in tudi
               sam sem kot predsednik iskal rešitev, da bi se poslanske skupine uskladile in
               izvolile podpredsednike oziroma podpredsednice Državnega zbora. Ker do tega dogovora
               ni prišlo, v skladu z dogovorom nadaljujemo proceduro. Pri tej točki k predlogu
               širitve za izvolitev podpredsednika Državnega zbora smo ostali pri možnosti, da se
               oglasijo predstavniki poslanskih skupin in bi vprašal, če želi kateri od
               predstavnikov poslanskih skupin besedo pri tej točki k predlogu za razširitev
               dnevnega reda 3. seje? (Ne.) Sprašujem, če želi predlagatelj dodatno obrazložiti svoj
               predlog? Gospod Hvalica, prosim.</p>
            </sp>
            <sp xml:id="SDZ2-Redna-03-1997-03-25.sp37">

               <speaker>IVO HVALICA:</speaker>

               <p>Hvala lepa. Spoštovani! Gre pravzaprav za eminentno vprašanje. Ali nek dogovor, ki je
               bil sklenjen med nami, razen s Slovensko nacionalno stranko, velja ali ne? Če danes
               zanikamo to, potem bo to prejudic, ki bo postal praksa in kaj slabo se lahko piše
               naši demokraciji. Jaz sem povedal malo prej na kolegiju, da je minila desetina
               mandata. Tudi če bo ta podpredsednik sedaj izvoljen, ali je to izvolitev samo za
               devet desetin mandata? Zakaj? Kako si to predstavljate? Kakorkoli že, smo največja
               opozicijska stranka, podpisali smo dogovor in ne glede na to, da se nekateri
               proceduralno trudijo in to zelo uspešno, da bi ta zadeva ne prišla na dnevni red,
               zahtevamo danes, tukaj in sedaj, da se Državni zbor odloči o tem. Danes smo mi na
               vrsti, jutri bo pa kdo drug. Hvala lepa.</p>
            </sp>
            <sp xml:id="SDZ2-Redna-03-1997-03-25.sp38">

               <speaker>PREDSEDNIK JANEZ PODOBNIK:</speaker>

               <p>Hvala lepa. Torej na glasovanje dajem predlog dodatne točke dnevnega reda z naslovom:
               predlog za izvolitev podpredsednika Državnega zbora Republike Slovenije. Ugotovimo
               prisotnost! (73 prisotnih.)</p>
               <p>Kdo je za? (35 poslancev.) Je kdo proti? (36 poslancev.)</p>
               <p>Ugotavljam, da predlog ni bil sprejet.</p>
               <p>Je še kakšen predlog za širitev dnevnega reda? Gospod Hvalica.</p>
            </sp>
            <sp xml:id="SDZ2-Redna-03-1997-03-25.sp39">

               <speaker>IVO HVALICA:</speaker>

               <p>Hvala lepa. Ne glede na to, da obžalujem ta rezultat, ki kaže pravzaprav na marsikaj,
               bom predlagal tisto, kar sem predlagal že predsedniku Državnega zbora, KVIAZ-u itd.:
               ustanovitev manjkajočih delavnih teles. Mi kršimo poslovnik. Naš parlament je brez
               odbora za nadzor proračuna javnih financ. Naš parlament je brez komisije za nadzor
               varnostno-obveščevalne službe. Pa kako si predstavljate demokracijo? Zakaj govorim
               tako? Ker so že poizkusi, in na KVIAZ-u in na kolegiju, da se to ne bi sedaj zgodilo,
               še nekaj časa je treba zavleči. Tudi tu velja isto. Desetina mandata je za nami.
               Veliko je govorjenja o Evropi, o NATU, pa brez nadzornih institutov ali kaj? Kako si
               to predstavljate? Poleg tega smo dolžni Slovencem po svetu v skladu s tukaj sprejeto
               resolucijo v prejšnjem mandatu ustanoviti ustrezno komisijo za Slovence po svetu. Vi
               veste, s kakšnimi perečimi problemi se ti Slovenci ukvarjajo. Ko so predstavniki naše
               vlade zunaj, so jih polna usta, kaj delajo za Slovence po svetu, kaj delajo za našo
               manjšino. Sedaj, ko je treba ustanoviti komisijo - pa nič! Ja, kako lahko to
               razumem?! Lahko razumem samo tako, da je velik razkorak pri nekaterih med besedami in
               dejanji.</p>
               <p>Torej, predlagal sem že predsedniku Državnega zbora, 11. marca. Nisem dobil do danes
               odgovora, dobil sem nek generičen odgovor, ki je bil poslan vsem vodjem poslanskih
               skupin. Predlagam, da ustanovimo, nemudoma, prvič, Odbor za nadzor proračuna in
               javnih financ, drugič, Komisijo za nadzor varnostno-obveščevalnih služb, in tretjič,
               Komisijo za Slovence po svetu. Hvala lepa.</p>
            </sp>
            <sp xml:id="SDZ2-Redna-03-1997-03-25.sp40">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Hvalica. Ob spoštovanju poslovnika je treba povedati, da omenjene
               odloke po poslovniku, torej o ustanovitvi omenjenih dveh odborov oziroma odbora in
               dveh komisij, predlaga KVIAZ. Kot mi je znano, kot sem se pozanimal, je KVIAZ o tej
               stvari razpravljal na svoji seji in se potem z večino članov KVIAZ-a odločil, da bo
               predlagal Državnemu zboru sestavo, torej predsednika in sestavo tega odbora in dveh
               komisij za naslednjo sejo Državnega zbora. Danes pa ni pogojev, da bi to točko lahko
               uvrstili na dnevni red, ker ni niti gradiva, in formalni predlagatelj je KVIAZ.</p>
               <p>Želi še kdo besedo glede razširitev? (Ne želi.)</p>
               <p>Potem prehajamo na odločanje o predlogu za sprejem zakonov po hitrem postopku.</p>
               <p>Vlada Republike Slovenije je zboru predložila predlog zakona o poroštvih Republike
               Slovenije za obveznosti iz pogodb o najetju posojil Mednarodne banke za obnovo in
               razvoj, in sicer za projekt oživitve naložbene dejavnosti v Sloveniji. Predlagam
               zboru, da ga sprejme po hitrem postopku. Matično delovno telo podpira sprejem zakona
               po hitrem postopku. Želi besedo predstavnik vlade? (Ne želi.) Želi besedo poročevalec
               matičnega delovnega telesa? (Ne želi.) Želi besedo predstavnik Sekretariata za
               zakonodajo in pravne zadeve? (Ne želi.) Želijo besedo predstavniki poslanskih skupin?
               (Ne želijo.) Želi predstavnik vlade dodatno obrazložiti? (Ne želi.)</p>
               <p>Na glasovanje dajem predlog za sprejem navedenega predloga zakona po hitrem postopku.
               Ugotovimo sklepčnost! (74 prisotnih.)</p>
               <p>Kdo je za? (60 poslancev.) Je kdo proti? (Nihče.)</p>
               <p>Ugotavljam, da je zbor predlog za sprejem navedenega zakona po hitrem postopku
               sprejel.</p>
               <p>Prehajamo na obravnavo in odločanje o predlogu za sprejem zakona po skrajšanem
               postopku. Poslanec Miran Potrč in drugi, ki so pristopili kot predlagatelji, so v
               obravnavo zboru predložili predlog zakona o spremembah zakona o ponovni vzpostavitvi
               agrarnih skupnosti ter vrnitvi njihovega premoženja in pravic in predlagali zboru, da
               ga sprejme po skrajšanem postopku. Matično delovno telo s predlogom predlagatelja
               zakona za sprejem predloga zakona po skrajšanem postopku soglaša. Želi predlagatelj
               zakona besedo? Gospod Potrč.</p>
            </sp>
            <sp xml:id="SDZ2-Redna-03-1997-03-25.sp41">

               <speaker>MIRAN POTRČ:</speaker>

               <p>Hvala lepa. V svojem imenu in po dogovoru s sopredlagatelji, gospod Jelinčič, točno,
               prosim, če na opozorilo, ki ga je dal Sekretariat za zakonodajo in v skladu z
               mnenjem, ki ga je oblikovalo matično delovno telo, čeprav nekoliko drugače, sprejmete
               predlog za prekvalifikacijo zakona iz skrajšanega v hitri postopek. Vse ostalo je
               nespremenjeno. Gre namreč za to, da sta sekretariat in vlada opozorila na povezavo 8.
               z 2. členom zakona. Matično delovno telo - komisija pa meni, da se lahko odprti
               problemi rešijo v okviru skrajšanega postopka po prvi obravnavi zakona, kar pa
               dejansko ni mogoče. V okviru skrajšanega ne moremo, da bi pa uspeli to razrešiti,
               predlagam, da sprejmete to prekvalifikacijo. Hvala lepa.</p>
            </sp>
            <sp xml:id="SDZ2-Redna-03-1997-03-25.sp42">

               <speaker>PREDSEDNIK JANEZ PODOBNIK:</speaker>

               <p>Gospod Potrč, imate pismen predlog sklepa? Seveda se pojavi tukaj vprašanje, pred
               katerim je vedno Državni zbor, kadar odloča o hitrem postopku, in sicer razlogi za
               hitri postopek. Enega sam poznam. To je dejstvo, da je rok pretekel za vlaganje
               zahtevkov na podlagi tega zakona, če se ne motim, že z 18. februarjem ali nekaj
               podobnega. Ali je to tisti razlog, na podlagi katerega predlagate? To je ta razlog?
               (Da.) Želi besedo poročevalec matičnega delovnega telesa? (Ne želi.) Želi besedo
               predstavnik sekretariata? (Ne.) Besedo ima gospod Rejc.</p>
            </sp>
            <sp xml:id="SDZ2-Redna-03-1997-03-25.sp43">

               <speaker>IZIDOR REJC:</speaker>

               <p>Hvala za besedo, gospod predsednik! Gospe in gospodje! Matično delovno telo, Komisija
               za nadzor lastninskega preoblikovanja in privatizacijo sicer predlaga skrajšani
               postopek, vendar smo ugotavljali po proceduri, da ni mogoče omenjenega zakona po
               skrajšanem postopku tako uskladiti in urediti in je edina varianta, da je to hitri
               postopek, ker v hitrem postopku, kot so tudi zagotovili Sekretariat za zakonodajo in
               pravne zadeve in tudi predstavniki vlade, bodo lahko med sabo uskladili predvsem 8.
               člen, ki se nanaša na pojem pravne osebe in pogodbe, ki je osnova za agrarno
               skupnost. S te strani je ta predlog umesten.</p>
            </sp>
            <sp xml:id="SDZ2-Redna-03-1997-03-25.sp44">

               <speaker>PREDSEDNIK JANEZ PODOBNIK:</speaker>

               <p>Hvala lepa. Se opravičujem, gospod Rejc, ker vas nisem prej videl. Želi besedo
               predstavnik Vlade? Gospod Smrkolj, minister za kmetijstvo.</p>
            </sp>
            <sp xml:id="SDZ2-Redna-03-1997-03-25.sp45">

               <speaker>CIRIL SMRKOLJ:</speaker>

               <p>Lepo pozdravljeni. Jaz sem seveda vesel te pobude gospoda Potrča in gospoda Rejca.
               Tudi v okviru Vlade predlagam, da se zakon sprejema po hitrem postopku. Hvala lepa.
            </p>
            </sp>
            <sp xml:id="SDZ2-Redna-03-1997-03-25.sp46">

               <speaker>PREDSEDNIK JANEZ PODOBNIK:</speaker>

               <p>Hvala lepa. Sprašujem Sekretariat za zakonodajo in pravne zadeve. (Ne želi besede.)
               Želijo besedo predstavniki poslanskih skupin? (Ne želijo.) Potem dajem na glasovanje
               predlog sklepa, da se predlog zakona o spremembah zakona o ponovni vzpostavitvi
               agrarnih skupnosti ter vrnitvi njihovega premoženja in pravic sprejme po hitrem
               postopku. Ugotavljamo sklepčnost! (69 prisotnih.)</p>
               <p>Kdo je za navedeni predlog? (65 poslanca.) Je kdo proti? (Nihče.)</p>
               <p>Ugotavljam, da smo predlog tega sklepa sprejeli in bomo zakon obravnavali po hitrem
               postopku.</p>
               <p>Želi v zvezi z dnevnim redom še kdo besedo? (Ne želi.) Zbor bo točko Volitve in
               imenovanja obravnaval, ko bo obravnaval naslednje predloge: predloge odlokov za
               izvolitev v sodniško funkcijo, imamo 20 predlogov, predlog odloka o razrešitvi
               okrožnega državnega tožilca na Okrožnem državnem tožilstvu v Kopru, in predloge
               odlokov o imenovanju dveh namestnic in namestnika javnega pravobranilca Republike
               Slovenije.</p>
               <p>Za današnjo sejo tako predlagam dnevni red, kot ste ga sprejeli s sklicem z
               predlaganimi spremembami, ki so bile že izglasovane. Na glasovanje dajem predlagani
               dnevni red v celoti. Ugotavljamo sklepčnost! (72 prisotnih.)</p>
               <p>Kdo je za predlagani dnevni red? (66 poslanca.) Je kdo proti? (2 poslanca.)</p>
               <p>Ugotavljam, da je zbor predlog dnevnega reda 3. seje Državnega zbora sprejel.</p>
               <p>Še nekaj obvestil. Upam, da se boste strinjali z menoj. Predlagam, da danes in jutri
               izjemoma delamo do 19. ure, s tem, da bomo imeli odmor v času od 13.00 ure do 14.30
               ure. Zbor bo 16. točko dnevnega reda, to so poslanska vprašanja in pobude obravnaval
               v sredo, dne 26. marca, to je jutri, od 10.00 do približno 12.00 ure in sejo nato
               nadaljeval z obravnavo 15. točke dnevnega reda, to je z volitvami in imenovanji. Zbor
               bo v četrtek, dne 27.3., končal z delom ob 13.00 uri, ko se bo pričel razgovor članov
               Odbora Državnega zbora za mednarodne odnose in drugih zainteresiranih poslancev z
               vodji slovenskih diplomatsko konzularnih predstavništev.</p>
               <p>Prehajamo na <title>1. TOČKO DNEVNEGA REDA - OBRAVNAVO PREDLOGA SKLEPA DRŽAVNEGA ZBORA O
                  UGOTOVITVI, DA JE ZAKONODAJNI POSTOPEK V ZVEZI S PREDLOGI ZAKONOV, KI SO JIH
                  PREDLAGALI POSLANCI PREJŠNJEGA SKLICA, PA NISO BILI PONOVNO IZVOLJENI, KONČAN.</title> Predlog tega sklepa ste prejeli s seznamom dne 18.3. in je bil usklajen na
               kolegiju predsednika Državnega zbora. Z dopisom dne 24.3.1997 ste prejeli predlog za
               širitev seznama z dvema zakonoma. V zvezi s seznamom vas želim opozoriti, da se iz
               seznama črta predlog zakona o poračunu plačila rednih plačil za obremenjevanje voda,
               prva obravnava, 
                  EPA-16
               /45, kajti med predlagatelji zakona je tudi Jože Lenič, ki mu je bil danes
               potrjen poslanski mandat, zato ima ta zakon kvalificiranega predlagatelja in s tem
               ostane v zakonodajnem postopku.</p>
               <p>Želi besedo predstavnik Sekretariata za zakonodajo in pravne zadeve? (Ne želi.) Želi
               besedo predstavnik vlade? (Ne želi.) Želijo besedo predstavniki poslanskih skupin?
               (Ne želijo.) Besedo dajem poslankam in poslancem. Kdo želi besedo? Gospod Potrč.</p>
            </sp>
            <sp xml:id="SDZ2-Redna-03-1997-03-25.sp47">

               <speaker>MIRAN POTRČ:</speaker>

               <p>Hvala lepa. Po našem pregledu v poslanski skupini je predlog korektno pripravljen.
               Neobičajno je sicer, da smo občutljivi do obrazložitve, ampak mislim, da kljub temu
               kaže zadnji stavek obrazložitve ali črtati ali razumeti drugače. Za kaj gre - "seveda
               pa ni nobene ovire, da teh predlogov ne bi povzeli poslanci tega sklica" in do sem je
               v redu. Od tu naprej pa piše, "in jih po sprejetju tega sklepa..." Jaz vem in poznam
               primere, kjer so poslanci tega sklica, ne da bi vedeli, kaj se bo zgodilo, že pred
               sprejetjem tega sklepa vložili ali pa pristopili k istim zakonom. Če bomo sprejeli
               tako obrazložitev, bo pomenilo, da bodo morali to še enkrat narediti. Ali je to naša
               želja, ali naj štejemo, da tam, kjer je bilo opravljeno, pač velja, ne pa zahtevamo
               formalno od poslancev, da naslednji dan še enkrat vlagajo te zakone. Jaz bi
               predlagal, da tako mojo razlago sprejmemo in da zato tam, kjer sem rekel, poslanci
               tega sklica od tukaj naprej pač to obrazložitev ugotovimo zapisniško, da nismo tako
               razumeli. Hvala lepa.</p>
            </sp>
            <sp xml:id="SDZ2-Redna-03-1997-03-25.sp48">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Potrč. Ravno v tem je problem, da smo želeli s tem sklepom
               vzpostaviti stanje, za katerega bi rekli, da je nekako jasno, da je čisto. Sedaj
               moram povedati, da sem sam razumel to zadnjo besedo, ta zadnji stavek tudi tako, da
               če želimo povsem čisto situacijo, da bi pravzaprav od danes naprej, od današnjega
               sklepa naprej, bili vsi poslanci izenačeni in da bi vsi poslanci znova vložili te
               zakone v zakonodajni postopek, tisti seveda, ki želijo. To se mi zdi edini korekten
               način, da bomo začeli z neke jasne slike. Poglejte, sicer se nam bo zgodilo, da bomo
               prišli v neko situacijo, ki ne bo najbolj jasna. Mislim, da ne bo nobene ovire, znano
               je, imamo tudi vse spise, vaše vloge, in bi lahko poslanci takoj to obnovili in bi
               začeli od današnjega sklepa naprej. Gre pa za interpretacijo, kajti če bodo stvari
               nejasne, bo ponovno šlo potem ali do Komisije za poslovnik in tako naprej in tako
               naprej. To smo želeli torej, da danes poslanci vlagajo, če želijo, v zakonodajni
               postopek zakone, ki so bili vloženi v prejšnjem sklicu. Gospod Potrč ima repliko,
               potem pa gospod Jelinčič.</p>
            </sp>
            <sp xml:id="SDZ2-Redna-03-1997-03-25.sp49">

               <speaker>MIRAN POTRČ:</speaker>

               <p>Gospod predsednik, stvar ni tako zelo bistvena, da bi zaradi tega, bom rekel, karkoli
               propadlo. Jaz se oglašam bolj zato, ker trdim, da je stvar poslovniško možna, kar se
               tiče jasnosti, pa gre samo za dejansko stanje, ne za pravne rešitve. Jaz mislim, da
               je naša služba sposobna ugotoviti, kje pri zakonih, ki so tukaj navedeni, so že
               sopodpisani naknadno tudi poslanci tega sklica - to najbrž ni noben problem ugotoviti
               - in tam bodo zakoni vloženi. Kjer pa tega ni, pač ne bodo vloženi. Formalno je pa to
               možno, ker vi veste, da je možno vložiti zakon, ki je že v proceduri, dokler je,
               ponovno, pa potem predsednik reče, da bo počakal tako dolgo, dokler ne bo šel iz
               procedure. Kdor ga je eventualno ta moment že vložil, pač počaka do današnjega dne,
               do tega sklepa, da je šel iz procedure, pa se obnovi njegov zakon. Če boste pa
               menili, da je treba še enkrat vlagati zaradi tega, da bo manj dela za službo pa več
               za poslance, lahko sklenemo tudi tako. Hvala.</p>
            </sp>
            <sp xml:id="SDZ2-Redna-03-1997-03-25.sp50">

               <speaker>PREDSEDNIK JANEZ PODOBNIK:</speaker>

               <p>Gospod Jelinčič ima besedo.</p>
            </sp>
            <sp xml:id="SDZ2-Redna-03-1997-03-25.sp51">

               <speaker>ZMAGO JELINČIČ:</speaker>

               <p>Gospod predsednik in kolegi! Še eno vprašanje se poraja pri tej zadevi. Recimo, da je
               zakon, ki ga je vložil poslanec, ki je bil v prejšnjem sklicu in je v zdajšnjem
               sklicu, recimo v drugi ali v tretji obravnavi; če mora poslanec zdaj ponovno vlagati
               zakon s svojim podpisom, to pomeni, da prva in druga obravnava iz prejšnjega sklica
               ne veljata več in je potrebno vse začeti še enkrat. Zato sodim, da je smiselno, da
               službe poiščejo zakone, pri katerih so poslanci iz prejšnjega in sedanjega sklica
               vlagatelji zakona in da se potem zadeva nadaljuje. Ker če bomo pristali na to, da
               morajo poslanci ponovno vlagati, v tem primeru se kompleten postopek začne še enkrat
               znova.</p>
            </sp>
            <sp xml:id="SDZ2-Redna-03-1997-03-25.sp52">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Jelinčič. O tem vprašanju smo razpravljali tudi na seji kolegija.
               Ugotovili smo, da sta samo dva taka zakona, ki sta že prešla vsaj prvo fazo
               obravnave, to sta zakon o turistični taksi in pa zakon o posegih v prostor.
               Dogovorili smo se, da tudi ta dva zakona pričneta postopek od začetka. Mislim, da sta
               dva, tista dva zakona, ki sta tukaj zapisana v tem pregledu. Lahko pa sem se zmotil
               in je še kakšen več. Poudarjam pa, da je bila tudi osnovna želja tega sklepa ta, da
               pač nekako pričnemo korektno nov zakonodajni postopek. Tudi eden od razlogov, da smo
               sprejeli tak sklep in da smo lahko te zakone uvrstili na ta spisek, je bil ta, da pač
               upoštevamo, da ni nihče od poslancev formalno pristopil kot predlagatelj. Če sprejmem
               vašo razlago, potem vsi tisti zakoni, h katerim ste že napovedali predlagateljstvo v
               tem mandatu, bi lahko bili na nek način sporni na tem spisku.</p>
               <p>Zato predlagam, da sprejmemo sklep, kot je zapisan, in da se potem poslanke in
               poslanci ponovno odločite za predlagatelje in zakone vložite v zakonodajni postopek.
               Gospod Henigman.</p>
            </sp>
            <sp xml:id="SDZ2-Redna-03-1997-03-25.sp53">

               <speaker>BENJAMIN HENIGMAN:</speaker>

               <p>Hvala za besedo. Gospod predsednik! Mislim, da ni zadeva tako preprosta, kot ste
               razpravljali na kolegiju. Vprašanje so tudi zakoni, ki smo jih podedovali in katere
               je vložila vlada in so celo v tretji obravnavi. Če bomo sprejeli tak sklep, potem je
               neenakopraven položaj do zakonodaje, ki jo je predlagala prejšnja vlada, in
               zakonodaje, ki je v postopkih na osnovi predlogov poslancev. V imenu poslanske
               skupine Slovenskih krščanskih demokratov zato prosim za pol ure odmora, da se
               opredelimo do tega vprašanja. Hvala.</p>
            </sp>
            <sp xml:id="SDZ2-Redna-03-1997-03-25.sp54">

               <speaker>PREDSEDNIK JANEZ PODOBNIK:</speaker>

               <p>Sejo prekinjam. Sejo nadaljujemo ob 14.30 uri.</p>
               <p>(Seja je bila prekinjena ob 12.32 uri in se je nadaljevala ob 14.43 uri.)</p>
            </sp>
            <sp xml:id="SDZ2-Redna-03-1997-03-25.sp55">

               <speaker>PODPREDSEDNICA DR. HELENA HREN-VENCELJ:</speaker>

               <p>Pozivam poslance, da bi nadaljevali 3. sejo Državnega zbora. Prosim, če zavzamete
               svoja mesta.</p>
               <p>Spoštovani poslanci in gostje! Na željo večine poslancev bomo končali današnjo sejo
               ob 18.00 uri, ker imajo nekateri še nekatere druge obveznosti.</p>
               <p>Pri 1. točki dnevnega reda smo ostali in najprej moramo ugotoviti sklepčnost. (67
               prisotnih.) Torej, sklepčni smo. Besedo pa ima gospod Henigman.</p>
            </sp>
            <sp xml:id="SDZ2-Redna-03-1997-03-25.sp56">

               <speaker>BENJAMIN HENIGMAN:</speaker>

               <p>Spoštovani! Poslanska skupina se je odločila, da predlaga, da se pri ugotovitvenem
               sklepu, ki velja za zakone, ki so v proceduri, kjer pa ni več poslancev prejšnjega
               sklica, ker niso bili izvoljeni, črta zadnji odstavek obrazložitve. Mislim, da je to
               predlagal tudi gospod Potrč.</p>
               <p>Ocenjujemo, da lahko ta zadnji stavek zamegljuje situacijo oziroma proceduro, po
               kateri dela Državni zbor. Če eksplicitno ne navedemo tega zadnjega stavka, to še
               zmeraj ne pomeni, da ni potrebno oziroma da ni možno vlagati zakonov, ker nam jih pač
               ustava Republike Slovenije kot poslancem to omogoča. V izogib temu, da bi prišlo do
               podvajanja predlogov oziroma ponovnega vlaganja, tudi tako se lahko to bere,
               predlagamo, da se zadnji stavek črta. S tem je v bistvu namen tega sklepa dosežen.
               Hvala.</p>
            </sp>
            <sp xml:id="SDZ2-Redna-03-1997-03-25.sp57">

               <speaker>PODPREDSEDNICA DR. HELENA HREN-VENCELJ:</speaker>

               <p>Prosimo gospoda Henigmana, da vloži pisni amandma. Želi še kdo razpravljati na to
               temo? Poslanska skupina SKD torej predlaga, da se črta zadnji stavek, in sicer:
               "Seveda pa ni nobene ovire, da teh predlogov ne bi povzeli poslanci tega sklica in
               jih po sprejetju tega sklepa ponovno vložili v zakonodajni postopek." Želi morda kdo
               razpravljati? (Ne.)</p>
               <p>Potem bi dali stvar na glasovanje. Ponovno ugotovimo sklepčnost! (67 prisotnih.)</p>
               <p>Kdo je za? (51 poslancev.) Je kdo proti? (4 poslanci.)</p>
               <p>Ugotavljam, da je amandma sprejet.</p>
               <p>Na glasovanje dajem sklep predloga Državnega zbora o ugotovitvi, da je zakonodajni
               postopek v zvezi s predlogi zakonov, ki so jih predlagali poslanci prejšnjega sklica,
               pa niso bili ponovno izvoljeni, končan. Ugotavljamo sklepčnost! (71 prisotnih.)</p>
               <p>Kdo je za? (67 poslancev.) Je kdo proti? (Nihče.)</p>
               <p>Ugotavljam, da je predlagani sklep sprejet.</p>
               <p>S tem zaključujemo to točko dnevnega reda.</p>
               <p>Prehajamo na <title>2. TOČKO DNEVNEGA REDA, to je na OBRAVNAVO PREDLOGA ZAKONA O
                  RATIFIKACIJI SPORAZUMA MED REPUBLIKO SLOVENIJO IN REPUBLIKO BOSNO IN HERCEGOVINO O
                  REDNEM ZRAČNEM PROMETU.</title> Predlog zakona je v obravnavo zboru predložila Vlada
               Republike Slovenije. Želi predstavnik vlade besedo? (Ne.) Predlog zakona je
               obravnaval tudi Odbor za mednarodne odnose kot matično delovno telo. Želi besedo
               poročevalec odbora? (Ne.) Želi besedo predstavnik Sekretariata za zakonodajo in
               pravne zadeve? (Ne.) Želijo besedo predstavniki poslanskih skupin? (Ne.)</p>
               <p>Potem je beseda na voljo poslankam in poslancem. Ker ne želi nihče razpravljati in
               ker k predlogu zakona do začetka obravnave ni bil predložen noben pisni amandma,
               predlagam zboru, da skladno z drugim odstavkom 213. člena poslovnika Državnega zbora
               sklene, da bo glasoval le o predlogu zakona v celoti. S tem v zvezi vas želim
               opozoriti, da navedeni predlog sklepa ne bo sprejet, če mu bo nasprotovala najmanj
               1/3 navzočih poslancev. Želi v zvezi s predlaganim sklepom kdo razpravljati?
               (Ne.)</p>
               <p>Ker ne želi nihče razpravljati, zaključujem razpravo in dajem predlog sklepa na
               glasovanje. Ugotavljamo sklepčnost! (70 prisotnih.)</p>
               <p>Kdo je za? (63 poslancev.) Je kdo proti? (1 poslanec.)</p>
               <p>Ugotavljam, da je predlog sklepa sprejet.</p>
               <p>Dajem na glasovanje predlog zakona v celoti. Ugotovimo sklepčnost! (65
               prisotnih.)</p>
               <p>Kdo je za predlog akta v celoti? (67 poslancev.) Je kdo proti? (Nihče.)</p>
               <p>Ugotavljam, da je predlog zakona v celoti sprejet.</p>
               <p>Prehajamo na <title>3. TOČKO DNEVNEGA REDA - NA OBRAVNAVO PREDLOGA ZAKONA O POROŠTVIH
                  REPUBLIKE SLOVENIJE ZA OBVEZNOSTI IZ POGODB O NAJETJU POSOJIL MEDNARODNE BANKE ZA
                  OBNOVO IN RAZVOJ ZA PROJEKT OŽIVITVE NALOŽBENE DEJAVNOSTI V SLOVENIJI - hitri
                  postopek.</title> Predlog zakona je v obravnavo zboru predložila Vlada Republike
               Slovenije. Želi predstavnik vlade besedo? (Ne.) Predlog zakona je obravnaval Odbor za
               finance in monetarno politiko kot matično delovno telo. Prosim poročevalca, da
               predstavi mnenje odbora o predlogu zakona.</p>
            </sp>
            <sp xml:id="SDZ2-Redna-03-1997-03-25.sp58">

               <speaker>MAG. JANEZ KOPAČ:</speaker>

               <p>Hvala za besedo. Odbor predlog zakona podpira. Podpira prav tako tudi hitri postopek.
               Na sami seji odbora je bila predstavljena zgodovina sprejemanja tega zakona, ki je
               zaradi tega, ker ni bil tako zelo pomemben, na nek način vedno izpadel iz različnih
               dnevnih redov. Na koncu se je uvrstil na dnevni red zadnje seje Državnega zbora v
               prejšnjem sklicu, ki pa se je še pred to točko razpustil. Odbor za finance in
               monetarno politiko se je samo pozitivno opredelil do poprejšnjega pozitivnega mnenja
               starega odbora in seveda predlagal tudi Državnemu zboru, da predlog zakona sprejme.
               Gre pa za sredstva, ki so bila v predhodnih pogajanjih s Svetovno banko že odobrena
               in so namenjena oživitvi naložbene dejavnosti v Sloveniji. Gre za precej obsežna
               sredstva in gre po neformalnih zatrdilih Svetovne banke za zadnji kredit pod tako
               ugodnimi pogoji, ki ga bodo dali naši državi, ker pač že presegamo tisti cenzus bruto
               domačega proizvoda na prebivalca, do katerega oni sploh še sodelujejo v neki
               državi.</p>
               <p>K predlogu zakona smo predlagali tudi dva redakcijska amandmaja, in sicer k 1. in 2.
               členu. Odbor predlaga Državnemu zboru, da predlog zakona sprejme skupaj s tema dvema
               redakcijskima amandmajema. Hvala.</p>
            </sp>
            <sp xml:id="SDZ2-Redna-03-1997-03-25.sp59">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala gospod Kopač. Želi besedo predstavnik Sekretariata za zakonodajo in pravne
               zadeve? (Ne želi.) Želijo besedo predstavniki poslanskih skupin? (Ne želijo.) Besedo
               dajem poslankam in poslancem.</p>
               <p>Prosim. Gospod Špiletič.</p>
            </sp>
            <sp xml:id="SDZ2-Redna-03-1997-03-25.sp60">

               <speaker>BOGOMIR ŠPILETIČ:</speaker>

               <p>Spoštovani! Pred nami je zakon o poroštvih Republike Slovenije za obnovo in razvoj
               oziroma temeljni namen tega zakona je projekt oživitve naložbene dejavnosti v
               Sloveniji. Zaradi tega ne bi smeli dovoliti to, kar se je v preteklosti velikokrat
               dogajalo, da smo relativno dobra in poceni posojila podražili s tem, da so domače
               banke nekorektno in nekritično nabile visoke pribitke in so tako poceni tuja namenska
               posojila na koncu postala draga posojila. V tem primeru za 75 milijonov mark, od tega
               pa kar 65 milijonov pripada Kreditni banki Maribor in pa Novi Ljubljanski banki, ki,
               vsaj po izjavah vladnih predstavnikov, veljata za sanirani, 10 milijonov mark pa za
               Celjsko banko d.d., ki pa je že nastala v tržnih razmerah. Menimo, da ni nobenega
               razloga več, da ne bi tudi domače banke ob tem, ko bo država dala garancijo, zavezala
               k temu, da ta garancija velja le pod pogojem, če bodo ti krediti dani končnim
               porabnikom za isto maržo, kot jo zaračunava Mednarodna banka za obnovo in razvoj.
               Zato predlagamo amandma k 1. členu k tretji alinei, in sicer - nekoliko kasneje, se
               opravičujem, ga bomo podali pisno - da se podpičje spremeni v piko in pa doda nov
               stavek, ki se glasi: "Za kredite po tem zakonu pa slovenske banke ne bodo
               zaračunavale višje marže, kot jo zaračunava Mednarodna banka za obnovo in razvoj."
               Hvala.</p>
            </sp>
            <sp xml:id="SDZ2-Redna-03-1997-03-25.sp61">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala. Želi še kdo razpravljati? (Ne.) Zaključujem splošno razpravo in prehajamo k
               obravnavi členom. Zboru predlagam, da skladno z zadnjo alineo 189. člena poslovnika
               razpravlja in glasuje o vseh tistih členih skupaj, h katerim niso bili vloženi
               amandmaji. Ugotovimo sklepčnost! (68 prisotnih.)</p>
               <p>Kdo je za? (65 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>V razpravo dajem 1. člen amandmaja in amandma k 1. členu Odbora za finance. Vsebino
               imate priloženo, v poročilu matičnega delovnega telesa. Čakamo pa še amandma
               Socialdemokratske stranke, ki ga je gospod Špiletič napovedal. Besedo ima zdaj
               predstavnik Vlade.</p>
            </sp>
            <sp xml:id="SDZ2-Redna-03-1997-03-25.sp62">

               <speaker>ANDREJ SIMONIČ:</speaker>

               <p>Spoštovane poslanke in poslanci! Projekt oživitve gospodarskega razvoja in strategija
               prestrukturiranja je bila sprejeta že v parlamentu leta 1993. Ta projekt predvideva
               prestrukturiranje bančnega in realnega sektorja, pri čemer so sredstva iz tega
               projekta oziroma posojila, o katerih danes govorimo, namenjena prestrukturiranju
               realnega sektorja, ki je že privatiziran, torej ima prvo soglasje oziroma za zasebna
               podjetja. Rad bi samo opozoril na vprašanje obrestne mere, ki je seveda eno glavnih
               vprašanj v tem primeru.</p>
               <p>Gre za posojilo svetovne banke, ki se obrestuje po obrestni meri LIBOR+5%, kar je
               marža svetovne banke. Ta marža v višini 5% se povečuje oziroma zmanjšuje za stroške,
               tako da je povprečna marža ob upoštevanju teh stroškov 0,23%. Rad bi poudaril, da je
               ta marža, ki jo obračunava svetovna banka, seveda zelo nizka zato, ker je pogoj za
               črpanje posojila poroštvo države, o katerem danes govorimo. Ko pa govorimo o maržah
               poslovnih bank, ki jih bodo seveda morale obračunavati, ko bodo to posojilo naprej
               plasirale subjektom, ki bodo to posojilo uporabili za razvoj oziroma za investicijsko
               oživitev, pa je potrebno poudariti, da te marže ne gre enačiti z maržo, ki jo
               zaračunava svetovna banka. Namreč, ta marža seveda obsega tudi riziko, ki ga banka
               nosi. V primeru, da prejemnik posojila ne vrne, seveda banka ta riziko nosi sama.
               Poroštvo, o katerem vi danes sklepate, je namenjeno izključno v primeru, če banka ne
               bi bila plačevita oziroma če bi bila plačilno nesposobna, kar pa je zanemarljiva
               možnost. Marža, ki jo zaračunava poslovna banka, je ravno zaradi tega rizika čisto
               drugačna od marže, ki jo zaračunava Svetovna banka, ki posojilo daje.</p>
               <p>Opozarjam pa, da je skorajda nemogoče maržo omejiti z neko absolutno številko, ker je
               odvisna tudi od rizičnosti subjekta, ki posojilo prejme. Tako da bo ta marža verjetno
               diferencirana po odločitvi poslovne banke.</p>
               <p>Rad bi še poudaril, da ko bo prišlo do izvedbe tega posojila in bo na podlagi določb
               zakona, o katerem danes govorimo, prišlo do sklepanja pogodb med prejemnikom
               posojila, poslovno banko in pa porokom, da bomo v tej pogodbi seveda določili neke
               okvire, v katerih se bodo marže gibale. Že v tem trenutku pa lahko povem, da je sklep
               organov upravljanja v Celjski banki, da bo marže omejil na približno velikost 2%;
               pričakujemo, da bodo tudi ostale banke temu sledile. Poudarjam, 2% bo nekje povprečna
               marža, ki pa bo seveda diferencirana glede na posameznega uporabnika posojila. Ne gre
               pa enačiti marže, ki jo sprejema Svetovna banka, z maržami, ki jih bodo zaračunavale
               poslovne banke, zaradi razlike v rizičnosti. Hvala lepa.</p>
            </sp>
            <sp xml:id="SDZ2-Redna-03-1997-03-25.sp63">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala. Želi še kdo besedo? Prosim, gospod Jelinčič.</p>
            </sp>
            <sp xml:id="SDZ2-Redna-03-1997-03-25.sp64">

               <speaker>ZMAGO JELINČIČ:</speaker>

               <p>Hvala lepa. Samo eno vprašanje predstavniku vlade. Kot je meni znano, ko sem dobil
               podatke, da zaračunava svetovna banka 0,3% maržo, tukajle pa govorimo, da bo marža,
               ki jo bodo izračunavale naše banke, okrog 2%, slišal sem celo, da bodo 3% marže.
               Mislim, to je desetkratna razlika, zato bi rad pojasnilo. Ali bodo res samo banke
               služile na slovenskem gospodarstvu? Ali ne bi bilo morda bolje te marže znižati,
               banke bi malo manj zaslužile, ampak bi slovensko gospodarstvo lažje dihalo in se
               hitreje razvijalo!</p>
            </sp>
            <sp xml:id="SDZ2-Redna-03-1997-03-25.sp65">

               <speaker>PODPREDSEDNICA DR. HELENA HREN-VENCELJ:</speaker>

               <p>Prosim gospod Hvalica.</p>
            </sp>
            <sp xml:id="SDZ2-Redna-03-1997-03-25.sp66">

               <speaker>IVO HVALICA:</speaker>

               <p>Hvala lepa gospa podpredsednica. Smo v novem sklicu, ne poznamo še ljudi. Pravkar smo
               imeli predstavnika vlade tukaj, ki se ni predstavil, niti ne vem, kdo je, lahko da je
               predstavnik vlade, lahko da ni, ne vem. Torej bi prosil tiste, ki tukaj nastopijo, da
               predstavijo. Vprašal sem tudi nekatere pozicijske poslance, pa ga ne poznajo. Torej
               velja za tega gospoda, ki je pravkar nastopil, in bi prosil tudi vse ostale, ki
               pridejo, da povedo koga predstavljajo in kako jim je ime. Hvala lepa.</p>
            </sp>
            <sp xml:id="SDZ2-Redna-03-1997-03-25.sp67">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala. Besedo ima gospod Špiletič.</p>
            </sp>
            <sp xml:id="SDZ2-Redna-03-1997-03-25.sp68">

               <speaker>BOGOMIR ŠPILETIČ:</speaker>

               <p>Najprej me moti to, da smo v Sloveniji začeli izumljati besede, ki naj bi olepšale
               situacijo. Če gospodarstvo nima denarja, da bi plačevalo, pravimo, da je nelikvidno,
               če banke ne bodo imele denarja, pravijo, da bodo pa neplačevite. Sedaj ne vem, ali
               bomo potrebovali slovensko - slovenski slovar. Zato bi prosil, da se strokovna
               terminologija uporablja enotno, ne pa, da se tudi s temi poizkusi zavaja poslance, da
               bi ja ne sprejeli tisto, kar ni nekomu povšeči.</p>
               <p>Drugo. Ne morem sprejeti argumenta predstavnika vlade, ki pravi, da bo marža svetovne
               banke 0,23%, da bo pa marža domačih bank kar 10 krat višja. Gospod Jelinčič je rekel,
               praktično 15 krat višja.</p>
               <p>Tretjič. Ta zakon naj bi bil pravzaprav sprejet že lansko leto v jeseni. Če te tri
               banke, ki se pogajajo z Mednarodno banko za obnovo in razvoj, še do danes nimajo za
               seboj konkretnih primerov in da teh podjetij niso še dokončno ocenile, ali gre za
               visoka tveganja ali gre za nizka tveganja oziroma če do danes te banke še niso
               izbrale najboljše naložbe in zaradi tega zahtevajo višjo maržo, potem je resnično
               laž, da so slovenske banke sanirane in da so sposobne iti v mednarodno konkurenco.
            </p>
            </sp>
            <sp xml:id="SDZ2-Redna-03-1997-03-25.sp69">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala. Želi morda gospod državni sekretar iz Ministrstva za finance, Andrej Simonič
               kaj dodati k temu?</p>
            </sp>
            <sp xml:id="SDZ2-Redna-03-1997-03-25.sp70">

               <speaker>ANDREJ SIMONIČ:</speaker>

               <p>Spoštovane poslanke in poslanci! Opravičujem se za prej, ker sem se pozabil
               predstaviti. Moje ime je Andrej Simonič in ne Simončič, sem pa državni sekretar v
               Ministrstvu za finance.</p>
               <p>Glede obrestnih mer bi samo podal primerjavo z obrestnimi merami v OECD deželah, in
               sicer v Italiji 5,4%, Španija 5%, Danska 4,9%, Švedska 3,3%, najnižja po podatkih, s
               katerimi razpolagam, je Belgija z 1,95. Poudaril bi rad samo še enkrat. Ta posojila,
               ki jih poslovne banke odobravajo svojim komintentom, so do neke mere rizična za
               banko. Banka bo glede na to rizičnost določila različno obrestno mero. To je vse.
               Hvala.</p>
            </sp>
            <sp xml:id="SDZ2-Redna-03-1997-03-25.sp71">

               <speaker>PREDSEDNICA DR. HELENA HREN-VENCELJ:</speaker>

               <p>Hvala, gospod Simonič. Opravičujem se, ker sem vaše ime napačno prebrala. Na
               dokumentu Vlade Republike Slovenije je namreč napačno zapisano. Želi morda še kdo
               besedo? Gospod Kopač.</p>
            </sp>
            <sp xml:id="SDZ2-Redna-03-1997-03-25.sp72">

               <speaker>MAG. JANEZ KOPAČ:</speaker>

               <p>Hvala za besedo. Diskusija o višini obrestne marže pri bankah posojilojemalkah tega
               kredita se je razvila že na seji odbora. Tam smo potem sprejeli tudi nek priporočilni
               sklep vladi. Najprej je bilo treba razjasniti in je nekaj časa trajalo, da smo si vsi
               člani odbora razjasnili, da mi kot zakonodajna oblast ne moremo vplivati neposredno
               na višino te marže. Lahko pa vlada sugerira Svetovni banki, kajti z njo ima stik, da
               ona poskuša od poslovnih bank v Sloveniji, ki bodo najemale te kredite, doseči neko
               omejitev. Gospod Špiletič je danes potem amandma preoblikoval v smeri, ki je bolj
               smiselna, to je, da naj država v bankah, ki so v državni lasti, doseže znižanje te
               marže. Besedilo tega amandmaja - prebral ga nisem, ampak kolikor sem ga prej poslušal
               v razpravi - je tako, da pomeni, da bi potem marža teh bank ob tej razliki, ki jo je
               razložil gospod Simonič, torej one morajo prevzemati riziko, Svetovna banka ga pa ne,
               s tem amandmajem se pa poskuša izenačevati dve marži, ki sta zaračunani za povsem
               različne zadeve. Eno je z rizikom, eno je brez rizika. Treba se je zavedati, da banke
               zaračunavajo marže glede na rizik in če ta rizik obstaja - pri Svetovni banki napram
               Sloveniji ne obstaja, pri slovenskih bankam napram podjetjem pa obstaja - sta ti dve
               marži nujno različni. Zato tak amandma pomeni, da nobena banka, pa ne glede na to,
               ali je v državni lasti, ali je privatna, takega kredita ne bo vzela. To pa zato, ker
               je prepovedano zaračunati maržo za rizik, ki pa je dejanski. Tak amandma bi vzporedno
               zahteval samo to, da bi v proračunu zagotovili poseben denar, ki bi ga plačali
               dotični poslovni banki, čeprav je v državni lasti, da se ji pokrije morebitni izpad
               kredita, ki ga je dala nekemu podjetju, pa ga to ni vrnilo. Drugače pa si ona sama
               dela zalogo pri sebi s tem, da zaračunava maržo. Če je to 2% ,kot je omenil gospod
               Simonič, se mi to zdi, verjemite, zelo malo. Poslovna praksa v Sloveniji kaže, da so
               marže tudi za manj rizične bančne posle, kot je dajanje kreditov za prestrukturiranje
               bistveno višje od 2%. Želel bi poudariti samo to. Mi kot zakonodajalec lahko sicer
               sprejmemo tak amandma, vendar se moramo zavedati, da potem črpanja tega kredita ne
               bo. Potem je bolje reči, da se ta zakon zavrne in da se torej tega kredita ne najame.
               To je tudi možno. Navsezadnje ne bi bila nobena tragedija, če bi tega kredita ne
               dobili, bilo bi pa vsekakor dobro, da bi ga, ker gre za relativno poceni
               sredstva.</p>
               <p>Druga varianta pa je, da samo manj trdo, kot je z amandmajem, tako zavezujočim, kot
               sem slišal, da je predlog, sugeriramo lastniku, to pa je, neposredni lastnik obeh
               bank v sanaciji je ta hip Agencija za sanacijo bank, da doseže, da pri oblikovanju
               poslovne politike teh dveh bank le-ti ,torej ti dve banki, zaračunavata čim nižjo
               možno maržo. Druge poti pravzaprav ne vidim. Če pa amandma zahteva uskladitev ali pa
               enako višino obeh marž, potem se je pa treba zavedati, da črpanja tega kredita ne bo,
               ker tudi državna banka ni tako nespametna, da bi ob takih pogojih sploh bila
               zainteresirana za črpanje tega kredita. Treba pa se je zavedati tudi to, da si teh
               treh bank - Celje, Ljubljana, Maribor ni izmislila slovenska oblast, ampak se jih je
               za svoje partnerice izbrala Svetovna banka. Na njeno poslovno politiko pa mi
               neposredno seveda ne moremo vplivati. Iz vsega tega sledi, da nasprotujemo amandmaju,
               ki ga je predlagal gospod Špiletič, in predlagam, da se predlog zakona sprejme v
               obliki, kot ga je predlagala Vlada. Hvala lepa.</p>
            </sp>
            <sp xml:id="SDZ2-Redna-03-1997-03-25.sp73">

               <speaker>PODPREDSEDNICA DR. HELENA HREN VENCELJ:</speaker>

               <p>Hvala, gospod Kopač. Gospod Pukšič želi razpravljati.</p>
            </sp>
            <sp xml:id="SDZ2-Redna-03-1997-03-25.sp74">

               <speaker>FRANC PUKŠIČ:</speaker>

               <p>Hvala za besedo. Rečeno je že bilo, da smo o tej zadevi razpravljali na Odboru za
               finance 13.3.</p>
               <p>Rečeno je bilo tudi, da se o tem kreditu, tako je zapisano v Poročevalcu, pogovarja
               in dogovarja že od lanskega leta, nekje od poletja. Ne takrat in ne sedaj po tem
               sklepu, ki ga je Odbor za finance sprejel, nismo od vlade slišali, da se je s temi
               našimi slovenskimi bankami dogovorila in pogovorila in bi imeli konkretne predloge in
               številke. Torej nič od vsega tega. Seveda je najlepše zadevo sprejeti, potem pa pluti
               v kalnih vodah. Iz Gospodarske zbornice vidimo, da so recimo obresti Ljubljanske
               banke v marcu 10%, SKB-ja 9,75%, banke Celje 10,5%. Po drugi strani je iz tega istega
               poročila razvidno, da je v februarju letošnjega leta bilo število pravnih oseb z
               blokiranim žiro računom na 5 dni 7.245 ali če govorimo o številu zaposlenih, 90.721.
               Povprečni znesek blokiranih sredstev je preko 71 milijard. Pa dajmo, no, enkrat v tem
               parlamentu reči bobu bob. Pa recimo, OK, najamemo ta kredit, damo poroštvo, to je
               zopet dodatna sanacija bank. V redu, dajmo to podpirati, gospodarstvo pa naj "crkne".
               Saj nam tako ali tako ni nič do tega, saj nam je čisto vseeno, kako gospodarstvo
               posluje. Dajmo se zavzeti, dajmo, da bodo obresti bank čim večje, da bodo lahko
               poslovale. Saj nas ne zanima gospodarstvo. Javno to povejmo. Če pa hočemo resnično
               pomagati temu gospodarstvu, če pa resnično hočemo, pa dajmo v rezerve državnega
               proračuna, če bodo izmerili, katero podjetje je izpadlo, da ne bo moglo plačevati
               tega kredita, ampak večini bomo na ta način pomagali. Pa jaz mislim, da ni tu
               potrebno velike filozofije. Dovolj je samo, da povemo, kaj bi sploh radi. Poslušajte,
               dogaja se popolnoma enako. Država Slovenija ima neke sklade in preko teh skladov bi
               sofinancirala neke zadeve v lokalni skupnosti, ko pridemo in z banko ugotovimo,
               kakšne so obresti, ugotovimo, da so višje, kot pa, če nam banka da kredit, ker lahko
               plujejo in določajo svojo obrestno mero točno takšno, kakršno hočejo. Jaz mislim, da
               je že skrajni čas, da povemo, ali bomo ali ne bomo za to gospodarstvo kaj naredili.
               Pa naj bo, če imamo v proračunu za vse druge zadeve, pa naj bo potem pač del rezerve
               tudi za odplačevanje takšnih, ki pač sami ne bodo mogli. Mislim pa, da bodo kriteriji
               tako nastavljeni, da ravno kredita ne bo mogel dobiti vsak.</p>
               <p>Na odboru je bilo rečeno, da je 3% obresti, da je 0,23 marža, no, in potem pridemo na
               3,23%, potem pa seveda dodamo slovenske procente zraven, pa smo zopet na 10% in smo
               tam, kot smo pač bili vedno. Absolutno predlagam in mislim, da je prav, da se pač ta
               amandma podpre in sprejme. Hvala.</p>
            </sp>
            <sp xml:id="SDZ2-Redna-03-1997-03-25.sp75">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala, gospod Pukšič. Gospod Špiletič želi ponovno.</p>
            </sp>
            <sp xml:id="SDZ2-Redna-03-1997-03-25.sp76">

               <speaker>BOGOMIR ŠPILETIČ:</speaker>

               <p>Samo na tri stvari v zvezi z razpravo gospoda Kopača bi želel opozoriti. Rekel je,
               no, saj ne bi bila velika škoda, če teh kreditov ne dobimo, dobro bi pa bilo, če jih.
               Jaz ne vem zdaj, ali iz vlade prihajajo v ta parlament predlogi, če bo, bo, če ne bo,
               ne bo. Prosim predstavnika vlade, da pride sem za to govornico in jasno in glasno
               pove: je potreben ali ni potreben; če ni potreben, potem predlagam, da potegnete
               zakon nazaj in se ne gremo vsi skupaj te igre.</p>
               <p>Naslednje, na kar je opozoril, je to, da morajo s tem v zvezi banke Slovenije
               prevzemati riziko in da so zato upravičene do višjih marž kot pa banke v tujini. Res
               je pa tudi nekaj drugega, na kar pa gospod Kopač pozablja, da te tri banke bodo
               pravzaprav z državno pomočjo prišle do svojega denarja na eni strani, ki ga bodo
               potem na drugi strani plasirale; ne bodo rabile vsak dan skrbeti, ali bodo od občanov
               dobile vezane vloge ali bodo, ne vem, od koga drugega dobile neke depozite, na katere
               bodo plačevale bistveno višjo obrestno mero, kot jo bodo pa v tem primeru. V tem
               primeru seveda bi bile tudi upravičene do višjih marž na drugi strani, ko bodo
               kredite dajale. V tem primeru dobijo pa z državno garancijo kredit kot svojo kreditno
               sposobnost, zaradi tega ni utemeljen razlog, kot ga vi navajate, za višje marže.</p>
               <p>In pa še tretje: menim, da vsaka banka mora imeti tudi razvojno politiko, kajti sama
               si mora na dolgi rok ustvarjati komintente, ki bodo njeni bodoči varčevalci. Če bo
               zdaj pa vsako razvojno politiko vsake banke država pokrila iz tega parlamenta, potem
               pa nismo več v tržni ekonomiji, ampak smo tam, kjer smo bili prej.</p>
            </sp>
            <sp xml:id="SDZ2-Redna-03-1997-03-25.sp77">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala, gospod Špiletič. Gospod Kopač, prosim.</p>
            </sp>
            <sp xml:id="SDZ2-Redna-03-1997-03-25.sp78">

               <speaker>MAG. JANEZ KOPAČ:</speaker>

               <p>Hvala za besedo. Prijavil sem se k repliki. Gospod Špiletič, ni bilo točno, kar ste
               navajali. Nisem rekel, da ne bo škoda, če ne dobi Slovenija tega kredita, rekel sem,
               da ne bo tragedija. Škoda pa seveda bo in to škoda v obliki oportunitetnih stroškov,
               kajti če gre za prestrukturiranje slovenskega gospodarstva, se računa, da bi iz tega
               nastala neka potencialna gospodarska korist, ki pa je v tem primeru, če kredita ne
               bo, pač ne bo. Torej, škoda bo, ni pa tragedija. Marsikateri razvojni perspektivi v
               tej državi smo se zaradi politično prestižnih bojev, na žalost, morali že
               odpovedati.</p>
               <p>Drugo. Te banke, ponavljam, ne dobijo kredita z državnim jamstvom. To je državno
               jamstvo napram Svetovni banki. Kot je obrazložil že gospod Simonič, poslovnim bankam
               v Sloveniji pa nihče ne jamči, da bodo dobile vse, kar bodo posodile, nazaj. Mi se ne
               pogovarjamo o zakonu o prevzemu poroštva nad krediti, ki jih daje, ne vem, Banka
               Celje temu in temu podjetju; v tem primeru bi potem seveda Banka Celje bila
               upravičena do zelo majhne marže, ker bi bilo jamstvo 100%-no, da bo ta kredit vrnjen.
               V tem primeru gre za jamstvo Svetovni banki, da bo kredit vrnjen s strani Slovenije,
               poslovne banke pa seveda morajo, tako je v pogodbi oziroma v zakonu napisano, poprej
               postoriti vse, da to izterjajo in samo, če bi propadla banka Celje, Nova Ljubljanska
               banka Ljubljana in Nova kreditna banka Maribor, samo v enem od teh treh primerov bi
               se to poroštvo, o katerem zdaj sklepamo, unovčilo. Predvidevam, da je zelo nerealna
               možnost, da bi katerakoli od teh treh bank propadla in torej si upam trditi, da
               obstaja 99%-na verjetnost, da do vnovčitve poroštva, o katerem ta hip razpravljamo,
               ne bo nikoli prišlo.</p>
               <p>In tretje, kar ste rekli. Oni bodo s pomočjo države prišli do dolgoročnega vira. Na
               nek posreden način je to res. So pač slovenske banke, Slovenija se je pogajala s
               Svetovno banko o tem, da ji sploh odobri tovrsten kredit, ampak ne Sloveniji kot
               državi, pač pa nekim poslovnim bankam. Torej imajo srečo v tem primeru ali pa iz
               vašega konteksta se vidi - imajo srečo, da so pač v Sloveniji, ampak že prej sem
               omenil, ni država Slovenija izbirala, katere tri banke bodo dobile ta kredit od
               Svetovne banke. Svetovna banka jih je sama našla. Kolikor vem, so pač imeli pogovore
               z večimi poslovnimi bankami, pa so se zaradi solidnosti ali pa glede na svoje
               kriterije odločili za te tri. Tako neposredno te tri banke niso bile izbrane zaradi
               tega, ker bi jih sugerirala Republika Slovenija, ampak ker si jih je izbrala Svetovna
               banka sama. Dejstvo pa je naj še enkrat povem - one ne prihajajo s pomočjo države do
               tega denarja neposredno, ker to ni državno poroštvo za to, da bodo krediti njim
               vrnjeni, kar sem pa obrazložil že prej. To se mi je zdelo potrebno pojasniti glede na
               besede, ki ste jih izrekli prej. Hvala lepa.</p>
            </sp>
            <sp xml:id="SDZ2-Redna-03-1997-03-25.sp79">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala, gospod Kopač. Želi še kdo besedo? Ja, predstavnik vlade, ponovno gospod
               Simonič.</p>
            </sp>
            <sp xml:id="SDZ2-Redna-03-1997-03-25.sp80">

               <speaker>ANDREJ SIMONIČ:</speaker>

               <p>Spoštovane poslanke in poslanci! Samo še nekaj pojasnil bom poizkusil podati.
               Poglejte, trenutno je LIBOR plus marža Svetovne banke 3,38%. Če na to dodamo še
               recimo povprečno 2%-no maržo, pridemo do obrestne mere 5,38%, kar je še vedno zelo
               ugodna obrestna mera. Seveda se v vladi zavedamo, da so obrestne mere v Sloveniji
               problem; da so previsoke - tako aktivne kot pasivne obrestne mere in tudi ta kredit
               oziroma ta aranžma, o katerem danes govorimo, je eden od poizkusov k zniževanju
               splošnih obrestnih mer v Sloveniji. Poudaril bi rad, da tako ugodnih dolgoročnih
               kreditov v slovenskem prostoru za slovenske subjekte trenutno ni na voljo in da bi
               sprejem tega zakona o poroštvu omogočil črpanje posojil, ki so bistveno ugodnejša za
               subjekte, ki jih bodo prejeli, kot jih lahko dobijo trenutno na trgu. Po drugi strani
               pa je že logično, da so investicijski projekti relativno bolj rizični od povprečnih
               ostalih posojil, ki so na trgu na voljo in zato je seveda do neke mere utemeljeno, da
               je tudi marža nekoliko višja, čeprav - poudarjam - je še vedno nižja od marž v
               tujini, o katerih sem že prej govoril.</p>
               <p>Prav tako bi rad še enkrat poudaril; tukaj ne gre za poroštvo oziroma jamstvo banki,
               ampak gre za poroštvo Svetovni banki, ki bo posojilo dala. Torej obstaja zgolj
               hipotetična možnost, da bi do tega vnovčenja prišlo samo v primeru stečaja banke, kar
               pa ni realno, tako da ni smiselno govoriti o neki direktni pomoči države, kajti to
               posojilo bi konec koncev lahko tudi sama država prejela in ga potem naprej posojala,
               pa je zaradi vseh ostalih razlogov to preneseno na poslovne banke, v razmerju do
               Svetovne banke pa se s tem, ko država da poroštvo, ohrani enaka rizičnost za
               posojilodajalca, to je Svetovna banka. Poudaril bi rad, da so v pravem tržnem
               gospodarstvu marže svobodne in vsako določanje oziroma vmešavanja s strani države v
               višino marže poslovnih bank je problematično. To je bil tudi eden od problemov v
               pogajanjih s Svetovno banko, kjer že takrat ni bilo sprejemljivo, da bi z državnim
               vmešavanjem določili višino te marže. Hvala.</p>
            </sp>
            <sp xml:id="SDZ2-Redna-03-1997-03-25.sp81">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala. Želi še kdo razpravljati? Gospod Špiletič.</p>
            </sp>
            <sp xml:id="SDZ2-Redna-03-1997-03-25.sp82">

               <speaker>BOGOMIR ŠPILETIČ:</speaker>

               <p>No, običajno je že, da v Sloveniji tisto, kar najprej izgleda poceni, nazadnje
               postane zelo drago.</p>
               <p>Ni dolgo tega, ko sem se pogovarjal z enim od slovenskih direktorjev in povedal mi je
               zgodbo, kakršno bi mi jo lahko najbrž vsak; da sicer obrestne mere v Sloveniji so še
               relativno znosne, vendar je banka zaračunala poleg tega še - ne vem, aranžma kredita,
               še neke stroške, še tretje stroške, četrte stroške in še ne vem kakšne, in je
               povprečna mera, če je izračunal skupaj z vsemi temi stroški, narasla z relativno
               znosnih obresti na 12%. Po drugi strani pa je uspel pri nemški komercialni banki
               dobiti kredit s 5% obrestno mero, in to je navaden komercialni kredit. Mi pa danes na
               tem mestu govorimo o nekem razvojnem denarju, ki naj bi prišel v to državo po neki
               nižji obrestni meri, da bi pospeševal razvojne projekte, vendar mi hočemo našim
               bankam dati zopet to pravico in to možnost, kot so jo imele doslej, da si vzamejo
               tisto, kar si bodo vedno hotele. Če je pač ta osnovni namen takšen, potem to ni več
               zakon o dajanju jamstev zaradi pospeševanja realnega sektorja, ampak je to zgolj še
               kamenček v mozaiku sanacije bank. O tem, da pa ni mogoče na tem mestu danes govoriti
               o tem, da bi se omejila višina marže poslovnih bank, pa menim, da je povsem
               neutemeljno. Tisti, ki jamstvo daje, vednar določa tudi pogoje, pod katerimi je
               jamstvo pripravljen dati. In zadnji čas, menim, da je tu, da začnemo tudi te naše
               slovenske banke opozarjati na to, da je trg, da je tržno obnašanje tudi za njih nujen
               pogoj preživetja. To, da pa se v svobodnem tržnem gospodarstvu prosto določajo marže
               in obrestne mere, gospod Simonič, vemo že dolgo, smo se učili tudi vsi pri skorajda
               istih profesorjih na fakulteti, samo mi šele to pot v pravo tržno gospodarstvo
               gradimo s temi zakoni.</p>
            </sp>
            <sp xml:id="SDZ2-Redna-03-1997-03-25.sp83">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala. Želi morda še kdo besedo? (Ne.) Zaključujem razpravo in prehajamo na
               odločanje, na glasovanje. Ugotovimo sklepčnost! Sklepčni smo.</p>
               <p>Kdo je za amandma Odbora za finance in monetarno politiko, amandma k 1. členu, ki je
               redakcijske narave? (72 poslancev.) Je kdo proti? (Nihče.)</p>
               <p>Ugotavljam, da je amandma odbora k 1. členu sprejet.</p>
               <p>Imamo še amandma poslancev SDS, gospoda Špiletiča in Pukšiča, glasi se pa tako:
               "Marža slovenskih poslovnih bank za posredovanje kreditov iz tega zakona pa ne sme
               presegati marže MBOR." Ugotovimo sklepčnost! (70 prisotnih.)</p>
               <p>Kdo je za? (25 poslancev.) Je kdo proti? (38 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem 1. člen v celoti. Ugotovimo sklepčnost! (59 prisotnih.)</p>
               <p>Kdo je za? (43 poslancev.) Je kdo proti? (13 poslancev.)</p>
               <p>Ugotavljam, da je ta člen sprejet.</p>
               <p>V razpravo dajem 2. člen predloga zakona, in sicer imamo amandma Odbora za finance in
               monetarno politiko k tem členu, ki je tudi1 redakcijske narave, in sicer pravi, da se
               v drugi vrstici beseda "neplačevitosti" nadomesti z besedama "plačilne
               nesposobnosti". To je napaka v poročilu in bi prosila, da vzamete to na znanje.
               Plačilne nesposobnosti. Želi kdo besedo? (Nihče.) Zaključujem razpravo. Prehajamo na
               glasovanje. Ugotovimo sklepčnost! (73 prisotnih.) Na glasovanje dajem amandma k 2.
               členu odbora.</p>
               <p>Kdo je za? (65 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem 2. člen z amandmajem, ki smo ga pravkar sprejeli. Zopet
               ugotavljamo sklepčnost! (71 prisotnih.)</p>
               <p>Kdo je za? (65 poslancev.) Je kdo proti? (Nihče.)</p>
               <p>Ugotavljam, da je 2. člen v celoti sprejet.</p>
               <p>V razpravo dajem ostale člene, h katerim niso bili vloženi amandmaji. Želi kdo
               besedo? (Nihče.) Zato dajem vse preostale člene na glasovanje. Ugotovimo sklepčnost!
               (70 prisotnih.)</p>
               <p>Kdo je za? (63 poslancev.) Je kdo proti? (1 poslanec.)</p>
               <p>Ugotavljam, da so preostali členi sprejeti.</p>
               <p>Opravili smo razprave in glasovanja o posameznih členih. Glasovati moramo še o
               naslovu zakona. Ali želi še kdo razpravljati o naslovu zakona? (Nihče.) Zaključujem
               razpravo in prehajamo na glasovanje.</p>
               <p>Na glasovanje dajem naslov zakona v celoti. Ugotovimo sklepčnost (73 prisotnih.)</p>
               <p>Kdo je za? (58 poslancev.) Je kdo proti? (3 poslanci.)</p>
               <p>Ugotavljam, da je naslov zakona v celoti sprejet.</p>
               <p>Ugotavljam, da sta bila v drugi obravnavi predloga zakona sprejeta amandmaja k 1. in
               2. členu.</p>
               <p>Želi morda še kdo besedo ali vložiti amandma k navedenima členoma? (Ne.) Ker ne želi
               nihče razpravljati, zaključujem razpravo.</p>
               <p>Na glasovanje dajem sprejem zakona v celoti. Ugotovimo sklepčnost! (70
               prisotnih.)</p>
               <p>Kdo je za? (54 poslancev.) Je kdo proti? (8 poslancev.)</p>
               <p>Ugotavljam, da je predlog zakona sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>4. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH
                  ZAKONA O PONOVNI VZPOSTAVITVI AGRARNIH SKUPNOSTI TER VRNITVI NJIHOVEGA PREMOŽENJA
                  IN PRAVIC.</title> To je skrajšani postopek, spremenjen v hitri postopek.</p>
               <p>Predlog zakona je v obravnavo zboru predložil poslanec Miran Potrč in skupina
               poslancev, ki so pristopili kot predlagatelji zakona. Želi predstavnik predlagateljev
               zakona besedo? (Da.) Gospod Potrč, izvolite.</p>
            </sp>
            <sp xml:id="SDZ2-Redna-03-1997-03-25.sp84">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi, spoštovana gospa podpredsednica! Rad bi
               uvodoma povedal in priznal, da se niti najmanj ne štejem kot posebnega poznavalca
               agrarnih skupnosti, da se ne bi ustvarjal vtis, da problematiko izjemno dobro poznam
               in da lahko iz svojih lastnih izkušenj in poznanj dajem vse možne rešitve in možne
               odgovore. So me pa predstavniki agrarnih skupnosti Slovenije prepričali, da je prav
               in pametno tudi za njih reči kako dobro v tem državnem zboru in biti sopodpisnik
               sprememb in dopolnitev zakona, ki naj bi nekatera vprašanja rešil bolje in bolj njim
               v korist, kot so bile rešitve doslej. In to je temeljni razlog, zakaj sem med
               podpisniki zakona tudi bil že v prejšnjem mandatu in, bi rekel, tako tudi ostal v tem
               mandatu.</p>
               <p>Dva temeljna razloga sta, zaradi katerih smo bili poslanci nagovorjeni v imenu
               agrarnih skupnosti, da spremembe in dopolnitve zakona vložimo. Prvi je bil ta, da je
               19. februarja letošnjega leta potekel triletni rok za vložitev zahtevkov za vrnitev
               premoženja agrarnim skupnostim, v času, ko smo mi septembra zakon vložili, pa v
               prejšnjem mandatu pač ni prišel v obravnavo, je pa še nekaj mesecev do tega poteka
               roka bilo.</p>
               <p>Predstavniki agrarnih skupnosti so prepričani, da je koristno, da ne rečem nujno, da
               se podaljša ta rok - naš predlog je za dve leti, kar bi formalno pomenilo 19.2.1999
               ali če bomo zakon malo dlje sprejemali, tudi kakšen dan kasneje - iz razloga, ker
               procedura ustanovitve agrarnih skupnosti in procedura po ustanovitvi vložitve
               zahtevka le ni tako zelo enostavna. Gre za to, da je treba ugotoviti stare pogodbe,
               ugotoviti stare odnose, ugotoviti, kdo je še zdaj interesent, da bi sklenili takšno
               pogodbo pred notarjem, preveriti te stvari in potem na tej podlagi šele vložiti
               eventuelni zahtevek za premoženje, pri tem pa imeti vse potrebne podatke vpisane v
               zemljiški knjigi in podobno. To je bila procedura, ki ni bila zelo enostavna in po
               ocenah agrarne skupnosti je še kar precej vasi v Sloveniji, ki imajo pogoje, da
               ustanovijo agrarno skupnost oziroma vložijo zahtevek za vrnitev premoženja, pa to v
               tem roku, ki je že zapadel, niso storile. Njihov zahtevek bi zapadel in tega ne bi
               mogle ostvariti, zato se nam zdi podaljšanje tega roka za dve leti smotrno.</p>
               <p>Vem, da se, bi rekel postavlja vprašanje, ali je pametno, da državni zbor na neki
               način določa roke in jih vsako leto ali ko potečejo, podaljšuje, ali ne; ampak gre
               za, po mojem prepričanju, toliko pomembne spremembe v sistemu, kjer je treba vedeti,
               da se na novo nismo vsi ali pa niso vsi znali dovolj pravočasno prilagoditi. Mislim,
               da je pametno, da te roke le na nekoliko daljši čas postavimo.</p>
               <p>Drugi razlog, ki so ga navajali predstavniki agrarnih skupnosti pa je bil v tem, da
               se jim ni zdelo smotrno, da bi tisti del "lastništva" ali pa upravičen del članov
               bivše agrarne skupnosti, ki jih ni več ali pa ni njihovih potomcev in dedičev in bi
               po sedanji ureditvi pripadal - da rečem - državi v največji meri oziroma Skladu
               kmetijskih zemljišč in gozdov, kdaj pa kdaj v manjši meri tudi občini, da je to
               pametna rešitev. Po njihovem prepričanju je ta sklad kmetijskih zemljišč in gozdov
               relativno daleč, moral bi potem imeti svojega predstavnika v sleherni agrarni
               skupnosti, ki naj bi potem v imenu sklada oziroma države soodločal. Predstavniki
               agrarne skupnosti so mnenja, da to ne bi bilo niti produktivno niti možno uspešno
               realizirati, zato je njihov predlog, da naj bi se tudi v teh primerih v zakonu stvar
               uredila tako, da bi te deleže pridobili člani agrarnih skupnosti, ki so novo skupnost
               ustanovili, in naj bi oni s tem gospodarili ali imeli pravico, da to razdelijo
               tistim, ki jih bodo na novo kot nove člane agrarne skupnosti sprejeli, ker imajo
               kmetijo na območju te agrarne skupnosti ali pa tam prebivajo. Gre enostavno za to, da
               se premoženje v čim večji meri vrne vasi, da tisti, ki na vasi živijo, z njim
               razpolagajo in o njem odločajo, ne pa da ima država z enim, lahko bolj ali manj
               pomembnim deležem pravic od tega soupravljanja. O tem je tekla razprava že ob
               sprejemu samega zakona. Prve rešitve so šle v tej smeri, pa za začetek tako niso bile
               sprejete. Sedaj pa nas tako ministrstvo kot tudi sekretariat za zakonodajo
               opozarjata, če bi tako rešitev sprejeli, da bi morali še nekaj drugih rešitev ali
               glede statusa same agrarne skupnosti ali pa glede statusa skupne lastnine v tej
               agrarni skupnosti urediti in to bi, če bo naša skupna volja takšna, potem poskušali
               urediti z amandmaji za drugo obravnavo.</p>
               <p>Prosim vas in predlagam, da glede na stališča, ki jih je sprejel matični odbor
               oziroma komisija in ki podpira spremembe in dopolnitve zakona, mi ta zakon v prvi
               obravnavi v okviru hitrega postopka sprejmemo, sprejmemo hkrati tudi sklep, da bomo v
               drugi obravnavi delali v enakem besedilu, pooblastite pa predlagatelje, vlado,
               predstavnike združenja agrarnih skupnosti in predstavnika sekretariata, da se po
               možnosti tekom jutrišnjega dneva usedemo in vidimo, kako skupno oblikovati amandmaje,
               ki po vsebini ne bi bili sporni. Hvala lepa.</p>
            </sp>
            <sp xml:id="SDZ2-Redna-03-1997-03-25.sp85">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala gospod Potrč. Predlog zakona je obravnavala Komisija za nadzor lastninskega
               preoblikovanja in privatizacije kot matično delovno telo.</p>
               <p>Prosim poročevalca gospoda Rejca, da predstavi mnenje komisije o predlogu zakona.
            </p>
            </sp>
            <sp xml:id="SDZ2-Redna-03-1997-03-25.sp86">

               <speaker>IZIDOR REJC:</speaker>

               <p>Spoštovana gospa podpredsednica, gospe in gospodje. Komisija za nadzor lastninskega
               preoblikovanja in privatizacije je na prvi seji 11. t.m. obravnavala spremembe zakona
               o ponovni vzpostavitvi agrarnih skupnosti ter vračanju premoženja in pravic.</p>
               <p>Trije podpisniki na podpisnicah so ta zakon oziroma spremembo dali v proceduro in
               komisija je podprla prej - oziroma v vašem poročilu imate skrajšani postopek, danes
               pa smo to spremenili. Menim, da je to tudi proceduralno prav, ker le tako omogočamo
               tisto, kar je sedaj pred menoj gospod Miran Potrč povedal, da se lahko ta zakon tako
               dopolni, sprememba tako dopolni, da bo lahko uresničljiva v praksi. Člani komisije so
               se zavedali problemov, na katere so bili opozorjeni s strani Sekretariata za
               zakonodajo in pravne zadeve, Ministrstva za kmetijstvo, gozdarstvo in prehrano, kljub
               temu pa smo menili, da je zaradi roka, ki je že potekel in ga je potrebno podaljšati,
               prav, da v proceduralnem delu v Državnem zboru ta zakon čimprej dopolnimo in ga
               napravimo sposobnega za izvajanje. Sekretariat nas je opozori in tudi Ministrstvo za
               kmetijstvo, gozdarstvo in prehrano, da bi bilo potrebno več členov spremeniti in
               zagotoviti skladnost zakona. Naj vam na kratko povem, da si s podatki, ki smo jih
               dobili in ki jih imamo na voljo, v tem primeru izvajanje tega zakona nekako že
               pokriva prek 7.760 hektarjev zemljišč, od tega je kmetijskih zemljišč 2.800 ha in
               gozdov 3.600 hektarjev in ostalega manj uporabnega zemljišča 1.400 hektarjev, skupaj
               7.760. Gre za kar precejšnjo dimenzijo. Povedati vam moram, da je to eden tematskih
               sklopov in področje, ki sega v srednji vek. Mnogi za to nismo do sedaj vedeli oziroma
               do pred nekaj let nazaj, sedaj pa, ko imamo priliko spoznavati to zgodovinsko
               lastnino in te agrarne skupnosti, naj vam povem, da so mnogi slovenski državljani
               solastniki agrarnih skupnosti tudi v Italiji in Avstriji, tako da ne mislimo, da je
               to samo pri nas. Skratka, vse se križem kražem prepleta in je neko zgodovinsko
               izročilo, za katerega je najbrž prav, da ga, kot se spodobi, uredimo.</p>
               <p>Menim, da je ravno hitri postopek tisti, ki bo omogočil, skladno s prejšnjim
               predlogom, da Sekretariat za zakonodajo, predvsem pa predlagatelji, Ministrstvo za
               kmetijstvo, gozdarstvo in prehrano in tudi agrarne skupnosti, da v okviru tega
               postopka pripravijo skladne rešitve, ker ravno to je problem. Po skrajšanem postopku
               bi lahko amandirali samo tisti del, ki je bil v dveh členih načet. Po hitrem postopku
               pa je dana možnost, da se ta zadeva uredi. Komisija podpira in želi predvsem zaradi
               rokov in skladnosti, da se čim prej sprejme ta sprememba. Hvala.</p>
            </sp>
            <sp xml:id="SDZ2-Redna-03-1997-03-25.sp87">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala, gospod Rejc. Želi besedo predstavnik Sekretariata za zakonodajo in pravne
               zadeve? (Ne želi.) Želi besedo predstavnik Vlade, gospod minister Ciril Smrkolj?
               (Da.)</p>
            </sp>
            <sp xml:id="SDZ2-Redna-03-1997-03-25.sp88">

               <speaker>CIRIL SMRKOLJ:</speaker>

               <p>Gospe poslanke in poslanci! V bistvu predlagam in podpiram predlog gospoda Potrča, da
               bi jutri uskladili nastale probleme, ker 8. člen v taki dikciji resno ne zagotavlja
               izvajanje predlaganih sprememb zakona o agrarnih skupnosti; 9. člen pa vlada podpira.
               Bi pa jutri z usklajenim predlogom prišli pred zbor in poskušali po hitrem postopku
               sprejeti zakon o agrarnih skupnostih. Hvala lepa.</p>
            </sp>
            <sp xml:id="SDZ2-Redna-03-1997-03-25.sp89">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala. Želijo besedo predstavniki poslanskih skupin? (Ne želijo.) Besedo imajo
               poslanke in poslanci. Gospod Jože Zagožen.</p>
            </sp>
            <sp xml:id="SDZ2-Redna-03-1997-03-25.sp90">

               <speaker>DR. JOŽE ZAGOŽEN:</speaker>

               <p>Spoštovane kolegice in kolegi! Podpiram osnovno idejo o vračanju zemljišč agrarnim
               skupnostim, vendar v tem konkretnem primeru predlagam, da se razmisli o tem, da bi se
               postavila neka meja, koliko je tistih oziroma ni tistih pravnih naslednikov, ki ne
               uveljavljajo vračanje lastninske pravice na nepremičnini. Namreč ponekod pri trških
               skupnostih so primeri, ko so tista zemljišča popolnoma spremenjena, imajo drug namen,
               na primer v konkretnem primeru je tam nogometno igrišče ali pa nek prireditveni
               prostor za turistične prireditve. Teh, ki so se javili, je pa manj, kot pa jih je
               bilo prej vseh in bi zdaj ena manjša skupina pridobila lastninsko pravico na vseh teh
               objektih.</p>
               <p>Zato mislim, da bi kazalo razmisliti o neki meji, morda 50 ali 75%, da teh mora biti,
               da se potem lahko ta pogoj izpolni. Hvala lepa.</p>
            </sp>
            <sp xml:id="SDZ2-Redna-03-1997-03-25.sp91">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala, gospod Zagožen. Morda želi še kdo razpravljati? (Da.) Gospod Henigman,
               prosim.</p>
            </sp>
            <sp xml:id="SDZ2-Redna-03-1997-03-25.sp92">

               <speaker>BENJAMIN HENIGMAN:</speaker>

               <p>Spoštovani! Podpiram zakon o agrarnih skupnostih, se pravi spremembo zakona. Rad bi
               pa opozoril na praktičen primer občine Loški Potok, ki je specifičen glede na to, da
               so ljudje, ki so živeli na tem področju, bili tudi bivši Kočevarji. In s tem, ko so
               se odselili in ko je prostor zasedlo prebivalstvo z drugih področij republike
               Slovenije, mogoče tudi iz bivše Jugoslavije, ne bom trdil, da samo iz Slovenije in ki
               tam živijo že praktično 50 let, po zakonu, kot je bil sprejet do sedaj, jim ne gre
               nikakršna pravica za uveljavljanje te tako imenovane srenjske zemlje ali pa
               ustanavljanje agrarnih skupnosti za pridobitev te pravice.</p>
               <p>Na komisiji smo o tem razpravljali in smo ugotovili, da dejansko je težko tem
               neavtohtonim prebivalcem kot takim, kot fizičnim osebam vračati premoženje, ki
               praktično ni njihovo. Zato bi podprl predlog, da se tisto zemljišče, kjer ni pravnih
               naslednikov, prenese na lokalno skupnost. Se pravi, da bi se agrarni skupnosti vrnilo
               toliko, kolikor ji gre po posamezni fizični osebi, razlika pa bi se vračala občinam.
               S tem bi vas lahko izkoristila ta zaraščena področja za hitrejšo revatirizacijo in za
               obnovo. Trdim, da je občina ali pa da bo občina boljši lastnik kot bi bil Sklad
               kmetijskih zemljišč in gozdov ali pa bom rekel Republika Slovenija kot država. To se
               je v veliko primerih pokazalo, ne nazadnje se je pokazalo, kakšni gospodarji so na
               lokalnem nivoju tudi z ustanavljanjem manjših občin, ki znajo tolar, vsaj po moji
               oceni, bolje obrniti, kot pa je to znala širša skupnost, recimo Republika
               Slovenija.</p>
               <p>Zato bi predlagal, da se sprejme amandma k 8. členu, da se ta lastnina - mislim, da
               je predlagal gospod Čebulj - da se ta lastnina vrne oziroma ne vrne, prepiše, prenese
               na občine. Razumem, da je problem v proceduri oziroma da je problem pravne narave,
               zato je Vlada Republike Slovenije oziroma njena predstavnica zagotovila, da bo pri
               tem postopku aktivno sodelovala. In pričakujem tudi, da bosta Vlada Republike
               Slovenije in Ministrstvo za kmetijstvo upoštevalo te naše pripombe. Hvala.</p>
            </sp>
            <sp xml:id="SDZ2-Redna-03-1997-03-25.sp93">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala, gospod Henigman. Želi morda še kdo razpravljati? (Ne.) Če ni več prijavljenih
               k razpravi, bi prekinili 4. točko dnevnega reda, da bi bil čas za pripravo amandmajev
               in bi prešli na naslednjo <title>5. TOČKO DNEVNEGA REDA - TRETJA OBRAVNAVA PREDLOGA
                  ZAKONA O JAVNIH NAROČILIH.</title> Predlog zakona je za tretjo obravnavo pripravila
               Vlada Republike Slovenije. Želi predstavnik vlade besedo? (Ne želi.) Predlog zakona
               je obravnaval Odbor za notranjo politiko in pravosodje kot matično delovno telo. Želi
               besedo poročevalec odbora? (Tudi ne.) Želi besedo predstavnik Sekretariata za
               zakonodajo in pravne zadeve? (Tudi ne.) Želijo besedo predstavniki poslanskih skupin?
               (Ne.) Besedo dajem poslankam in poslancem. Prosim.</p>
            </sp>
            <sp xml:id="SDZ2-Redna-03-1997-03-25.sp94">

               <speaker>JANKO VEBER:</speaker>

               <p>Hvala za besedo. Torej, predlagam, da podprete amandma k 53. členu, ker bi se dodali
               besedi "invalidskim podjetjem". To utemeljujem s tem, ker invalidska podjetja
               dejansko pripomorejo k temu, da ostala podjetja postanejo tržno bolj sposobna in
               nikakor ne morem sprejeti razlage, ki je navedena s strani vlade, da se ogroža
               tržnost podjetij s tem, da se ta status dodeli tudi invalidskim podjetjem. Namreč,
               praksa dokazuje, da so podjetja zainteresirana za ustanavljanje invalidskih podjetij
               ravno zaradi tega, da sama postanejo tržno bolj uspešna.</p>
               <p>Mislim pa, da skrb za invalide je naša skupna skrb, in menim, da so to dovolj tehtni
               razlogi, da ta amadnma podpremo in omogočimo invalidskim podjetjem, da poslujejo vsaj
               brez izgube in s tem omogočijo ostalim tržnim podjetjem uspešno poslovanje. Hvala.
            </p>
            </sp>
            <sp xml:id="SDZ2-Redna-03-1997-03-25.sp95">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala, gospod Veber. Želi še kdo besedo? (Nihče.) Ker ne želi nihče več razpravljati,
               prehajamo na obravnavo in odločanje o posameznih amandmajih.</p>
               <p>V razpravo dajem amandma k 2. členu. V prilogi ste dobili pregled amandmajev k
               predlogu zakona o javnih naročilih z dne 14. marca 1997. K 2. členu predlaga amandma
               Odbor za notranjo politiko in pravosodje, Vlada Republike Slovenije ga podpira.</p>
               <p>Drugi amandma k 2. členu pa je bil umaknjen. Želi kdo besedo? (Ne.) Ker ne želi nihče
               razpravljati, dajem na glasovanje amandma k 2. členu. Ugotovimo sklepčnost! (56
               prisotnih.)</p>
               <p>Kdo je za amandma? (41 poslancev.) Je kdo proti? (Nihče.)</p>
               <p>Ugotavljam, da je ta amandma sprejet.</p>
               <p>Prehajamo k amandmaju k 3. členu. Predlaga ga Odbor za notranjo politiko in
               pravosodje. Vlada Republike Slovenije ga podpira. Vsebino tega poznate. Imamo pa še
               drugi amandma. Predlagatelj je Vlada Republike Slovenije in matično delovno telo ga
               podpira. Ali želi kdo besedo? (Ne želi.) Prehajamo na glasovanje o obeh amandmajih.
               Na glasovanje dajem prvi amandma k 3. členu, torej tisti, ki ga je predlagal Odbor za
               notranjo politiko in pravosodje. Ugotavljam sklepčnost! (54 prisotnih.)</p>
               <p>Kdo je za prvi amandma k 3. členu? (47 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Glasujemo o drugemu amandmaju k istemu členu.Ugotavljamo sklepčnost! (47
               prisotnih.)</p>
               <p>Kdo je za predlagani amandma? (48 prisotnih.) Je kdo proti? (Nihče.)</p>
               <p>Ugotavljam, da je drugi amandma sprejet.</p>
               <p>Prehajamo k 4. členu oziroma amandmajem. Prvi amandma je predlagal Odbor za notranjo
               politiko in pravosodje. Vlada Republike Slovenije ga podpira. Drugi je pa amandma na
               amandma Vlade pod številko 3. Predlagatelj je Odbor za notranjo politiko in
               pravosodje in Vlada RS ga podpira. Amandma predlaga Vlada Republike Slovenije in
               matično delovno telo podpira in vlaga svoj amandma na amandma vlade. Imamo potem še
               četrti amandma, ki ga predlaga Vlada Republike Slovenije in matično delovno telo ga
               podpira. Amandma k tretjemu odstavku istega člena. Kdo želi besedo? (Nihče.)</p>
               <p>Zato bi glasovali o prvem amandmaju k 4. členu. Ugotovimo sklepčnost! (59
               prisotnih.)</p>
               <p>Kdo je za prvi amandma? (51 poslancev.) Je kdo proti? (Nihče.)</p>
               <p>Ugotavljam, da je prvi amandma sprejet.</p>
               <p>Drugi je amandma na amandma Vlade. Ugotovimo sklepčnost! (55 prisotnih.)</p>
               <p>Kdo je za? (48 poslancev.) Je kdo proti? (Nihče.)</p>
               <p>Ugotavljam, da je drugi amandma sprejet.</p>
               <p>Glasujemo o tretjem amandmaju, ki ga je predlagala Vlada Republike Slovenije.
               Ugotovimo sklepčnost! (60 prisotnih.)</p>
               <p>Kdo je za? (51 poslancev.) Je kdo proti? (Nihče.)</p>
               <p>Ugotavljam, da je tretji amandma prav tako sprejet.</p>
               <p>Nazadnje še četrti amandma, ki ga predlaga tudi Vlada Republike Slovenije. Ugotovimo
               sklepčnost! (59 prisotnih.)</p>
               <p>Kdo je za? (48 poslancev.) Je kdo proti? (Nihče.)</p>
               <p>Ugotavljam, da je ta četrti amandma sprejet.</p>
               <p>Prehajamo na obravnavo amandmaja k 13. členu. Predlagala ga je Vlada Republike
               Slovenije. Matično delovno telo ta amandma podpira. Želi morda kdo besedo? Prosim.
               Gospod Špiletič.</p>
            </sp>
            <sp xml:id="SDZ2-Redna-03-1997-03-25.sp96">

               <speaker>BOGOMIR ŠPILETIČ:</speaker>

               <p>Menim, da pri tem amandmaju k 13. členu, da je ta pisan preveč odprto. Namreč, glasi
               se tako: "Naročnik lahko upoštevaje obseg in vrsto javnega naročila od ponudnikov
               zahteva finančno zavarovanje za dobro izpolnitev pogodbe. Sedaj ni dolgo tega, kar
               smo imeli pravzaprav zaplet oziroma še ga imamo, med DARS-om in italijansko družbo za
               izgradnjo avtocest, ki ni plačala slovenskih podkooperantom tega plačila in je zaradi
               tega trenutno moral vskočiti DARS oziroma Republika Slovenija s svojim denarjem.
               Menim, da bi moral zakon bolj natančno določati, kdaj je potrebno zagotoviti tudi
               garancije za ustrezno izvedbo dela, ki se po tem javnem razpisu pridobiva.</p>
            </sp>
            <sp xml:id="SDZ2-Redna-03-1997-03-25.sp97">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala. Morda želi še kdo besedo? Predstavnik vlade, potem pa še gospod Henigman.
               Gospod Engelman želi besedo.</p>
            </sp>
            <sp xml:id="SDZ2-Redna-03-1997-03-25.sp98">

               <speaker>ANDREJ ENGELMAN:</speaker>

               <p>Hvala lepa. Rad bi samo opozoril, da s tem amandmajem sploh uvrščamo to zahtevo v
               zakon; v kolikor ni, ta zahteva sploh izpade. To je prva zadeva.</p>
               <p>Druga zadeva pa, ker so javna naročila v bistvu zelo širok spekter nabav, razumemo,
               da bomo po posebnem pooblastilu, ki je v enem izmed zadnjih členov - mislim, da je
               71. ali 72. člen - podobno, kot smo naredili za proračun, potem kot minister za
               finance podrobnejše predpisali zavarovanje za posamezne zadeve zaradi tega, da bi to
               ne ostalo neurejeno. Ker pa v nasprotnem primeru, če amandma ni izglasovan, potem
               tega napotila ni, bi predlagal, da ga vseeno podprete. Hvala lepa.</p>
            </sp>
            <sp xml:id="SDZ2-Redna-03-1997-03-25.sp99">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala, gospod Engelman. Gospod Henigman - se je odpovedal razpravi. Želi morda še kdo
               besedo? (Ne.)</p>
               <p>Če ne, prehajamo na glasovanje o amandmaju 13. člena. Ugotovimo sklepčnost! (59
               prisotnih.)</p>
               <p>Kdo je za? (55 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Prehajamo k obravnavi amandmaja k 15. členu. Amandma predlaga Odbor za notranjo
               politiko in pravosodje, Vlada Republike Slovenije ga podpira. Želi morda kdo besedo?
               Prosim, gospod Špiletič.</p>
            </sp>
            <sp xml:id="SDZ2-Redna-03-1997-03-25.sp100">

               <speaker>BOGOMIR ŠPILETIČ:</speaker>

               <p>Mislim, da ta amandma pravzaprav dopušča, da se ga tudi zlorabi, če bo ostal zapisan
               tako, kot je.</p>
               <p>Piše namreč, da samo zaradi ugotovitve, da dokumentacije o javnem naročilu ni hranil
               skladno z določbo prvega odstavka tega člena, naročnik ni odgovoren za gmotno škodo,
               ki bi nastala pri ponudnikih, izvajalcih ali dobaviteljih. To pomeni, da je lahko še
               tako dober poslal ponudbo korektno, v skladu s tem zakonom, pa je naročnik ni
               primerno čuval, pa bodisi da je pač prišlo do kake zlorabe bodisi pa tudi namerno,
               ker ničesar ne izključujem, pač nihče ne prevzema odgovornosti iz tega naslova
               oziroma naročilo bo dobil tisti, ki je pač predviden, če je do tega prišlo namenoma.
            </p>
            </sp>
            <sp xml:id="SDZ2-Redna-03-1997-03-25.sp101">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala, gospod Špiletič. Morda še kdo želi besedo? (Nihče.)</p>
               <p>Predlagam, da glasujemo o tem amandmaju k 15. členu. Ugotovimo prisotnost! (53
               prisotnih.)</p>
               <p>Kdo je za sprejem amandmaja? (34 poslancev.) Je kdo proti? (16 poslancev.)</p>
               <p>Ugotavljam, da je amandma sprejet.</p>
               <p>Zdaj imamo na vrsti amandma k naslovu drugega poglavja. Predlagatelj je Odbor za
               notranjo politiko in pravosodje in Vlada Republike Slovenije ga podpira. Želi kdo
               besedo? (Nihče.) Lahko glasujemo. Ugotovimo sklepčnost! (56 prisotnih.)</p>
               <p>Kdo je za predlagani amandma? (48 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Prihajamo k 16. členu in amandmaju na amandma Vlade, ki ga je predlagal Odbor za
               notranjo politiko in pravosodje in ga Vlada Republike Slovenije podpira. In potem
               imamo še drugi amandma, ki ga pa predlaga Vlada Republike Slovenije in podpira
               matično delovno telo. Želi kdo besedo? (Ne želi.) Lahko o tem glasujemo. Ugotovimo
               prisotnost! (57 prisotnih.)</p>
               <p>Kdo podpira prvi amandma na amandma Vlade k 16. členu? (48 prisotnih.) Je kdo proti?
               (Nihče.)</p>
               <p>Ugotavljam, da je prvi amandma sprejet.</p>
               <p>Glasujemo o drugem amandmaju k istemu členu. Ugotavljamo sklepčnost! (52
               prisotnih.)</p>
               <p>Kdo je za drugi amandma? (54 prisotnih.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Prehajamo k obravnavi amandmaja k 17. členu, ki ga je dala tudi Vlada Republike
               Slovenije in ga matično delovno telo podpira. Kdo želi besedo? (Nihče.) Ugotovimo
               sklepčnost! (57 prisotnih.)</p>
               <p>Kdo je za? (50 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Prehajamo h glasovanju oziroma obravnavi amandmaja k 18. členu pod točko 1. Ta
               amandma predlaga Vlada Republike Slovenije in matično delovno telo ga podpira. Potem
               pa imamo drugi amandma k istemu členu, ki ga predlaga Odbor za notranjo politiko in
               pravosodje. Vlada Republike Slovenije ga podpira, vendar vlaga svoj dopolnjen
               amandma, in sicer to dopolnilo se glasi, tako kot imate navedeno, torej to dopolnilo
               predlaga vlada in matično delovno telo se s tem dopolnilom strinja. Morda želi kdo
               besedo? Ne želi nihče razpravljati? Opozarjam, da če bomo izglasovali prvi amandma,
               je potem drugi seveda brezpredmeten. Ugotovimo sklepčnost! (56 prisotnih.)</p>
               <p>Kdo je za? (44 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>Drugi postane zdaj brezpredmeten.</p>
               <p>Potem pa moramo še glasovati o tretjem. Ugotovimo sklepčnost! (49 prisotnih.)</p>
               <p>Kdo je za? (43 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Prehajamo k obravnavi amandmaja k 19. členu. Tega predlaga Vlada Republike Slovenije
               in ga matično delovno telo podpira. Želi kdo od navzočih razpravljati o tem
               amandmaju? (Ne želi.)</p>
               <p>Zaključujem razpravo in prehajamo na glasovanje. Ugotovimo sklepčnost! (51
               prisotnih.)</p>
               <p>Kdo je za? (45 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Prehajamo na naslednji amandma k 20. členu, ki ga predlaga Odbor za notranjo politiko
               in pravosodje in Vlada Republike Slovenije daje podporo temu amandmaju. Želi morda
               kdo besedo? (Nihče.) Dobro, potem lahko o tem glasujemo. Ugotovimo sklepčnost! (61
               prisotnih.)</p>
               <p>Kdo je za? (52 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Naslednji je amandma na amandma Vlade k 22. členu. Ta amandma je pripravil Odbor za
               notranjo politiko in pravosodje, ga predlaga in Vlada Republike Slovenije ga podpira.
               Drugi amandma pa daje Vlada Republike Slovenije in matično delovno telo podpira ter
               vlaga svoj amandma na amandma. Imamo še en amandma k temu členu, ki ga je oblikoval
               Odbor za notranjo politiko in pravosodje in Vlada Republike Slovenije ga podpira.
               Želi, prosim, kdo razpravljati k tem amandmajem? (Ne želi.) Zato bi glasovali o prvem
               amandmaju. Ugotovimo sklepčnost! (57 prisotnih.)</p>
               <p>Kdo je za? (50 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Glasujemo o drugem amandmaju Vlade Republike Slovenije. Ugotovimo sklepčnost! (56
               prisotnih.)</p>
               <p>Kdo je za? (51 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>In končno imamo še tretji amandma Odbora za notranjo politiko in pravosodje.
               Ugotovimo sklepčnost! (58 prisotnih.)</p>
               <p>Kdo je za? (53 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Na vrsti je obravnava amandmaja oziroma dveh amandmajev k 25. členu. Prvega je
               pripravil Odbor za notranjo politiko in pravosodje in ga Vlada Republike Slovenije
               podpira. Drugega je pripravila Vlada Republike Slovenije in ga matično delovno telo
               prav tako podpira. Želi kdo razpravljati o amandmajih k 25. členu? (Nihče.) Lahko
               glasujemo o njem. Ugotovimo sklepčnost!(58 prisotnih.)</p>
               <p>Kdo je za prvi amandma? (49 prisotnih.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Drugi amandma Vlade Republike Slovenije. Ugotavljamo sklepčnost! (58 prisotnih.)</p>
               <p>Kdo je za ta amandma? (49 prisotnih.) Je kdo proti? (1 poslanec.)</p>
               <p>Ugotavljam, da je tudi drugi amandma k 25. členu sprejet.</p>
               <p>Prehajamo na amandma k 28. členu. Tega je dala Vlada Republike Slovenije in matično
               delovno telo ga podpira. Želi kdo razpravljati na ta amandma? (Nihče.) Lahko
               glasujemo. Ugotavljamo sklepčnost! (56 prisotnih.)</p>
               <p>Kdo je za amandma? (53 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Prehajamo k dvema amandmajema k 32. členu. Prvega je pripravil Odbor za notranjo
               politiko in pravosodje in Vlada Republike Slovenije ga podpira. Drugi amandma pa je
               umaknjen in torej o njem ne bomo razpravljali. Želi kdo razpravljati o amandmaju
               odbora? (Ne želi.) Lahko glasujemo. Ugotavljam prisotnost! (62 poslancev.)</p>
               <p>Kdo je za amandma k 32. členu? (53 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na vrsti imamo novi 34.a člen, ki je dodatek k 34. členu. Vsebino tega člena imate
               napisano. Predlog je pripravil Odbor za notranjo politiko in pravosodje, Vlada
               Republike Slovenije ga podpira. Želi kdo o tem razpravljati? (Nihče.) Potem pa lahko
               o tem glasujemo. Ugotovimo sklepčnost! (58 prisotnih.)</p>
               <p>Kdo je za? (49 poslancev.) Je kdo proti? (3 poslanci.)</p>
               <p>Ugotavljam, da je amandma sprejet.</p>
               <p>Prehajamo k 39. členu in amandmaju na amandma Vlade. Ta amandma na amandma Vlade je
               pripravil Odbor za notranjo politiko in pravosodje in Vlada Republike Slovenije ga
               podpira. Potem imamo še spremembo drugega odstavka v istem členu. To spremembo je
               pripravila oziroma amandma je pripravila Vlada Republike Slovenije in matično delovno
               telo podpira ta amandma in Vlada vlaga svoj amandma na amandma. K temu členu imamo
               potem še amandma, ki ga predlaga Odbor za notranjo politiko in pravosodje in podpira
               Vlada Republike Slovenije, in še drugi amandma, ki ga prav tako predlaga isti odbor
               in podpira tudi Vlada Republike Slovenije. Želi kdo razpravljati o amandmajih k tem
               členom? (Ne želi.) Ugotovimo sklepčnost! (55 prisotnih.)</p>
               <p>Kdo je za? (52 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Drugi amandma Vlade Republike Slovenije - glasujemo o njem. Ugotovimo sklepčnost! (56
               prisotnih.)</p>
               <p>Kdo je za? (44 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Prehajamo na tretji amandma k istemu členu Odbora za notranjo politiko in pravosodje.
               Ugotovimo sklepčnost! (56 prisotnih.)</p>
               <p>Kdo je za? (49 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>In še zadnji amandma Odbora za notranjo politiko in pravosodje. Ugotovimo sklepčnost!
               (61 prisotnih.)</p>
               <p>Kdo je za? (52 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na vrsti imamo nov 39.a člen, in sicer amandma na amandma Vlade. Pripravil ga je
               Odbor za notranjo politiko in pravosodje, Vlada Republike Slovenije ga podpira.</p>
               <p>Imamo še drugi amandma, ki ga je pripravila Vlada Republike Slovenije, matično
               delovno telo ga podpira in vlaga svoj amandma na amandma. Želi o tem kdo
               razpravljati? (Nihče.) Ugotovimo sklepčnost! (54 prisotnih.)</p>
               <p>Kdo je za prvi amandma? (45 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Glasujemo o drugem amandmaju za nov 39.a člen. Ugotovimo sklepčnost! (55
               prisotnih.)</p>
               <p>Kdo je za drugi amandma? (48 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Naslednji je amandma oziroma več amandmajev k 41. členu.</p>
               <p>Prvi je amandma poslanske skupine Združene liste. Matično delovno telo ta amandma
               podpira.</p>
               <p>Drugi amandma je amandma na amandma Vlade, ki ga je pripravil Odbor za notranjo
               politiko in pravosodje, Vlada Republike Slovenije ga podpira.</p>
               <p>Tretji amandma, ki ga je pripravila Vlada Republike Slovenije in ga matično delovno
               telo podpira ter vlaga svoj amandma na amandma. Želi kdo o tem razpravljati? (Ne
               želi.) Ugotovimo sklepčnost! (59 prisotnih.)</p>
               <p>Kdo je za prvi amandma? (48 poslancev.) Je kdo proti? (2 poslanca.)</p>
               <p>Ugotavljam, da je prvi amandma sprejet.</p>
               <p>Drugi amandma na amandma Vlade. Ugotovimo sklepčnost! 44 prisotnih, kar ni dovolj,
               zato bomo glasovanje ponovili. Še enkrat prosim, če potrdite svojo navzočnost.
               Ugotovimo sklepčnost! (62 prisotnih.)</p>
               <p>Kdo je za? (51 poslancev.) Je kdo proti? (2 poslanca.)</p>
               <p>Ugotavljam, da je drugi amandma na amandma Vlade sprejet.</p>
               <p>In glasujemo še o tretjem amandmaju Vlade Republike Slovenije. Ugotovimo sklepčnost!
               (58 prisotnih.)</p>
               <p>Kdo je za? (53 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Imamo v obravnavi amandma k 42. členu. Tega je pripravila Vlada Republike Slovenije
               in ga matično delovno telo prav tako podpira. Želi kdo o tem razpravljati? (Ne želi.)
               Ugotovimo sklepčnost! (58 prisotnih.)</p>
               <p>Kdo je za? (49 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>K 44. členu je podal svoj amandma Odbor za notranjo politiko in pravosodje in tega
               podpira Vlada Republike Slovenije. Želi morda kdo o tem razpravljati? (Ni
               razpravljalcev.) Torej, lahko o tem glasujemo. Ugotovimo sklepčnost! (55
               prisotnih.)</p>
               <p>Kdo je za? (48 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>K 49. členu je pripravil amandma Odbor za notranjo politiko in pravosodje kot matično
               delovno telo in Vlada ga podpira. Želi kdo o tem razpravljati? (Ne želi.) Lahko
               glasujemo. Ugotovimo sklepčnost! (52 prisotnih.)</p>
               <p>Kdo je za? (52 poslancev.) Je kdo proti? (3 poslanci.)</p>
               <p>Ugotavljam, da je amandma sprejet.</p>
               <p>No, imamo amandma k 50. členu. Tudi tega je pripravila Vlada Republike Slovenije kot
               predlagatelj in matično delovno telo ga podpira. Želi o tem kdo razpravljati? (Ne
               želi.) Potem lahko o njem glasujemo. Ugotovimo sklepčnost! (63 prisotnih.)</p>
               <p>Kdo je za predlagani amandma? (56 poslancev.) Kdo je proti? (Nihče.)</p>
               <p>Ugotavljam, da je amandma sprejet.</p>
               <p>Za 52. členom v predlogu zakona je potem predlagano novo poglavje. Tega je kot
               amandma na amandma pripravil Odbor za notranjo politiko in pravosodje in Vlada
               Republike Slovenije ga podpira. To je prvi. Drugi je amandma Vlade Republike
               Slovenije kot predlagatelja in matično delovno telo ga prav tako podpira in vlaga
               svoj amandma na amandma. Želi morda kdo o tem besedo? (Nihče.) Potem lahko o obeh
               amandmajih ločeno glasujemo. Ugotovimo sklepčnost! (61 prisotnih.)</p>
               <p>Kdo je za prvi predlagani amandma? (48 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>In potem še drugi amandma Vlade Republike Slovenije. Ugotovimo sklepčnost! (51
               prisotnih.)</p>
               <p>Kdo je za predlagani amandma? (49 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Naslednji amandma je pripravila Vlada Republike Slovenije. In sicer predlaga, da se
               doda nov 52.a člen. Vsebino tega člena imate v dokumentih. Matično delovno telo
               predlagani amandma Vlade Republike Slovenije podpira. Morda želi kdo o tem
               razpravljati? (Nihče.) Ugotovimo sklepčnost! (56 prisotnih.)</p>
               <p>Kdo je za predlagani amandma Vlade? (48 prisotnih.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>53. člen ima več amandmajev. Prvi je amandma na amandma Vlade, ki ga je oblikoval
               Odbor za notranjo politiko in pravosodje in ga Vlada Republike Slovenije podpira.
               Drugi je zopet amandma na amandma, ki ga je pripravila Vlada Republike Slovenije in
               ga matično delovno telo podpira. Tretji amandma ima več sprememb. Predlaga ga Vlada
               Republike Slovenije, matično delovno telo ga podpira in vlaga svoj amandma na
               amandma. Morda bi o tem želel kdo? Pardon, imamo še dva amandmaja, se opravičujem.
               Naslednjega je pripravila poslanska skupina Združene liste kot predlagatelj, matično
               delovno telo ne podpira tega amandmaja, Vlada Republike Slovenije mu nasprotuje. In
               končno imamo še četrto spremembo, ki jo prav tako predlaga poslanska skupina Združene
               liste, matično delovno telo ne podpira tega amandmaja, stališča Vlade pa nimamo.
               Morda bi o tem zdaj razpravljali. Prosim. Ja, prosim, gospod Veber.</p>
            </sp>
            <sp xml:id="SDZ2-Redna-03-1997-03-25.sp102">

               <speaker>JANKO VEBER:</speaker>

               <p>Še enkrat hvala za besedo. Torej, jaz bi še enkrat opozoril na tisti člen oziroma na
               amandma k temu 53. členu, ki govori o invalidskih podjetjih. Dejansko je praksa
               pokazala, da podjetja postajajo uspešnejša, tržnejša, če se oblikuje invalidsko
               podjetje, ki rešuje problem v teh podjetjih in s tem omogočimo, da invalidska
               podjetja poslujejo ravno tako lahko uspešno, vsaj toliko, da ne ustvarjajo izgube in
               s podprtjem tega amandmaja, mislim, da lahko prispevamo k temu. Hvala.</p>
            </sp>
            <sp xml:id="SDZ2-Redna-03-1997-03-25.sp103">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala, gospod Veber. Želi morda še kdo besedo? Gospod Engelman, predstavnik vlade.
               Prosim.</p>
            </sp>
            <sp xml:id="SDZ2-Redna-03-1997-03-25.sp104">

               <speaker>ANDREJ ENGELMAN:</speaker>

               <p>Hvala lepa. Rad bi spomnil, da je Državni zbor enkrat tak amandma že zavrnil v drugi
               obravnavi iz preprostega razloga, ker je že tudi na odboru bilo ugotovljeno, da je
               sicer potrebno invalidskim podjetjem pomagati, da je treba, da imajo poseben status,
               da pa to ni primerna oblika. S tega razloga se predlaga tretji sklep, ki naj bi se
               kot dodatni sklepi sprejeli ob tem zakonu, sam Odbor za notranjo politiko in
               pravosodje, da naj vlada preuči problematiko invalidskih organizacij ter predloži
               ustrezne rešitve oziroma spremembe in dopolnitve predpisov s tega področja. Sodimo,
               da je tovrstno reševanje problematike invalidskih podjetij neprimerno in da bi šla
               direktno kontra intenci tega zakona, to pa je enakomerno, enakopravno nastopanje vseh
               ponudnikov. Invalidskim podjetjem je treba pomagati, zaradi tega ima tako Državni
               zbor kot Vlada nekaj instrumentov, ki jih je pač potrebno še dodatno preveriti, ob
               drugi obravnavi smo jih tudi deloma predstavili, zaradi tega predlagam, da ne
               podprete tovrstnega amandmaja.</p>
               <p>Predlagam, če lahko še izkoristim, da ne podprete tudi drugega, torej amandmaja pod
               točko. Mislim, da 4 oziroma tudi drugi amandma. Predlaga namreč črtanje 7. točke,
               kjer sodimo, da bi zmanjšali tisto potrebno fleksibilnost pri oddaji javnih naročil.
               Mislim tudi, da je bila amandma vložen, še preden so potem prišli dodatni amandmaji
               vlade na to zadevo. Skratka predlagam, da oba amandmaja ne podprete. Hvala lepa.</p>
            </sp>
            <sp xml:id="SDZ2-Redna-03-1997-03-25.sp105">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala, gospod Engelman. Morda želi še kdo besedo? (Da.) Gospod Veber.</p>
            </sp>
            <sp xml:id="SDZ2-Redna-03-1997-03-25.sp106">

               <speaker>JANKO VEBER:</speaker>

               <p>Torej, podpiram usmeritev vlade, da dejansko poskuša tudi z drugimi mehanizmi
               reševati invalidska podjetja, vendar dejstvo je, da invalidsko podjetje nikoli ne
               more postati enakovredno pri kakršnihkoli razpisih ostalim podjetjem. Zato menim, da
               izpolnjuje vse pogoje, da ga podpremo tudi v tem zakonu, in predlagam, da ta amandma
               podprete.</p>
            </sp>
            <sp xml:id="SDZ2-Redna-03-1997-03-25.sp107">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala, gospod Veber. Morda še kdo želi kaj dodati ali pa na novo osvetliti
               problem?</p>
               <p>Če ne, zaključujem razpravo in prehajamo na glasovanje. Ugotovimo sklepčnost! (62
               prisotnih.)</p>
               <p>Kdo je za prvi amandma na amandma Vlade Odbora za notranjo politiko in pravosodje?
               (38 poslancev.) Je kdo proti? (6 poslancev.)</p>
               <p>Ugotavljam, da je amandma sprejet.</p>
               <p>Drugi amandma na amandma Vlade Republike Slovenije. Ugotovimo sklepčnost! (62
               prisotnih.)</p>
               <p>Kdo je za? (52 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>Imamo tretji amandma na isti člen, ki ga je pripravila Vlada Republike Slovenije in
               bi o njem glasovali. Ugotovimo sklepčnost! (61 prisotnih.)</p>
               <p>Kdo je za? (42 poslancev.) Je kdo proti? (5 poslancev.)</p>
               <p>Ugotavljam, da je amandma sprejet.</p>
               <p>Amandma pod točko 5 je zdaj postal brezpredmeten, pač pa imamo amandma pod točko 4.
               Ugotovimo sklepčnost! (62 prisotnih.)</p>
               <p>Kdo je za? (19 poslancev.) Je kdo proti? (32 poslancev.)</p>
               <p>Ugotavljam, da amandma ni sprejet.</p>
               <p>Imamo amandma k naslovu šestega poglavja, ki pride za 54. členom. Ta se spremeni na
               pobudo Vlade Republike Slovenije in matično delovno telo spremembo podpira. Morda
               želi kdo besedo? (Ne želi.) Ugotavljamo navzočnost! (58 prisotnih.)</p>
               <p>Kdo je za to spremembo? (45 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Naslednji je amandma k 55. členu, in to amandma na amandma Vlade, ki ga je pripravil
               Odbor za notranjo politiko in pravosodje in ga Vlada Republike Slovenije podpira.
               Potem imamo pa še spremembo, ki jo predlaga Vlada Republike Slovenije kot
               predlagatelj, matično delovno telo podpira in vlaga svoj amandma na amandma. O tem bi
               najprej razpravljali, če želi kdo besedo. (Ne želi.) Potem lahko glasujemo o
               amandmaju. O prvemu amandmaju k 55. členu. Ugotovimo sklepčnost! (55 prisotnih.)</p>
               <p>Kdo je za prvi amandma? (36 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Glasujemo o drugem amandmaju k 55. členu. Ugotavljamo navzočnost! (52 prisotnih.)</p>
               <p>Kdo je za predlagani amandma? (45 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Prihajamo k 56. členu in amandmaju na amandma Vlade, ki ga je podal Odbor za notranjo
               politiko in pravosodje in ga Vlada Republike Slovenije podpira. In potem imamo k temu
               členu še drugi amandma, ki ga je pripravila Vlada Republike Slovenije in ga matično
               delovno telo podpira in hkrati vlaga svoj amandma na amandma. Želi o tem kdo
               razpravljati? (Ne želi.) Lahko glasujemo. Ugotovimo navzočnost! (48 prisotnih.)</p>
               <p>Kdo je za prvi amandma k 56. členu? (47 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Drugi amandma k 56. členu Vlade Republike Slovenije. Ugotovimo navzočnost! Ponovimo
               glasovanje, ker niso vsi pritisnili na gumbe. Lahko še enkrat, prosim, ugotovimo
               sklepčnost. (53 prisotnih.)</p>
               <p>Kdo je za? (53 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Ker vidim, da ste že nekoliko utrujeni in potrebujete prezračiti možgane, predlagam,
               da imamo pet minut pavze. Nadaljujemo ob 17.00 uri.</p>
               <p>(Seja je bila prekinjena ob 16.52 uri in se je nadaljevala ob 17.20 uri.)</p>
            </sp>
            <sp xml:id="SDZ2-Redna-03-1997-03-25.sp108">

               <speaker>PODPREDSEDNICA DR. HELENA HREN-VENCELJ:</speaker>

               <p>Lepo prosimo poslanke in poslance, da zasedejo svoje klopi, da bomo lahko nadaljevali
               z glasovanjem o amandmajih. Premalo nas je. Ponovimo glasovanje oziroma ponovimo
               navzočnost. Vljudno prosim poslanke in poslance, da pridejo v dvorano. Ugotavljamo
               sklepčnost oziroma kdo je, prosim, navzoč, naj se oglasi. Ugotovimo sklepčnost! (43
               prisotnih.)</p>
               <p>Sejo moramo nadaljevati čez deset minut...</p>
               <p>Poslance prosim, da se usedejo na svoja mesta, da bomo lahko nadaljevali s sejo.
               Hvala. Ugotovimo sklepčnost! (54 prisotnih.) Lahko nadaljujemo.</p>
               <p>Na vrsti imamo nov amandma 56.a člena, in sicer amandma na amandma Vlade Odbora za
               notranjo politiko in pravosodje, ki ga Vlada Republike Slovenije podpira. Potem imamo
               še drugi amandma k istemu členu, ki ga predlaga Vlada Republike Slovenije in matično
               delovno telo podpira in vlaga svoj amandma na amandma. Želi kdo razpravljati? (Ne
               želi.)</p>
               <p>Ugotovimo sklepčnost! (57 prisotnih.)</p>
               <p>Kdo je za prvi amandma Odbora za notranjo politiko in pravosodje? (52 poslancev.) Je
               kdo proti? (Nihče.)</p>
               <p>Ugotavljam, da je prvi amandma sprejet.</p>
               <p>Glasujemo o drugemu amandmaju k temu istemu členu. Ugotavljamo sklepčnost! (51
               prisotnih.)</p>
               <p>Kdo je za amandma? (52 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>K 57. členu je predlagala amandma Vlada Republike Slovenije in matično delovno telo
               ga podpira. Želi kdo besedo? (Ne želi.) Glasujemo. Ugotovimo navzočnost! (60
               prisotnih.)</p>
               <p>Kdo je za amandma? (58 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>58. člen. Amandma na amandma Vlade - Odbor za notranjo politiko in pravosodje, Vlada
               Republike Slovenije ga podpira. Želi kdo besedo? (Ne.) Imamo še drugi amandma k
               istemu členu, ki ga predlaga Vlada Republike Slovenije in ga podpira matično delovno
               telo, ki pa hkrati vlaga svoj amandma na amandma. Prosim za razpravo. Je ni.
               Ugotovimo sklepčnost!(60 prisotnih.) Glasujemo za prvi amandma.</p>
               <p>Kdo je za? (60 poslancev.) Je kdo proti? (Nihče.)</p>
               <p>Ugotavljamo, da je amandma sprejet.</p>
               <p>Glasujemo o drugemu amandmaju. Ugotovimo navzočnost! (59 prisotnih.)</p>
               <p>Kdo je za? (56 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Imamo amandma k naslovu 8. poglavja - Revizija, Odbora za notranjo politiko in
               pravosodje, Vlada Republike Slovenije ga podpira. Želi kdo besedo? (Nihče.) Ugotovimo
               sklepčnost! (63 prisotnih.)</p>
               <p>Kdo je za? (58 poslancev.) Kdo je proti? (Nihče.)</p>
               <p>Ugotavljam, da je amandma sprejet.</p>
               <p>Prvi amandma k 60. členu je umaknjen. Potem pa imamo pod številko 2 drugi amandma
               Odbora za notranjo politiko in pravosodje, ki ga podpira Vlada Republike Slovenije.
               Želi kdo o njem razpravljati? (Ne želi.) Ugotovimo navzočnost! (58 prisotnih.)</p>
               <p>Kdo je za? (56 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>61. člen ima en amandma Vlade Republike Slovenije, matično delovno telo ga podpira.
               Želi kdo besedo? (Nihče.) Ugotovimo sklepčnost! (63 prisotnih.)</p>
               <p>Kdo je za? (55 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>K 63. členu imamo en amandma, ker je drugi amandma umaknjen, torej govorimo samo o
               prvem. Tega je predlagal Odbor za notranjo politiko in pravosodje, Vlada Republike
               Slovenije ga podpira. Želi kdo besedo? (Nihče.) Ugotovimo sklepčnost! (63
               prisotnih.)</p>
               <p>Kdo je za? (58 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Za nov 63.a člen je pripravil amandma Odbor za notranjo politiko in pravosodje. Drugi
               amandma je pa umaknjen. Torej razpravljamo o prvem amandmaju. Želi kdo besedo?
               (Nihče.) Ugotovimo sklepčnost! (63 prisotnih.)</p>
               <p>Kdo je za? (54 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Imamo amandma na 54. člen Odbora za notranjo politiko in pravosodje. Vlada Republike
               Slovenije ga podpira. Želi kdo besedo? (Nihče.) Lahko o njem glasujemo. Ugotovimo
               sklepčnost! (63 prisotnih.)</p>
               <p>Kdo je za? (56 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Imamo potem novi 64.a člen, ki ga predlaga Odbor za notranjo politiko in pravosodje
               in ga Vlada Republike Slovenije podpira. Želi kdo o njem razpravljati? (Ne želi.)
               Ugotovimo sklepčnost! (63 prisotnost.)</p>
               <p>Kdo je za? (57 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>K 65. členu imamo amandma Odbora za notranjo politiko in pravosodje, ki ga je
               predlagal, podpira ga Vlada Republike Slovenije. Želi kdo besedo? (Nihče.)</p>
               <p>Ugotovimo sklepčnost! (63 prisotnih.)</p>
               <p>Kdo je za? (56 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>K 66. členu je vložen en amandma Odbora za notranjo politiko in pravosodje in vlada
               ga podpira. Želi kdo besedo? (Ne.) Potem lahko o njem glasujemo. Ugotovimo
               sklepčnost! (61 prisotnih.)</p>
               <p>Kdo je za? (51 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>K 69. členu ima amandma Odbor za notranjo politiko in pravosodje, Vlada Republike
               Slovenije ga podpira. Želi kdo besedo? (Nihče.) Glasujemo. Ugotovimo sklepčnost! (64
               prisotnih.)</p>
               <p>Kdo je za? (52 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>71. člen ima več amandmajev, štiri natančneje. Prvi je amandma na amandma Vlade
               Republike Slovenije, ki ga matično delovno telo podpira; drugi je amandma na amandma
               vlade, ki ga je pripravil Odbor za notranjo politiko in pravosodje in ga Vlada
               Republike Slovenije podpira; tretji amandma je pripravila Vlada Republike Slovenije
               in ga matično delovno telo podpira in vlaga svoj amandma na amandma; in končno imamo
               še četrti amandma, ki ga je pripravil zopet Odbor za notranjo politiko in pravosodje
               in ga vlada - oba skupaj sta ga pripravila, se opravičujem!</p>
               <p>Morda bi najprej razpravljali. Kdo želi besedo? Gospod Božič, prosim.</p>
            </sp>
            <sp xml:id="SDZ2-Redna-03-1997-03-25.sp109">

               <speaker>IVAN BOŽIČ:</speaker>

               <p>Spoštovani! Mi smo danes prejeli od Družbe za državne ceste nekaj pripomb glede tega
               amandmaja, pa bi želeli malo pojasnila. Namreč, Družba za državne ceste ni nek javni
               uporabnik, je d.d.o. Kako naj bi za tako podjetje veljale te omejitve, ne pa za
               nekatera druga podjetja, ki se tudi ukvarjajo z istim programom dela. Predlagatelja
               oziroma vlado bi prosili za pojasnilo, ker drugače... Mi pripravljamo sicer en
               amandma, ampak predlagatelja še ni tu. Hvala lepa.</p>
            </sp>
            <sp xml:id="SDZ2-Redna-03-1997-03-25.sp110">

               <speaker>PODPREDSEDNICA DR. HELENA HREN VENCELJ:</speaker>

               <p>Ima morda vlada oziroma njen predstavnik pojasnilo? Prosim, gospod Engelman.</p>
            </sp>
            <sp xml:id="SDZ2-Redna-03-1997-03-25.sp111">

               <speaker>ANDREJ ENGELMAN:</speaker>

               <p>Hvala lepa. Torej, gospod Božič je opozoril na en problem, ki je dejansko problem.
               Družba za državne ceste, d.o.o. Ljubljana, po 2. členu ni zavezanec za ta zakon, je
               pa Vlada, bom rekel v funkciji skupščine te družbe. Dejstvo je tudi, bom rekel,
               čeprav ta družba sicer ni direktno javno podjetje, praktično 59% svojega prihodka
               dobi posredno iz državnih oziroma javnofinančnih virov, saj dela predvsem za DARS,
               dela za Direkcijo za ceste in dela za občine. Je pa tu dejansko ta pravni problem, da
               v prehodnih in končnih določbah v bistvu neko družbo zavežemo, da je zavezanec po tem
               zakonu, po 2. členu pa v bistvu to ni. Kako temu pomoči?</p>
               <p>V bistvu je več načinov. En način je sigurno, da vlada spremeni akt o ustanovitvi,
               kar bi bilo mogoče še celo najprimernejše v tem trenutku. Moram še to povedati, da je
               vlada decidirano želela, da je ta družba tudi zavezanec po temu zakonu. Res pa je, da
               verjetno tudi po napaki našega ministrstva ko na sami seji Vlade nismo tako jasno
               prezentirali ta problem odnosa med 2. in 71. členom. Vendar je vlada želela, da je ta
               družba tudi zavezanec po tem zakonu.</p>
               <p>Če nadaljujem. Druga možnost je, da je ta amandma potrebno sprejeti. Pot je potem, če
               sodite, da ni ustrezno, na to vrsto, potem tudi določati, ker je res rahlo
               neobičajno, zavezanost, da se potem z uskladitvenim amandmajem ta družba iz člena
               črta in je na vladi, da postori tisto, kar mora, če želi, da je ta družba dejansko
               zavezanec po tem zakonu; ali spremeni akt o ustanovitvi, kar v bistvu lahko, ker je v
               njeni pristojnosti, ali predlaga dopolnitve tega zakona v naslednjem razvoju te
               ureditve, da bo ta družba tudi prešla pod zavezanost. Je pa to problem. Hvala
               lepa.</p>
            </sp>
            <sp xml:id="SDZ2-Redna-03-1997-03-25.sp112">

               <speaker>PODPREDSEDNICA DR. HELENA HREN VENCELJ:</speaker>

               <p>Hvala. Še kdo želi...</p>
            </sp>
            <sp xml:id="SDZ2-Redna-03-1997-03-25.sp113">

               <speaker>ANDREJ ENGELMAN:</speaker>

               <p>Če bi pa lahko še enkrat, bi pa želel. Je pa ta amandma v bistvu ključen, ker zaradi
               poznega sprejemanja zakona, da se v bistvu v tej fazi sprejme, potem pa je možnost,
               eventualno, da se z uskladitvenim amandmajem potem še dopolni in se eventualno Družba
               za državne cese črta, če sodite, da je to primerno. Hvala.</p>
            </sp>
            <sp xml:id="SDZ2-Redna-03-1997-03-25.sp114">

               <speaker>PODPREDSEDNICA DR. HELENA HREN-VENCELJ:</speaker>

               <p>Prosim, gospod Hvalica.</p>
            </sp>
            <sp xml:id="SDZ2-Redna-03-1997-03-25.sp115">

               <speaker>IVO HVALICA:</speaker>

               <p>Hvala lepa. Prepričan sem, da smo pozorno poslušali gospoda Engelmana. On je sicer
               ponavadi mož jasnih besed, ampak tu se mu je zatikalo. Prihajal je v protislovja.
               Predlagam naslednje - pisno poročilo. To, kar ste rekel "črno na belem", potem ko
               bomo to videli in kaj predlagate, kaj so lahko eventualne posledice, potem bomo lahko
               o tem odločali.</p>
               <p>Predlagam, da dobimo od vlade pisno to, kar je gospod Engelman pravkar za govornico
               povedal. Hvala lepa.</p>
            </sp>
            <sp xml:id="SDZ2-Redna-03-1997-03-25.sp116">

               <speaker>PODPREDSEDNICA DR. HELENA HREN-VENCELJ:</speaker>

               <p>Gospod Zagožen je želel besedo. Se odpoveduje. Gospod Špiletič, prosim.</p>
            </sp>
            <sp xml:id="SDZ2-Redna-03-1997-03-25.sp117">

               <speaker>BOGOMIR ŠPILETIČ:</speaker>

               <p>Moram reči, da resnično ne vidim razloga, ki bi Družbo za avtoceste izvzemal iz tega
               zakona, ker potem bomo našli še toliko izjem, da je boljše, da se ne gremo tovrstnih
               zakonov, za katere ocenjujem, da jih Slovenija, kot vse druge evropske države, še
               kako nujno potrebuje.</p>
               <p>Zakaj sploh gre pri teh gradnjah avtocest oziroma družbi za gradnjo avtocest? Veliko
               denarja je zbranega ravno v obliki posebnega cestnega tolarja in ta se zbira na
               poseben podračun proračuna Republike Slovenije. Na podlagi letnega sklepa pa se ta
               denar uporabi, glede na načrte, v nadaljnjo uporabo Družbi za gradnjo avtocest.
               Mislim, da nobenega dvoma ni, da ne bi tukaj šlo za davek oziroma za javno porabo in
               da ta kakorkoli izpade iz obsega tega zakona.</p>
            </sp>
            <sp xml:id="SDZ2-Redna-03-1997-03-25.sp118">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala. Replika, gospod Presečnik.</p>
            </sp>
            <sp xml:id="SDZ2-Redna-03-1997-03-25.sp119">

               <speaker>JAKOB PRESEČNIK:</speaker>

               <p>Hvala za besedo. Mislim, da se to ne razume točno. Ne gre za program izgradnje
               avtocest oziroma za finance s tega področja za avtocestni in cestni program, ampak
               gre za druga sredstva in drugo delovanje Družbe za državne ceste.</p>
            </sp>
            <sp xml:id="SDZ2-Redna-03-1997-03-25.sp120">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala. Gospod Sovič.</p>
            </sp>
            <sp xml:id="SDZ2-Redna-03-1997-03-25.sp121">

               <speaker>BORIS SOVIČ:</speaker>

               <p>Cenjene dame, spoštovani! Mislim, da je moj predpredhodnik spregledal, da gre za
               Družbo za državne ceste ne za družbo za avtoceste. Jaz bi bil vsekakor za to, da bi
               ta amandma danes izglasovali, podprl bi ga v takšnem besedilu, kot je pripravljen.
               Zdi se mi pa neobičajno, da Družba za državne ceste, ki je večinsko v državni lasti,
               mogoče celo v celoti, da svoje pripombe sporoča samo eni poslanski skupini. Če misli
               resno in če jo to res žulji, bi verjetno izvolila poskrbeti, da bi vse poslanske
               skupine seznanila s tem. Sem preveril pri šefu naše poslanske skupine, on pravi, da
               te pripombe ni dobil. Tako da je to še eden od razlogov več, zaradi katerega bi ta
               amandma, v taki obliki kot je, pripravljen, tudi podprl. Hvala.</p>
            </sp>
            <sp xml:id="SDZ2-Redna-03-1997-03-25.sp122">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala. Gospod Baškovič.</p>
            </sp>
            <sp xml:id="SDZ2-Redna-03-1997-03-25.sp123">

               <speaker>MILAN BAŠKOVIČ:</speaker>

               <p>Hvala lepa. Rad bi nekoliko pomagal pri izhodu iz te zagate. Namreč, tukaj gre
               dejansko za to, kar je bilo že nakazano in kar je predstavnik vlade pošteno povedal.
               Namreč, ob tem zakonu, kakršen pač je, ob tem da v 1. in 2. členu definira subjekte
               tega zakona, se pravi ravnanje naročnikov. Naročnik je pojem iz 1. člena in 2. člen
               navaja, kaj je to naročnik - se pravi tisti, ki ima obveznosti po tem zakonu. In tam
               našteva, kdo je to; osebje javnega prava, javna podjetja, javni zavodi, gospodarski
               zavodi itn. No, seveda se potem izkaže, da tako imenovana Družba za državne ceste
               d.o.o., ki ni DARS, ki ni Direkcija, ampak je gospodarska družba po zakonu o
               gospodarskih družbah, ne spada v te kategorije, ki so v začetku navedene kot
               izhodišče, kot okvir tega zakona.</p>
               <p>Zdaj, da se pa ta pojavi poimensko v prehodnih določbah, v tistem delu, kjer se
               govori o rokih, kdaj začne zakon učinkoviti za eno kategorijo, kdaj za drugo, kar je
               sicer smisel amandmaja in ga je najbrž treba definirati tako, poimensko pa navede to
               družbo, je seveda prišel v nasprotje z opredelitvami, ki jih dal v začetku zakona. Na
               ta način se pa ne da nekoga notri spraviti v sistem. Treba je, ali to družbo, katere
               ustanovitelj in upravljavec je vlada, to je status, ki je specifičen, vendar je
               gospodarska družba, ki nastopa na trgu in posredno dobiva denar od DARS-a, od
               Direkcije itn., ki tudi iz poračuna oziroma iz teh javnih sredstev pridobivajo denar.
               Vendar je možno to družbo s spremembo statusa ustanovitvenega akta dejavnosti, ki je
               zdaj, inženiring oziroma projektiranje, svetovanje, itn., urediti tako, da bo to
               dobilo javni značaj - ker javni interes je tukaj sigurno upravičen, je upravičen -
               vendar ga je treba statusno in po dejavnosti spraviti v ta splošni okvir, potem
               problema ni. In če bo to narejeno, bo notri po splošnem režimu, ne da bi posebej
               omenjal samo to gospodarsko družbo.</p>
               <p>No, hočem reči, da če se ta amandma tako, kot je predložen, sprejme zaradi ostalih,
               ki so tu našteti, da jih v dve kategoriji spraviš glede začetka uporabe zakona, ki se
               ne more začeti naslednji dan, ker imamo še vrsto stvari poprej urediti, bi se potem
               ugotovilo - jaz že zdaj napovedujem - da je ta navedba te družbe v tem prehodnem
               členu seveda v nasprotju z ostalo vsebino zakona, zlasti pa z 2. členom in 1. členom,
               pa tudi nekoliko s 4. členom glede pogojev, ki jih ta ne more izpolnjevati, da se z
               uskladitvenim amandmajem potem ta stvar uredi. No, to je ta stran tega problema.
               Hvala lepa.</p>
            </sp>
            <sp xml:id="SDZ2-Redna-03-1997-03-25.sp124">

               <speaker>PODPREDSEDNICA DR. HELENA HREN-VENCELJ:</speaker>

               <p>Hvala, gospod Baškovič. Morda želi še kdo razpravljati? Prosim, gospod Božič.</p>
            </sp>
            <sp xml:id="SDZ2-Redna-03-1997-03-25.sp125">

               <speaker>IVAN BOŽIČ:</speaker>

               <p>Ja, predlagam, da bi zadevo odložili danes, si vzeli pol ure odmora. Rekli smo, da
               bomo delali do šestih, zdaj je še slabih 15 minut, prej bi končali, jutri bi pa
               pripravili amandma oziroma uskladitev s tem 71. členom z amandmajem. To tako, kakor
               vlada predlaga, da ni točno to, in mi predlagamo. In jutri ob 10.00 uri bi dobili
               pisno. Hvala.</p>
            </sp>
            <sp xml:id="SDZ2-Redna-03-1997-03-25.sp126">

               <speaker>PODPREDSEDNICA DR. HELENA HREN-VENCELJ:</speaker>

               <p>Mislim, da to ne bo šlo, da je rok za vložitev amandmaja na amandma - na amandma
               zamujen. Uskladitveni amandma pa lahko pripravimo po obvestilu oziroma po sporočilu
               Sekretariata za zakonodajo. Prosim? Kdo želi zdaj besedo? Gospod Božič.</p>
            </sp>
            <sp xml:id="SDZ2-Redna-03-1997-03-25.sp127">

               <speaker>IVAN BOŽIČ:</speaker>

               <p>No, še enkrat pravim, vzemimo odmor danes in bomo jutri uskladili. Hvala lepa. V
               imenu poslanske skupine vzamemo.</p>
            </sp>
            <sp xml:id="SDZ2-Redna-03-1997-03-25.sp128">

               <speaker>PODPREDSEDNICA DR. HELENA HREN-VENCELJ:</speaker>

               <p>Prekinjamo sejo in nadaljujemo jutri ob 10.00 uri dopoldne. Hvala za pozornost! <title>(SEJA JE BILA PREKINJENA 25. MARCA 1997 OB 17.46 URI.)</title>
               </p>
            </sp>
         </div>
      </body>
   </text>
</TEI>
