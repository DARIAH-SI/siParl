<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Izredna-19-1998-01-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|7F49BB687A0EDC01C1256598002CDA05</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=7F49BB687A0EDC01C1256598002CDA05</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Izredna-19-1998-01-21.DZ" n="19">
               <name>Izredna</name>
               <date when="1998-01-21"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Izredna-19-1998-01-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 19. izredne seje</stage>
            <stage type="date">(21. januar 1998)</stage>
            <stage type="chairman"> Sejo sta vodila Miroslav Luci, podpredsednik državnega zbora in Andrej Gerenčer,
            podpredsednik državnega zbora. </stage>
            <stage type="time"> Seja se je pričela ob 10.08 uri.</stage>


            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke, kolegi poslanci, gospe in gospodje! Dogovorili smo se,
               da bomo sejo pričeli ob 10.00 uri, zdaj pa zamujamo deset minut. Vodje poslanskih
               skupin, v bodoče poskrbite, da bomo sejo začeli točno ob času.</p>
               <p>Pričenjam nadaljevanje 19. izredne seje Državnega zbora Republike Slovenije. Obveščen
               sem, da so zadržani in se današnje seje ne morejo udeležiti naslednje poslanke in
               poslanci: Maksimiljan Lavrinc za pričetek seje, Zoran Lešnik, Branko Tomažič za
               pričetek seje, Stanislav Brenčič do 11.00 ure.</p>
               <p>Prosim, da ugotovimo prisotnost v dvorani. Ugotovimo prisotnost! Ugotavljam, da je
               navzočih 57 poslank in poslancev. Tako je zbor sklepčen in lahko odloča.</p>
               <p>Na to sejo so vabljeni oziroma sem vabil predstavnike vlade ter predstavnike Urada
               predsednika Republike Slovenije, Državnega sveta Republike Slovenije, Ustavnega
               sodišča Republike Slovenije, Računskega sodišča Republike Slovenije in Varuha
               človekovih pravic. Na sejo sem vabil tudi guvernerja Banke Slovenije dr. Franceta
               Arharja, generalnega direktorja Zavoda za pokojninsko in invalidsko zavarovanje
               gospoda Janeza Prijatelja, ter generalnega direktorja Zavoda za zdravstveno
               zavarovanje Slovenije gospoda Franca Koširja. Če bodo želeli, bodo vsi ti dobili tudi
               besedo v splošni razpravi.</p>
               <p>Današnje zasedanje 19. izredne seje bomo nadaljevali s prekinjeno obravnavo 2. točke
               dnevnega reda, to je predlog proračuna Republike Slovenije za leto 1998. Opozoril bi
               še na to, da danes delamo do 13.00 ure, nato je odmor do 14.00 ure, če bomo res
               strpni in bo šlo korektno naprej, do 14.30 ure, in ob 14.30 uri bo začetek
               popoldanske seje, ki bi se končala ob 18.00 uri.</p>
               <p>Včeraj smo prekinili obravnavo 2. točke dnevnega reda in smo ostali pri besedi
               predstavnikov delovnih teles državnega zbora. Včeraj smo že dali besedo, in to potem
               prekinili, dr. Jožetu Zagožnu, predsedniku odbora za gospodarstvo. <title>Proceduralno?</title> Izvolite.</p>
            </sp>
            <sp who="SDZ2:JazbecFranc">

               <speaker>FRANC JAZBEC:</speaker>

               <p>Spoštovani podpredsednik! Včerajšnja obravnava razširitve dnevnega reda pri predlogu
               naše poslanske skupine za razširitev s predlogom za uvrstitev zakona o ukinitvi
               sprememb zakona o posebnem davku, sem ugotovil, po izpisu, da moje glasovalno mesto
               ne dela, zato predlagam, da tokom današnjega opoldanskega odmora preverite glasovalno
               mesto 235. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Predlagam, da prekinemo in sedaj opravimo to. V vsakem primeru? Za 10
               minut prekinjam sejo in ugotovimo glasovalno napravo gospoda Jazbeca.</p>
               <stage type="time">(Seja je bila prekinjena ob 10.12 uri in se je nadaljevala ob 10.22 uri.)</stage>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke, kolegi poslanci, gospe in gospodje! Nadaljujemo z 19.
               izredno sejo Državnega zbora Republike Slovenije.</p>
               <p>Ugotavljamo prisotnost v dvorani? Ugotavljamo prisotnost! <stage>(65 prisotnih.)</stage> Zbor je
               sklepčen, nadaljujemo z delom.</p>
               <p>V tem odmoru smo ugotovili, da je bilo jutranje testiranje ob 7.55 glede glasovalne
               tipke 235 Jazbec Franc, pozitivno, torej, da deluje in tudi med odmorom je testiranje
               pokazalo, da ta naprava danes deluje.</p>
               <p>Nadaljujemo z <title>2. TOČKO DNEVNEGA REDA PREDLOG PRORAČUNA REPUBLIKE SLOVENIJE ZA
                  LETO 1998 (DP98) - EPA 346-II.</title>
               </p>
               <p>Besedo imajo predstavniki delovnih teles in prijavljen je dr. Jože Zagožen,
               predsednik odbora za gospodarstvo, proceduralno.</p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p>Hvala lepa gospod podpredsednik. Drage kolegice in kolegi!</p>
               <p>Na odboru za gospodarstvo je v zvezi s proračunom za to leto tekla dokaj temeljita
               razprava. Pri uvodni predstavitvi je sodelovala predstavnica ministrstva za finance,
               minister za gospodarske dejavnosti, minister za malo gospodarstvo in turizem,
               predstavnik ministrstva za ekonomske odnose in razvoj, predstavnik Gospodarske
               zbornice Slovenije in predstavnica Obrtne zbornice Slovenije.</p>
               <p>Po razpravi je odbor sprejel vrednostno nevtralen sklep, namreč, da se je seznanil s
               predlogom proračuna, kot to zahteva poslovnik. Odbor je sprejel tudi tri dodatne
               sklepe, ki so v gradivu.</p>
               <p>Dovolite mi, da na koncu povem še naslednje. Čeprav so gospodarska ministrstva dobila
               sorazmerno ugodne deleže sredstev glede na nekatere druge resorje, po mnenju članov
               odbora to zdaleč ne zadostuje za znosno saniranja stanja v gospodarstvu.</p>
               <p>Po njihovem dokaj enotnem mnenju, proračun še vedno ni dovolj razvojno naravnan,
               oziroma je resničnemu razvoju namenjenih zelo malo sredstev. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, dr. Jožetu Zagožnu, predsedniku odbora za gospodarstvo. Besedo ima Maria
               Pozsonec, predsednica komisije za narodnosti.</p>
            </sp>
            <sp who="SDZ2:PozsonecMaria">

               <speaker>MARIA POZSONEC:</speaker>

               <p>Spoštovani! Čutim dolžnost, da v imenu komisije za narodne skupnosti opozorim vlado,
               pripravljavce predloga proračuna za leto 1998, ter cenjeni zbor, da imajo proračunske
               postavke, ki so namenjene financiranju dejavnosti narodnih skupnosti, tudi to leto
               negativni indeks rasti in sicer ta znaša 94. Torej ne gre samo za to, da je za
               narodne skupnosti tudi to leto namenjeno nominalno manj sredstev kot leta 1997, kaj
               šele, da bi bila tudi pri teh postavkah upoštevana realna rast, oziroma 109%, kot je
               to upoštevano pri večini proračunskih postavk.</p>
               <p>To je sicer nerazumljivo, saj gre za izredno majhne vsote. Recimo, gre za to, ali bi
               narodni skupnosti za svoje delovanje dobili skupaj 24 milijonov ali pa 25 milijonov
               proračunskih sredstev. Po mojem mnenju tu ne gre za varčevanje. Ta primanjkljaj pa
               pušča hude posledice v zvezi z delovanjem narodnih skupnosti, poleg tega pa ta način
               tudi ponižuje narodne skupnosti. Upam, da bo do naslednje faze obravnavanja predloga
               proračuna za leto 1998 v državnem zboru predlagatelj sam popravil te anomalije in
               predlagal ustrezne spremembe pri postavkah, ki se nanašajo na narodne skupnosti.
               Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. K besedi se je prijavil tudi gospod Janez Mežan, predsednik odbora za
               kulturo, šolstvo in šport.</p>
            </sp>
            <sp who="SDZ2:MežanJanez">

               <speaker>JANEZ MEŽAN:</speaker>

               <p>Hvala. Spoštovani gospod podpredsednik, spoštovane poslanke in poslanci! Tudi jaz ne
               bom podrobno predstavljal poročila odbora za kulturo, šolstvo in šport, ker verjamem,
               tako kot je rekel že včeraj gospod Sovič, da ste ga z zanimanjem in natančno
               prebrali, vendar pa mislim, da sem dolžan vendarle izpostaviti tiste stvari, ki so
               bile posebej izpostavljene v razpravi.</p>
               <p>V zvezi s proračunom za kulturo, se pravi ministrstvo za kulturo, je bilo v razpravi
               večkrat poudarjeno, da je potrebno čimprej sprejeti zakon o zagotavljanju sredstev za
               nekatere nujne razvojne programe Republike Slovenije v kulturi, že v predlog
               letošnjega proračuna pa vnesti tudi postavke, ki bodo opredeljene s tem zakonom.
               Člani odbora so pozitivno ocenili - to je tudi treba poudariti - dejstvo, da se
               relativno povečujejo sredstva za programe, nekoliko za demografsko ogrožene, za
               širitev mednarodnega sodelovanja za spomenike v lasti Republike Slovenije in
               republiške priznavalnine. Poleg tega pa so v razpravi še posebej opozorili tudi na
               neustrezno vrednotenje nekaterih postavk v proračunu in katerim bi bilo treba v
               nadaljnji razpravi ob predlogu proračunom nameniti še posebno pozornost. Te postavke
               so predvsem naslednje: ohranjanje in vzdrževanje naše premične in nepremične kulturne
               dediščine, odkup muzejskih predmetov, ljubiteljsko kulturno dejavnost, odkup
               arhivskega gradiva in še posebej knjižničarsko dejavnost.</p>
               <p>Pri drugem delu, ko smo na tudi precej na dolgo in na široko razpravljali o proračunu
               za šolstvo in šport, pa so se vprašanja članov odbora - seveda s predhodno
               obrazložitvijo ministra - pa so se vprašanja članov odbora še posebej nanašala zlasti
               na zagotavljanje rednega financiranja dejavnosti, na plače, na izgradnjo šolskega
               prostora in s tem povezanim sofinanciranjem iz državnega proračuna, na izgradnjo
               študentskih domov, telovadnic. Izrečene so bile tudi pripombe na obstoječe standarde
               in normative oziroma na veljavne kriterije za sofinanciranje občin.</p>
               <p>Skupna ugotovitev vseh razpravljalcev je bila, da je proračun za področje šolstva -
               to je treba posebej poudariti - premalo razvojno naravnan, saj so indeksi rasti na
               večini postavk, tudi na tistih, ki vsebujejo socialno komponento, bistveno prenizki.
               Vprašanja nekaterih razpravljalcev so bila tudi povsem konkretna. Člani odbora so
               pogrešali večjo preglednost, zlasti pri postavkah, kot so investicije in
               investicijsko vzdrževanje ter projekti iz šolskega tolarja.</p>
               <p>Po zaključeni razpravi in pojasnilih predstavnikov vlade je odbor sprejel sklep, da
               se postopek sprejemanja državnega proračuna nadaljuje. Še posebej pa bi rad
               izpostavil tri sklepe, ki smo jih sprejeli na koncu in so zapisani tudi v poročilu.
               Ti trije sklepi so:</p>
               <p>Prvič; da odbor predlaga, da vlada v predlog proračuna za leto 1998 vključi tudi
               postavke, predvidene k predlogu zakona o zagotavljanju sredstev za nekatere nujne
               razvojne programe v kulturi.</p>
               <p>Drugič; odbor predlaga Vladi Republike Slovenije, da poišče vse možnosti za najetje
               kredita Socialnega sklada Sveta Evrope oziroma da zagotovi jamstva za pridobitev
               notranjega kredita v višini okoli 3 milijone tolarjev. O tem sklepu bomo razpravljali
               tudi na naslednji seji odbora oziroma bo to točka naslednje seje odbora.</p>
               <p>Tretji sklep; odbor predlaga - kar se mi zdi tudi pomembno - da pripravi spremembe
               zakona o financiranju občin v segmentu, kjer se zagotavljajo sredstva občinam z
               nizkimi oziroma prenizkimi proračuni. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Mežanu. K razpravi se je prijavil tudi gospod Jakob Presečnik,
               predsednik odbora za infrastrukturo in okolje. Izvolite, kolega.</p>
            </sp>
            <sp who="SDZ2:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo. Kolegice in kolegi! Odbor za infrastrukturo in okolje je
               sprejel postopek sprejemanja proračuna oziroma je ocenil, da je pripravljen proračun
               zrel za nadaljnjo obravnavo. Pri tem pa je ugotovil nekaj stvari:</p>
               <p>Prvič, da je v proračun na postavki ministrstva za promet in zveze vključen tudi del
               iz avtocestnega programa, kar je bila prej postavka pri ministrstvu za finance. To je
               eden od razlogov, da je indeks rasti tega ministrstva izredno velik, realno je pa, da
               tako rečem, realen, glede na ostale postavke, ali celo nižji.</p>
               <p>Glede na pripombe oziroma amandmaje, ki jih je odbor sprejel ob sprejemanju proračuna
               za leto 1997, ugotavljamo, da so bile nekatere postavke v letošnjem proračunu
               upoštevane, nekatere pa ne. Predvsem je tu problem sredstev za komunalno
               infrastrukturo, ki se dajejo občinam za razvoj te komunalne infrastrukture, torej na
               terenu.</p>
               <p>Odbor je sprejel tudi nekatere pobude vlade, ki jih imamo v poročilu in ki jih ne bi
               bral.</p>
               <p>Po seji odbora oziroma glede na včerajšnji material, ki smo ga dobili, torej pregled
               državnih investicij pri vseh proračunskih porabnikih pred letom 1997 in nato po
               letih, od 1997 do 2002 in še naprej od 2002, pa ugotavljamo neusklajenost tega
               gradiva z gradivom, ki smo ga posebno za področje Direkcije Republike Slovenije za
               ceste na odboru obravnavali. Mislim, da mora vlada to v naslednjem, čim krajšem
               obdobju urediti. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolegu Jaku Presečniku. Prijavil se je tudi odbor za obrambo. Gospod Rudi
               Petan, izvoli.</p>
            </sp>
            <sp who="SDZ2:PetanRudolf">

               <speaker>RUDOLF PETAN:</speaker>

               <p>Spoštovani gospod podpredsednik, spoštovane kolegice in kolegi!</p>
               <p>Ne bom čital tega poročila, ki ste ga dobili, vendar bom opozoril na določene
               poudarke, ki so bili na tej seji in za katere menim, da je potrebno, da nanje
               opozorim.</p>
               <p>Na seji je minister za obrambo poudaril, da je predlog proračuna ministrstva za
               obrambo v letu 1998 naravnan varčno. Minister je člane seznanil, da so ključne
               investicije ministrstva za obrambo v letu 1998 namenjene predvsem Slovenski vojski,
               nekoliko manj, pa bo z ozirom na pretekla leta investicij na področju zaščite in
               reševanja. Minister je člane odbora opozoril tudi na problematiko proračunske
               postavke požarni sklad, ki se vodi v okviru proračuna ministrstva za obrambo, vendar
               ministrstvo nanjo nima vpliva. Ker ta proračunska postavka zvišuje indeks v proračunu
               ministrstva za obrambo, bi bilo dobro, da se ta postavka v prihodnje izloči iz
               ministrstva za obrambo.</p>
               <p>Posebni poudarki ali močnejši poudarki so bili še z naslednjim vprašanjem. Člani
               odbora so bili mnenja, da je predlog letošnjega proračuna ministrstva za obrambo
               globalno prenizek in namenjeno premalo sredstev, tako Slovenski vojski, kot tudi
               področju zaščite in reševanja.</p>
               <p>Člane odbora je posebno zanimalo, kakšen delež je v proračunu ministrstva za obrambo
               namenjen obveščevalno varnostni službi ministrstva za obrambo. Člani odbora so
               predlagali ministru za obrambo, da preuči možnost, da se v porabo proračunske
               postavke 6309 - sofinanciranje društev in drugih organizacij, vključi tudi rafting
               zveza Slovenije.</p>
               <p>In na koncu, da ne bi bil predolg, bi prebral tiste sklepe in dodatne sklepe:</p>
               <p>Sklep, ki smo ga sprejeli: <q>"Odbor državnega zbora za obrambo predlaga Državnemu zboru
               Republike Slovenije, da naj po opravljeni splošni razpravi sklene, da se postopek
               sprejemanja proračuna nadaljuje v skladu s poslovnikom državnega zbora."</q></p>
               <p>In dodatni sklepi: <q>"Odbor za obrambo predlaga Vladi Republike Slovenije, da pripravi
               za nadaljnjo obravnavo preglednejši predlog obrazložitve dela proračuna, iz katerega
               bo razvidna skupna poraba proračunskih sredstev vseh posameznih porabnikov proračuna
               v okviru ministrstva za obrambo."</q></p>
               <p>Drugi sklep: <q>"Odbor predlaga Vladi Republike Slovenije, da seznani odbor za obrambo s
               temeljnimi razvojnimi programi kot celoto, ker se vodijo posebej."</q> V proračunu je
               prikazana samo tekoča zadolžitev, to se pravi odplačila, ne pa kot celota.</p>
               <p>In pa: <q>"Odbor za obrambo predlaga Vladi Republike Slovenije, da se požarni sklad kot
               proračunska postavka izloči iz ministrstva za obrambo in se prikaže ter izkazuje kot
               posebni proračunski porabnik."</q> Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolegu Petanu, predsedniku odbora za obrambo. K besedi se je prijavila
               tudi gospa Lavtižar-Bebler, predsednica odbora za notranjo politiko in pravosodje,
               izvolite.</p>
            </sp>
            <sp who="SDZ2:LavtižarBeblerDarja">

               <speaker>DARJA LAVTIŽAR-BEBLER:</speaker>

               <p>Hvala lepa. Spoštovani! Pisno poročilo odbora za notranjo politiko in pravosodje ste
               prejeli z gradivom za današnjo sejo. Vendar pa želim opozoriti na del proračuna, ki
               se nanaša na zagotavljanje sredstev za delo pravosodnih organov. Namreč tudi na
               odboru smo temu problemu posvetili veliko pozornosti in predstavnik Vrhovnega sodišča
               Republike Slovenije je v zvezi s sredstvi, ki jih predlaga vlada povedal, da ne
               zagotavljajo normalnega dela sodišč v letu 1988. Zato obstaja bojazen, da se bo
               stanje na sodiščih še poslabšalo oziroma zaostanki še povečali.</p>
               <p>Predlog vlade ne upošteva posebnosti postopka izvolitve sodnikov in izhaja iz stanja
               konec oktobra 1997. Prav tako ne upošteva, da približno 100 sodniških mest ni
               zasedenih. Iz navedenega izhaja, da sodišča ne bodo imela sredstev za plače sodnikov,
               kot tudi ne sodnega osebja.</p>
               <p>Glede na primerjavo s sistematiziranimi mesti je po grobih ocenah samo za višje
               sodišče v Ljubljani 34 milijonov tolarjev premalo sredstev za plače, za Okrožno
               sodišče v Ljubljani pa približno 80 milijonov tolarjev. Tudi predvidena sredstva za
               kritje materialih stroškov so nezadostna. Samo na Okrožnem sodišču v Celju je bilo za
               obsežno preiskovalno delo v letu 1997 porabljeno 40 milijonov tolarjev. Zneski iz
               predloga proračuna na postavkah materialnih stroškov pa so tako rekoč
               prepolovljeni.</p>
               <p>Z delom bo začelo upravno sodišče, ki naj bi po predlogu vlade za svoje delovanje v
               letu 1998 porabilo 284 milijonov, kar je približno 100 milijonov manj kot je bilo
               predlagano. Sodišče, ki je v ustanavljanju in ima tudi zunanje oddelke, bo moralo
               poleg tekočega reševati še obsežen pretekli pripad. Predstavnik vrhovnega sodišča je
               predlagal, da bi odbor zavzel stališče, da je nujno potrebno uskladiti predloge
               sodstva in vlade, predvsem na postavkah predvidenih sredstev za plače in materialne
               stroške sodišč.</p>
               <p>Predstavnik ministrstva za finance je ob navedenem povedal, da je vlada pri pripravi
               predloga res upoštevala stanje zaposlenih 31. oktober 1997 ter bo pri pripravi
               dopolnjenega predloga proračuna vsekakor treba upoštevati načrt zaposlovanja v letu
               1998. Zaradi časovne stiske pri pripravi predloga proračuna tudi ni bil izveden
               postopek usklajevanja s predstavniki sodne veje oblasti, kar pa bo prav tako potrebno
               storiti tekom nadaljnjega postopka sprejemanja predloga proračuna.</p>
               <p>Glede postavk materialnih stroškov je menil, da so prav tako potrebne ponovne
               proučitve, saj so v vladi že ugotovili, da so bile ocene oziroma zahtevki sodišč
               korektni. Predstavnik Sodnega sveta Republike Slovenije, je ne glede na predvideni
               obseg sredstev na posameznih postavkah, opozoril na določilo zakona o sodiščih, ki
               določa, da sodni svet daje mnenje k predlogu proračuna. Menil je, da bi bila vlada
               dolžna s sodišči izvesti postopek usklajevanja glede predvidenih sredstev za delo
               sodišč. Sodni svet že ves čas terja sprejetje sistemske rešitve, da sodstvo pridobi
               vlogo samostojnega proračunskega uporabnika s tem, da se vloga predlagatelja
               proračuna da vrhovnemu sodišču ali pa sodnemu svetu. Prav tako sodni svet meni, da
               sredstva, namenjena za delo sodnega sveta kot predstavnika samostojne veje oblasti,
               ne bi smela biti vsebovana v finančnem načrtu ministrstva za pravosodje. Opozorilom
               predstavnikov vrhovnega sodišča in sodnega sveta se je pridružil tudi predstavnik
               slovenskega sodniškega društva, ki je prav tako opozoril na perečo problematiko v
               zvezi s sredstvi za plače in materialne stroške. Predlagana sredstva za materialne
               stroške so zmanjšana za približno 640 milijonov tolarjev. Vsa sodišča še niso pokrila
               tudi izgub iz leta 1997 ob tem, da sodišča načrtujejo nadaljnje povečanje obsega
               poslovanja vsaj za 15%. Sredstva za plače je nujno planirati ob hkratnem sprejetju
               načrta zaposlitev v sodstvu.</p>
               <p>Člani odbora so se strinjali z opozorili predstavnikov sodne veje oblasti, zato so v
               zvezi s predvidenim obsegom sredstev za delo ministrstva za pravosodje, sodišč in
               drugih pravosodnih organov v predlogu proračuna za leto 1998 sprejeli naslednje
               sklepe.</p>
               <p>Prvič. <q>"Vlada Republike Slovenije naj v nadaljnjem postopku sprejemanja predloga
               proračuna opravi s predstavniki sodstva usklajevanje po posameznih predlaganih
               postavkah predloga proračuna, predvsem pa glede predvidenih sredstev za plače in
               materialne stroške sodišč."</q></p>
               <p>Drugič. <q>"Upoštevajo naj se opozorila predstavnikov Sodnega sveta Republike Slovenije,
               Vrhovnega sodišča Republike Slovenije in Slovenskega sodniškega društva ter se sodni
               veji oblasti pri pripravi in sprejemanju predloga proračuna za leto 1998 da vlogo in
               položaj, kot je opredeljena v ustavi in zakonu."</q></p>
               <p>In tretjič. <q>"Prouči se naj že večkrat s strani sodne veje oblasti posredovan predlog,
               da se z ustrezno spremembo sistemske zakonodaje sodiščem zagotovi finančna
               samostojnost in enakopravni položaj s pridobitvijo vloge samostojnega proračunskega
               uporabnika."</q></p>
               <p>Prosim, spoštovane kolegice in kolegi, da te sklepe, ki jih je sprejel odbor za
               notranjo politiko in pravosodje, upoštevate tudi pri nadaljnjem obravnavanju predloga
               proračuna za leto 1998. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegici Darji Lavtižar-Bebler, predsednici odbora za notranjo politiko in
               pravosodje. S tem smo končali z razpravo delovnih teles državnega zbora. Želi besedo
               predstavnik sekretariata za zakonodajo in pravne zadeve? <stage>(Ne želi.)</stage> Želi predstavnik
               samostojnih proračunskih uporabnikov, predsednik računskega sodišča, besedo? <stage>(Želi.)</stage>
               Izvolite, gospod profesor Vojko Antončič.</p>
            </sp>
            <sp who="SDZ2:AntončičVojko">

               <speaker>DR. VOJKO ANTONČIČ:</speaker>

               <p>Hvala za besedo. Spoštovani! V okviru splošne razprave o letošnjem državnem proračunu
               bi rad povedal tole: Sestavni del državnega proračuna je seveda tudi proračun za delo
               računskega sodišča. Letošnji bo četrti. Prvi nam je bil določen za delo v letu 1995,
               se pravi za delo v ustanovitvenem letu. Ne pri določanju prvega, ne pri določanju
               drugega, ne pri določanju tretjega letnega proračuna za našo institucijo ni bil
               spoštovani 18. člen zakona o računskem sodišču. Ni bilo spoštovani zakonsko določilo,
               ki se glasi takole: <q>"Sredstva za delo računskega sodišča določa državni zbor na
               predlog računskega sodišča."</q> To določilo je bistveno za status računskega sodišča.
               Lahko se reče, da nerodnosti pri določanju prvega letnega proračuna za računsko
               sodišče ne štejejo. Lahko se nadalje reče, da tudi nerodnosti pri določanju drugega
               letnega proračuna za računsko sodišče lahko toleriramo. Spornosti pri določanju
               lanskega proračuna za računsko sodišče so bile sestavni del vsesplošne spornosti
               državnega proračuna za leto 1997. Zato lani nisem izpostavljal, nisem obešal na
               veliki zvon nerodnosti pri določanju našega proračunskega koščka. Toda preprečiti je
               treba, da dosedanje spornosti, nepravilnosti in nezakonitosti postanejo običaj,
               postanejo navada, postanejo zakon namesto zakona. Pri določanju letošnjega proračuna
               za računsko sodišče je skrajni čas, da tudi pri nas uveljavimo običaj, da sredstva za
               vrhovno revizijsko ustanovo v državi določi parlament na predlog vrhovne revizijske
               ustanove, tako kot je predvideno v prvi točki 18. člena zakona o računskem sodišču.
               Namreč, odločanje o sredstvih za delo računskega sodišča je v resnici odločanje o
               tem, kolikšno bo oziroma kolikšno naj bo nadziranje javne porabe v Sloveniji. Odveč
               je dokazovati, da je nespodobno, če se pri tem upošteva samo predlog vlade, ki je
               glavni revidiranec računskega sodišča.</p>
               <p>Skratka, pričakujem, da bo državni zbor pri določanju sredstev za delo računskega
               sodišča v letu 1998 obravnaval predlog računskega sodišča in ne samo glasoval o
               predlogu vlade.</p>
               <p>Predlog, ki smo ga poslali v državni zbor in tudi v vednost vladi, je sestavljen, je
               strukturiran tako, da omogoča odločanje o tem, kolikšno naj bo letos nadziranje javne
               porabe v Sloveniji, koliko revizij naj bi izvedli. V ta namen smo posamezne postavke,
               recimo postavko za financiranje plač, postavko za financiranje materialnih stroškov
               in tako dalje, razčlenili na ustrezno število podpostavk, in sicer tako, da smo
               upoštevali dve znani dihotomni klasifikaciji stroškov. Pri oblikovanju svojega
               proračunskega predloga smo namreč posebej ocenjevali stalne in spremenljive ter
               posredne in neposredne stroške za delo računskega sodišča. Pri razlikovanju med
               stalnimi in spremenljivi stroški upoštevamo seveda dobo, na katero se nanaša
               proračunski predlog. Se pravi, posebej ocenjujemo, katere stroške je treba letos
               privzeti kot vnaprej dane, in katere je smiselno obravnavati kot količine, ki so
               odvisne od obsega dejavnosti, se pravi, odvisne od števila revizij, ki naj bi jih
               izvedli. Pri razlikovanju med posrednimi in neposrednimi stroški za naše delo pa
               upoštevamo, da so proizvodi naše dejavnosti revizije.</p>
               <p>Se pravi, posamezne revizije obravnavamo kot stroškovne nosilce.</p>
               <p>Vem, da je treba pri upravljanju nasploh in še posebej pri upravljanju države, torej
               tudi pri določanju državnega proračuna, kolikor mogoče reducirat kompleksnost. Toda
               za božjo voljo, to se ne dela na tak način, na kakršnega vlada oziroma ministrstvo za
               finance določa predlog proračuna za računsko sodišče.</p>
               <p>Zato še enkrat poudarjam, pričakujemo, da bo letošnji proračun za računsko sodišče
               določen tako, da bo obravnavan naš predlog, da bo državni zbor obravnaval naš predlog
               in ne samo glasoval o predlogu vlade. Obravnavanje našega predloga, pa naj pomeni
               oziroma mora pomeniti, obravnavo vprašanja, kolikšno naj bo nadziranje javne porabe,
               v kolikšni meri naj bo v Sloveniji realizirana zahteva po javni predložitvi
               obračunov. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa prof. Vojku Antončiču, predsedniku računskega sodišča. Želi kdo od
               predstavnikov samostojnih računskih porabnikov besedo? <stage>(Ne želi.)</stage> Potem dajem besedo
               predstavnikom poslanskih skupin.</p>
               <p>Prijavljeni so po vrsti: Združena lista socialdemokratov, SKD, SDS, SLS, in dajem
               besedo gospodu Feriju Horvatu, predstavniku poslanske skupine Združene liste
               socialdemokratov.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Hvala za besedo gospod podpredsednik! Spoštovane kolegice in kolegi, predstavniki
               vlade in drugih ustanov, spoštovani predstavniki medijev!</p>
               <p>Na samem začetku vas prosim za razumevanje, če bom vzel nekaj minut za to, da
               predstavim nekaj pogledov poslanske skupine Združene liste na letošnji predlog
               proračuna.</p>
               <p>Dejstvo je, da je proračun temeljni akt gospodarske in razvojne in tudi drugih
               politik in nam zato ne sme biti žal časa, ki ga porabimo v tej razpravi, ne glede na
               to, koliko bo vladajoča koalicija, ki bo končno odločala o tem predlogu, že v tej
               prvi splošni razpravi in potem v nadaljevanju, koliko bo tega upoštevala, kar povemo
               oziroma kakšne pripombe damo in kakšne predloge damo.</p>
               <p>Na samem uvodu moram povedati, da smo v naši poslanski skupini kljub temu, da se
               zavedamo vseh realnosti v tej državi in da vemo in smo vedeli ob sprejemu
               lanskoletnega proračuna, ki ni bil samo pozno sprejet, ampak je bil tudi po vsebini
               bolj slab kot dober, smo se zavedali, da tisti proračun v veliki meri že določa obseg
               in tudi strukturo proračuna za letošnje leto. Pa smo kljub temu razočarani nad
               predlogom, ki ga imamo pred sabo. Tako glede njegove vsebine kot tudi glede same
               metodologije priprave in obravnave proračuna. Neke pripombe smo malo pred tem
               slišali, niso edine.</p>
               <p>Predvsem stanje v gospodarstvu in trendi, ki so vse prej
                  kot ugodni, posebno ko pogledamo, da nam od leta 1994 peša gospodarska rast, in če
               upoštevamo dejstvo, da smo v nekem smislu v prelomnem letu, ko se začnejo pogajanja o
               polnopravnem članstvu v Evropski uniji, in da imamo samo štiri leta za priprave do
               tistega željenega datuma, ki ga lansira vlada, ko naj bi bili celo sprejeti v
               Evropsko unijo, to je leto 2002, potem moramo žal ugotoviti, da ta proračun po svoji
               vsebini niti približno ne zagotavlja tega; niti večje razvojne dinamike, niti
               pospešenih priprav na članstvo v Evropski uniji. V nasprotju s pričakovanji in pa,
               kar je še najbolj zaskrbljujoče, tudi v nasprotju z obljubami vlade - sam predsednik
               vlade je namreč ob sprejemu lanskega proračuna javno na televiziji dejal, da je pač
               lanskoletni proračun takšen, kot je, to je prvo leto sedanje koalicije, da bo pa
               seveda proračun za letošnje leto boljši, bolj razvojno naravnan - kljub tej izredni
               obljubi se to ni zgodilo oziroma se je zgodilo samo v posameznih delih proračuna.</p>
               <p>V nasprotju s temi pričakovanji in obljubami imamo pred sabo proračun, ki pomeni
               nadaljevanje nekajletnega trenda, tam od leta 1993. Seveda, to ni nič čudno, če niti
               kolegov vodilne vladne stranke, vsaj nekaterih, to očitno ne zanima in tudi očitno ne
               prizadene. Imamo nadaljevanje neugodnega trenda hitrejše rasti skupnega obsega
               prihodkov in v zadnjih letih zlasti odhodkov javne porabe in še posebej odhodkov
               proračunske porabe, v odnosu na pešajočo rast bruto domačega proizvoda. Še več,
               razkorak med bruto domačim proizvodom in rastjo javne porabe, zlasti proračunske
               porabe, se iz leta v leto povečuje. Izrazit je bil ali pa že kar dramatičen v lanskem
               letu in žal, kljub napovedim, ni bistveno drugače tudi v letošnjem letu, ko ob 3,5%
               rasti bruto domačega proizvoda, to je zadnja prognoza, bodo proračunski odhodki
               naraščali po stopnji okrog 5% ali celo, kot napovedujejo tudi najbolj kompetentni iz
               vladne koalicije, morda celo več; in napovedujejo, da bo lahko proračunski
               primanjkljaj večji, kot je sedaj predviden, 1%.</p>
               <p>Če hočemo biti realni v teh primerjavah, potem moramo upoštevati gibanje v zadnjih
               dveh letih. Vidimo, ne samo žalostno, ampak kar dramatično sliko, da se v teh dveh
               letih poveča bruto domači proizvod za okrog 6% ali pa morda nekaj nad 6%, proračunski
               prihodki pa za 12,7%, proračunski odhodki pa za 19,9%. Tisto, kar je ob takih
               globalnih gibanjih še bolj zaskrbljujoče, pa je to, da hitreje v strukturi naraščajo
               odhodki za delovanje države, zmanjšuje oziroma zaostaja pa tisti delež odhodkov v
               proračunu, ki naj bi bil namenjen vzpodbujanju gospodarske rasti, izvoza, nujnega
               dviga konkurenčnosti in prestrukturiranja gospodarstva. To je pa tudi pogoj za
               zagotavljanje večjega števila delovnih mest in pogoj za naše priprave na EU, kajti
               niso dovolj samo priprave na področju usklajevanja zakonodaje, ampak sedaj je pred
               nami tisto najtežje, to je tudi priprava gospodarske strukture na EU. Na ta problem,
               ki se že vleče nekaj let, opozarjajo tudi vladne analize, analize ministrstva za
               finance o gibanju in sestavi tako imenovanih transferjev v gospodarstvu.</p>
               <p>Več kot očiten je razkorak med proračunskim memorandumom in pa dokumentom, ki ga bomo
               obravnavali v tem državnem zboru v naslednjih tednih, to je strategija vključevanja v
               Evropsko unijo in pa med tem, kar piše v proračunu in pa med ukrepi, ki jih ponuja
               ali pa jih ne da od sebe vlada. Namreč, v memorandumu, ki je dokument vlade o
               gospodarski politiki, so nakazani cilji, razvojni scenariji, javno-finančne in
               proračunske projekcije in zelo podrobno, dokaj pravilno našteti ukrepi, ki bi jih
               morala pripraviti in ponuditi vlada. Žal temu vladnemu, lastnemu vladnemu dokumentu,
               vlada s predlogom proračuna ne sledi, niti v številkah niti z ukrepi, kot nam jih
               ponuja v državni zbor. To, kar je vlada doslej ponudila med ukrepi, med zakonskimi
               predlogi, je bolj namenjeno krpanju proračunske luknje in pokrivanju starih
               obveznosti, kot pa tisto, kar bi bilo potrebno za vsaj zagotovitev skromne rasti in
               za približevanje Evropski uniji. Da ne bi ostal na ravni splošnih pripomb, mi
               dovolite nekaj konkretnih pripomb in tudi nekaj predlogov za razmislek vladi in
               vladni koaliciji predvsem, da ne bi bilo očitka, da samo kritiziramo, nič pa ne
               predlagamo oziroma nič ne ponujamo. To želim reči tudi zato, ker soglašam s
               predsednikom odbora za gospodarstvo, kolegom doktor Zagožnom, ko pravi, da so samo
               navidezno nekatere ugodne spremembe pri nekaterih namenih v nekaterih gospodarskih
               ministrstvih in se poskuša s tem opravičevati, da je vendarle ta proračun bolj
               razvojno naravnan.</p>
               <p>Zato je potrebno, kolegice in kolegi, da pogledamo nekoliko podrobneje vsaj nekatere
               namene, ki so najbolj direktno v zvezi z gospodarsko rastjo in prestrukturiranjem
               gospodarstva.</p>
               <p>Prvič, vprašanje spodbujanja izvoza. Ukrepi, ki so predvideni predvsem v okviru
               ministrstva za ekonomske odnose in razvoj, še zdaleč niso zadostni. Čeprav nas
               poskuša sicer zelo korektno in z dokaj močnimi argumenti, minister za finance v teh
               dneh prepričati, da je sicer dosti narejeno za povečanje konkurenčnosti, zlasti z
               znižanjem prispevnih stopenj, s tem, ko se je preneslo del obveznosti za SPIZ na
               proračun, z relativno nizko stopnjo davka od dobička in podobno. Pa je treba
               ugotoviti, da pri nekaterih namenih, kjer je v tržnih ekonomijah normalno, da vlada
               spodbuja izvozne aktivnosti, da pa proračun še zdaleč ni zadovoljiv.</p>
               <p>Pozitivno je povečanje sredstev v ministrstvu za ekonomske odnose in razvoj, za
               širitev namenov in tudi obsega sredstev za marketinške in promocijske aktivnosti v
               tujino in za odpiranje novih trgov. Vendar so ti indeksi varljivi, če upoštevamo, da
               imamo v zadnjih letih zelo nizke stopnje, iz katerih izhajamo. To med drugim dokazuje
               sama obrazložitev tega ministrstva, ko ugotavlja, da se je lansko leto na razpis
               spodbud za trženske aktivnosti v tujini, prijavilo 197 podjetij z 279 projekti in da
               je lahko iz obstoječega proračuna ministrstvo sofinanciralo samo 10% teh aktivnosti.
               V zahodnih državah je ta procent, se giblje od 20 do 30%. Če upoštevamo, da
               regresiranje obrestnih mer za izvozne kredite ostaja v predlogu proračuna letos na
               enakem nominalnem znesku kot lansko leto, in če upoštevamo, da letos ni dodatnih
               sredstev v proračunu predvidenih za slovensko izvozno družbo, kar je lani bil slučaj,
               potem ugotovimo, da je skupni obseg sredstev v tem ministrstvu za spodbujanje izvoza
               celo manjši, nominalno, kot je bil v lanskem letu.</p>
               <p>Res, da to ministrstvo in vlada pridno sklepata prosto trgovinske sporazume, kar je
               pomembno, vendar ni zadosti za neko aktivno ali celo ofenzivno izvozno politiko.
               Dejstvo je, da bo v prihodnje izvoz še bolj bistven dejavnik gospodarske rasti, kot
               je bil doslej, glede na omejevanje plač in pa drugih oblik porabe v državi. Mislim,
               da smo tudi malo preveč zavarovani sami vase, da ob sedanji plačilno bilančni
               situaciji, ko imamo, zaenkrat vsaj, sorazmerno visoke devizne rezerve. Vendar
               poglejmo, da nekateri prihodki od storitev, ki pokrivajo primanjkljaj v trgovinski
               bilanci, stagnirajo in da je vprašljivo ali bodo v prihodnje taki, kot so recimo
               prilivi od bencina, prodaje bencina v obmejnih območjih, prilivi, ki so zelo veliki
               od prostocarinskih prodajaln, ki bi jih kar radi popustili sosedom, pa jih kar čez
               noč ukinili in podobno.</p>
               <p>Iz vsega tega izhaja, da potrebujemo bolj ofenzivno izvozno politiko. Nemčija s tako
               visokim zunanjetrgovinskim suficitom gre nadalje v ofenzivo in predvideva letos
               porast izvoza za 7%. To je približno tako, kot ga imamo mi, ob dosti nižji ravni in
               bi s tem kar bili zadovoljni.</p>
               <p>Zato mislim, da je treba še bolj podpreti aktivnosti podjetij, zlasti novih
               gospodarskih subjektov, malih podjetij, ki se morajo vključevati v izvoz, tako preko
               slovenske izvozne družbe in je njeno vlogo še nadalje treba okrepiti, tako z limitom
               za zavarovanje, ki ga bomo določili tekom proračunske razprave, tako z zakonom o
               poroštvu za najemanje izvoznih kreditov v tujini, ker so tudi zanje ugodnejši pogoji
               in tudi z drugimi ukrepi. Mislim, da bi dosti več morala naša diplomatsko konzularna
               mreža v tujini narediti za gospodarski prodor v tujino v sodelovanju z drugimi
               ministrstvi, z meorjem, z ministrstvom za malo gospodarstvo. To predvideva določene
               aktivnosti in sredstva, kar je pozitivno za podporo izvoznikom in tudi z večjo skrbjo
               za to, koga pošiljamo za veleposlanika v tujino, kar v vseh primerih iz predlogov, ki
               jih obravnavamo tudi v tem državnem zboru, ni slučaj. Mislim na predloge, ki jih
               pošilja vlada.</p>
               <p>Naslednja točka, ki se mi zdi kritična in kjer tudi ni nekega bistvenega premika na
               boljše v tem predlogu proračuna, ampak naprej ostaja pastorek gospodarske in razvojne
               politike, to je skladnejši regionalni razvoj.</p>
               <p>Res, indeks sredstev za naložbe v demografsko ogroženih območjih v ministrstvu za
               ekonomske odnose in razvoj kaže povečanje za 30%. Vendar poglejmo malo globlje in
               videli bomo, da je ta indeks varljiv. Namreč, če upoštevamo sredstva kupnine, ki so
               bila lansko leto v dosti večjem znesku v tem ministrstvu kot pa letos - letos se bodo
               predvidoma prepolovila - potem bo dejansko namenjeno nominalno manj sredstev za te
               namene, kot je to bilo v lanskem letu, ali v procentu na bruto domači proizvod komaj
               pol promila. To je dvakrat, trikrat manj kot je bilo v letu 1992. V tem državnem
               zboru smo na predlog poslancev iz vseh poslanskih skupin ob razpravi o vprašanju, kaj
               bo država naredila za spodbujanje regionalnega razvoja, sprejeli sklep, da je
               vendarle za ta namen treba zagotoviti bistveno več sredstev.</p>
               <p>Naj ponovno opozorim, da je to tudi zelo pomembna sestavina priprav na Evropsko
               unijo, kjer je regionalna politika poleg kmetijske politike ena najbolj poudarjenih
               politik in tudi podprtih v proračunu Evropske unije. Ob tem se mi zdi, da je tudi
               nedopustna kasnitev zakona o skladnejšem regionalnem razvoju, ki še vedno ni prišel v
               nadaljnjo obravnavo pred ta državni zbor. S tem se tudi gotovo odpovedujemo večjemu
               obsegu sredstev, ki bi ga lahko dobili od Evropske unije, iz njenih strukturnih
               skladov.</p>
               <p>Tretja zadeva, ki je tudi po mojem mnenju podcenjena v tem predlogu proračuna, to je
               postavka za dvig konkurenčnosti in prestrukturiranje industrije v ministrstvu za
               gospodarske dejavnosti: Tudi tukaj imamo indeks, ki je 136. Na prvi pogled bi rekli.
               To ministrstvo je dobilo precej več sredstev kot v lanskem letu. Vendar, poglejmo
               podrobneje namene. Pretežni del sredstev je namenjen železarnam, od 16,6 milijarde
               celotnega proračuna tega ministrstva okrog 6 milijard, na novo so dodane tudi obresti
               za obveznice v višini 2 milijard, dalje; zapiranje rudnikov, energetske naložbe in še
               nekateri nameni. Tako, da ob teh obveznostih, ki jim ne oporekam, ampak seveda vlada
               nosi predvsem odgovornost za učinkovito rabo teh sredstev za te namene, pa je
               zaskrbljujoče to, da ostane zelo malo, okrog milijarda tolarjev, za tisto, kar je pa
               najbolj potrebno - za kvalitetne spremembe v gospodarstvu, za prenovo podjetij, za
               podporo delovno intenzivnim in izvoznim panogam in pa za sofinanciranje aktivnosti na
               tujih trgih. V tej zvezi je še posebej nerazumljivo tisto, na kar je opozoril kolega
               Sovič že včeraj v imenu odbora za znanost in tehnologijo, da se sredstva za
               tehnološki razvoj, kar vemo, da je eden glavnih dejavnikov dviga konkurenčnosti, tudi
               nominalno zmanjšujejo <stage>(ta postavka je v ministrstvu za znanost in tehnologijo)</stage>. Ob
               tem sprašujem vlado, kaj potem pomenijo papirji, ki jih je sama producirala v zadnjih
               letih; kot je strategija dviga konkurenčnosti, kot je industrijska politika, ki bi jo
               naj sprejeli v okviru strategije približevanja Evropi in pa sprašujem, kje je vloga
               in kje so kakšni podatki, informacije, o programu dejavnosti Slovenske razvojne
               družbe, za katero smo tukaj sprejeli poseben zakon.</p>
               <p>In končno, še eno področje, kjer pa, tega sem vesel, kjer lahko damo pozitivno oceno,
               to je področje malega gospodarstva in turizma. To je ena svetlih točk v proračunu za
               letošnje leto, kjer je predviden znaten porast sredstev in pa tudi novih namenov za
               vzpodbujanje razvoja malega gospodarstva in turizma s tem, da seveda indeks je
               sorazmerno velik tudi zato, ker je bila osnova majhna, ker je bilo v zadnjih letih to
               področje, zlasti v zadnjih dveh letih, zanemarjeno. Ob tej postavki bi samo dal v
               razmislek vladi, da eventualno poveča predlog sredstev za promocijo turizma, kjer je
               predviden enak znesek kot v lanskem letu, ker smo med letom povečevali ta sredstva in
               pa seveda, da pripravi predloge za pregledno in jasno politiko in kriterije za
               uporabo sredstev za posamezne namene vzpodbujanja malega gospodarstva in pa turizma.
               Ob tem bo treba čimprej obravnavati predlog zakona o turizmu in pa zakona o posebnem
               prometnem davku od posebnih iger na srečo, ki bi moral tudi zagotoviti, tudi lokalnim
               skupnostim, večja sredstva za vzpodbujanje teh namenov.</p>
               <p>Moji kolegi bodo verjetno govorili še o enem zelo pomembnem področju tega proračuna,
               to je aktivna politika zaposlovanja, ki jo podpiramo, s tem seveda, da bo seveda
               lahko dala rezultate le v povezavi z drugimi politikami, regionalno, industrijsko
               politiko itd. Menimo tudi, da ni dovolj poudarka pri stanovanjski politiki na
               dokapitalizaciji stanovanjskega sklada, kar izhaja tako iz potrebe po stanovanjih kot
               je to pomembno dodatno vzpodbujanje gospodarskega razvoja.</p>
               <p>Podprl bi rad tudi stališče komisije, tudi v imenu naše skupine, stališče komisije za
               evropske zadeve, ki pravilno ugotavlja, da ni jasnega pregleda iz tega predloga
               proračuna, koliko sredstev je namenjeno dejansko za priprave za Evropsko unijo in v
               kolikšni meri so upoštevane naloge, ki izhajajo iz Agende 2000 in s pristopnega
               partnerstva. To bo zelo pomembno, še posebej zdaj, ko se bodo kmalu začela pogajati
               in mislim, da bi tu vlada morala pripraviti poleg tega, kar je napisano po posameznih
               resorjih in v obrazložitvah, en zelo jasen pregled, da vidimo, kakšen je obseg teh
               sredstev glede na potrebe.</p>
               <p>Ob predlaganih ukrepih vlade bi želel reči še tole. Dejstvo je, da vlada z ukrepi
               kasni, nekatere sploh ne predlaga in sprašujemo, kaj je vendarle z davkom na plače,
               ko je bil prvotno predviden celo po hitrem postopku? Kaj je z davkom, s posebnim
               prometnim davkom od posebnih iger na srečo? Kaj je s tako glasno napovedanim
               varčevalnim paketom ali varčevalnimi paketi? Kaj je z racionalizacijo in povečanjem
               učinkovitosti uprave? Zakaj vlada ne pride s celovitim predlogom, in po možnosti
               naenkrat pred ta državni zbor, s potrebnimi spremembami zakonodaje s področja lokalne
               samouprave, uprave, regijske organiziranosti in podobno? Parcialni pristopi niso
               adekvatni in tudi vodijo v dražje rešitve.</p>
               <p>Podpiramo to, da se v proračun vnese kot eno prioritetnih postavk, sredstva za
               pripravo na dodano vrednost - na to je opozarjal sam minister za finance. Podpiramo
               ministra tudi v prizadevanju, da se vendarle da končno na mizo vse raznorazne
               nacionalne programe in zakone, ki določajo obseg in dinamiko investicij, ki je vse
               manj usklajena z možnostmi.</p>
               <p>Končno mi dovolite, da za zaključek opozorim samo še na nekaj vprašanj v zvezi z
               metodologijo priprave proračuna. Ocenjujemo, da je proračun za letošnje leto manj
               pregleden, kot je bil v prejšnjem letu, da ne upošteva organizacijskih sprememb vlade
               oziroma v ministrstvih. Na to kaže tudi združevanje pomembnih postavk v nekaterih
               ministrstvih - to je sicer potem obrazloženo v obrazložitvi, vendar kljub temu
               preglednost ni dovolj dobra; da je zelo različen pristop priprave proračuna po
               posameznih ministrstvih. Je sicer veliko napisanega v obrazložitvah, vendar to
               preglednosti in zlasti primerjav ne izboljšuje. Sprašujemo se, ali gre za
               neprofesionalnost ali nezadostno profesionalnost pri pripravi proračuna, ali gre za
               namerno pripravo in prikazovanje proračuna tako, da je za poslance čim manj pregleden
               in da je možno čim slabše ali pa čim manj nadzorovati njegovo izvajanje.</p>
               <p>Ob tem je - o tem smo razpravljali na odboru za nadzor proračuna in to je zapisano
               tudi v poročilu - spodbudna zagotovitev ministra za finance, da bo končno vlada v
               marcu prišla s sistemskim zakonom o proračunskih načelih in tudi s poenoteno in
               mednarodno usklajeno metodologijo priprave proračuna.</p>
               <p>Opozarjamo tudi na integralnost proračuna, ki se ne upošteva dovolj, in pa na problem
               postavke <q>"prihodki od prodaje premoženja in kapitalnih prihodkov"</q>. Zlasti je premalo
               oziroma nič govora o namenih porabe teh sredstev.</p>
               <p>Končno, v zvezi s tako imenovanimi avtonomnimi porabniki - na problem je opozoril
               predsednik računskega sodišča - bi povedal samo to, da bo to zadevo treba enotno za
               vse te uporabnike urediti v sistemskem zakonu o proračunskih načelih; danes to ni
               urejeno. Kljub temu pa bi lahko bila praksa obravnave predloga proračuna že ob
               sedanji ureditvi, predvsem v vladni koaliciji, drugačna. Mi smo na odboru za nadzor
               proračuna sprejeli sklep, da naj se posebej obravnava predlog, ki ga je dalo računsko
               sodišče. Mislim, da bi bilo treba analogno ravnati tudi pri drugih tako imenovanih
               avtonomnih porabnikih. Spomnil bi pa rad na to, da smo to že počeli v prejšnjih
               letih, še ko je bila tudi združena lista v koaliciji, ko smo v tako imenovani
               usklajevalni koalicijski skupini za proračun povabili predstavnike vseh avtonomnih
               porabnikov, od urada predsednika države, računskega sodišča, ustavnega sodišča in
               državnega zbora, in z njimi razpravljali o njihovih predlogih in se potem na koncu
               poenotili o predlogu proračuna.</p>
               <p>Žal glede na vse te pripombe in glede na to, da vsaj v dosedanji razpravi vlada ni
               kazala kaj dosti razumevanja za upoštevanje pripomb, ki smo jih dali na delovnih
               telesih in tudi na zboru, seveda takšnega predloga proračuna naša poslanska skupina
               ne bo mogla podpreti. Hvala lapa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa Feriju Horvatu, predstavniku Združene liste socialnih demokratov. Besedo
               ima Izidor Rejc, predstavnik poslanske skupine SKD.</p>
            </sp>
            <sp who="SDZ2:RejcIzidor">

               <speaker>IZIDOR REJC:</speaker>

               <p>Spoštovani gospod podpredsednik! Gospe in gospodje! Ker je ta proračun, ki smo ga
               dobili tudi z zamudo - ne mislimo drugače, kot da je to res - pred nami in ki
               nakazuje tudi poglede malo prek 2000, celo do 2002, vsaj tako je mogoče razbrati iz
               tekstov, potem se bom tudi tega lotil. V imenu slovenskih krščanskih demokratov bom
               dal neka določena zapaženja, razmišljanja, poglede, kritiko in tudi predloge.</p>
               <p>Če gledamo tako daleč, se pravi, da se lotevamo že prihodnjega tisočletja ali da
               usmerjamo našo deželo tja v čas, ki je še za nas poln upanja in velikih pričakovanj,
               potem bi pričakoval, da dokumenti, ki spremljajo proračun, nosijo strateške
               opredelitve. Strategija je tisto, kar pomeni, da ti poveš, kaj boš delal, in na
               osnovi tega te lahko tudi kdo vpraša, zakaj tega ne delaš, če tako ne delaš, tako kot
               si v strategiji določil. In ravno tega se naša vlada boji in tega ne naredi in ko bi
               človek pričakoval, ko bi pričakovali, da bomo videli strateške prijeme ali vsaj
               najave, kako se bomo tega lotili, bi rekel v redu, saj voljo imajo, bodo naredili ali
               vsaj malo nas potolažijo.</p>
               <p>Polno je tekstov, ki jih je pripravljal ZMAR, bom na koncu povedal, kaj mislimo o
               njem. Mislimo o celotnem tekstovju, ki je na voljo. Hočem reči to, da gotovo to niso
               teksti, ki bi bili, da bi izšli iz ministrstva. To so tisti, ki jih je pač ta zavod
               pripravil, nekako pograbil, kot se temu reče, s to steljo in jih je predstavil v
               določeni urejeni obliki ali neurejeni obliki in se z veliko teoretičnih predpostavk
               in teoretičnih določil, ki naj nekako vodijo ali nas zadovoljijo - ne smete biti
               prepričani, da ogromno teksta pomeni tudi meni zadovoljstvo, ali tistemu, ki bere,
               zadovoljstvo.</p>
               <p>Vsebina teksta je bistvena. Ne v tem, ali je 70, 100, 50 ali 200 strani, ampak, ali
               nosi v sebi pečat nekega razvoja, nekih pogledov, neke korajže, nekega spodbujanja,
               nekih pričakovanj, ki so normalna, ker smo pač v času, ko so pričakovanja del našega
               življenja. Ko je govora o znanosti, ni strategije o znanostih. Boste pa rekli, kaj se
               v to vtikaš. Vendar, znanost kot taka mora gledati naprej, mora povedati, kaj jo
               čaka, kaj si zamišlja, kako bo svoje znanstvene dosežke vključevala v te projekte, ki
               so praktični, tržni, gospodarski.</p>
               <p>Dalje, strategija gospodarskih panog. Koliko jih je in vedno se ustavimo pri tem, da
               noben ne ve, kaj in kako bo, ali bo, ali ne bo, kdaj bodo rekli, dovolj vas je, kdaj
               bodo rekli, potopimo vas.</p>
               <p>Izobraževanje. Smo na pragu novega tisočletja. Nikjer ne vidim, ne berem, ne
               zasledim, kako gledajo na prihodnje poklice, ki bodo bili po letu 2000. Dosti
               drugačni. Novo znanje. Menim, da mi smo zadovoljni s tem, da s starimi glavami, s
               starim znanjem polnimo glave mladih, ki jih čaka povsem neko drugo delo.</p>
               <p>Pomen tujih vlaganj. Zakon je že sedem let v obdelavi. Ne. Napišemo pač, da je to
               vlaganje možno kjerkoli, skratka razen tam, kjer se proizvaja in prevaža za vojsko in
               mogoče še ZPIZ. To pa je tudi vse, vse ostalo pa je prosti lov in pri tem napravite
               pač, kar morate.</p>
               <p>Problem bančništva. Nobenega posebnega odgovora. O tem je veliko govoril gospod
               guverner. Samo, ali so to poslušali ali so se v naslonjačih v bankah nasmihali, ko so
               to brali. To menim, da je bolj drugo kot prvo.</p>
               <p>Potem vprašanje energetike. Mi smo v zadnjem času veliko slišali, da je potrebna
               strategija, potrebna je opredelitev. Ne tisto, kar so nekje naročili in v 15 ali pa
               10 programih in študijah naredili, plačali in naredili in na osnovi tega se bomo mi
               sedaj tu potili in po naših grabnih bo tekel pot, ko bomo odločali, kam bomo vlagali
               velika sredstva in kakšne garancije bomo dajali.</p>
               <p>Vprašanje izvoza, uvoza. Z velikim uvozom, smo brali včeraj, smo strašno zadovoljni,
               ko je porasel v 11 mesecih izvoz za 12%, uvoz pa za 10%. To je strašno veliko vredno.
               Pri tem pa vemo, da je pokrivanje uvoza zelo nizko, tam pri 6,87%, in da bi to moralo
               biti pri tem, ko je naš trg izjemno majhen, kvečjemu 1,4%, 140 ali 150. To so pač
               predpostavke, o katerih bi se bilo treba pogovarjati.</p>
               <p>Problem strategije zaposlovanja. Kup stvari bi lahko še našteval in se o tem
               pogovarjal in vam pripovedoval, ampak kot pravim, če že gledamo prek praga 2000,
               potem bi se morali gotovo izluščiti neki pogledi, ker sicer bo tako, kot je rekel
               včeraj minister za finance, ko je nekako malo z nejevoljo, malo pa tudi s tem, ker
               smo ga izzvali, da je pač moral še neka svoja razmišljanja povedati. Na osnovi
               odborov in komisij in podobno, ko je nabral določene pripombe, da je pač poskušal
               nekako umiriti to situacijo. Vendar, razbralo se je predvsem to, da je kup stvari
               nepredvidljivih, kup stvari je prišlo na mizo, kup stvari se je nagnetlo, kup stvari
               smo sprejeli, kup stvarem smo dali garancijo, kup stvari je takih, ki kar naenkrat
               padejo v ta finančni račun, ki ga on vodi, in da je zadeva skoraj neobvladljiva in da
               je to problem tudi vladanja. Samo ta problem ni moj, ta problem je problem vlade,
               problem premiera, problem sposobnih ali nesposobnih ministrov. Samo, kot sem prej
               rekel, v tekstu, ki spremlja proračun, ni nič povedanega o tem, nič ne razberem
               posameznih ministrov, da bi jih videl, kako posameznik daje k temu memorandumu, k
               temu pogledu na prihodnost slovenskega razvoja kaj posebnega. So pač nabrali,
               napisali, pa bom tudi povedal, da so napisali tudi stvari, ki so že zdavnaj mimo ali
               pa <q>"passé"</q>. To bi rekel, je ta osnovni uvod.</p>
               <p>Druga zadeva je v tem, da se je ta proračun za leto 1998 preprosto samo povišal za
               100 milijard in teh 100 milijard je tu. Primanjkljaj vemo, kakšen je. Že vsi na glas
               govorijo, da bo dosti večji, ker je socialni sporazum, ki seveda še ni bil takrat
               sprejet, ko se je to delalo, to računalo, pomenil, da seveda je ta izračun plač in
               podobnih obveznosti tako velik, da ga ne bo prenesel ta proračun, ki je sedaj pred
               nami.</p>
               <p>No, še ena od bistvenih stvari je tudi v tem, da smo že z lanskim letom začeli
               primanjkljaj in nadaljujemo primanjkljaj; s tem pa, da je tudi jasno povedano, ko
               gledamo recimo 148. člen ustave, točno piše, in to, kot sem tudi začel, če je
               proračun kasneje sprejet, ko se začne to, mislim tekoče leto, potem seveda veljajo
               dvanajstine. Ampak, ker smo sedaj pri tem, da govorimo o dvanajstinah in pa seveda o
               tem, da je pred nami tudi proračun, ki je bistveno večji in ki seveda presega 46%
               bruto domačega proizvoda in gotovo nima <q>"štednih"</q> elementov v sebi, je pa še ena
               stvar. Mi smo lanski proračun za leto 1997 enostavno podaljšali do polovice januarja,
               nekatere stvari do konca januarja, ali po domače povedano, podaljšali smo za en mesec
               in seveda ta proračun, ki je pa sedaj pred nami, pa ne more imeti seveda spet 12
               mesecev, ker je že en mesec nam ukraden od prejšnjega leta in ima seveda samo 11
               mesecev. Sedaj se tu postavlja vprašanje, kaj to je, ker gotovo je to res, da je
               toliko in toliko povečanj in da je, naj bi bil naračunan na seveda znesek oziroma na
               število mesecev, ki jih je v letu, nikoli več kot 12. Istočasno pa napovedujejo,
               mislim v ZMAR-ovih tekstih je lahko videti, kako se pač zadeve naprej, bi rekel
               predstavljajo. Združujejo se posamezne postavke, potem se seveda rezerve povečujejo,
               naj bi sprejemali proračun za dve leti, ali pa na kratko, v sintezi povedano, vse
               stvari bodo vedno manj predvidljive, vedno manj nadzorovane, in to bo tudi eden
               posebnih problemov.</p>
               <p>Moram tudi reči, da smo že leta 1996, ko smo sprejemali proračun za leto 1996, veliko
               govorili o tem, kako mora biti strategija naravnana samo za gospodarsko rast. Seveda
               o tem lahko po svoje komentiramo, vemo, kakšna je. Zdaj vsaj toliko vlada napravi, da
               reče, da bo 3 do 4%-na rast. Vsaj toliko reče, čeprav potem to je ali pa ni; včasih
               vemo, da smo napisali 1%-na rast, za katero smo naskočili in seveda potem je kar
               naenkrat bila v tistem letu skoraj 3%-na rast. Vendar, že v letu 1996 smo govorili o
               tem, kako bo to, bi rekel tudi, kako bo treba tudi napraviti cenovno stabilizacijo,
               kako ustaviti inflacijo, kako povečevati zaposlovanje, z 1%-no rastjo in podobno.
               Skratka, takrat smo se opredelili in najbrž tudi resno mislili, da se bo to
               zgodilo.</p>
               <p>No, ta proračun, ki kot pravim, tak kot je, nič tega ne nosi, ampak nosi samo
               ugotovitve, recimo v memorandumu, da bo pač treba iti v smeri stabilizacije, v smeri
               zadrževanja cen. Seveda se bo istočasno govorilo o tem, kako bo treba pa cene
               sprostiti in kako bomo morali življenjske stroške naravnati na evropsko košarico,
               kjer pa najbrž so tudi notri verjetno elektrika, na katero vsi mislijo, da bo kar
               naenkrat planila navzgor, in pa derivati, ki so seveda zelo vabljivi in zelo, bi
               rekel, kar roka gre tja, da bi se seveda tam povišale cene, ker je tam zelo hudo. Pri
               tem pa vemo, da davki so lepi, da je razvoj v teh dveh podjetjih izredno lep in da ni
               nobenega posebnega problema s poslovanjem. Vendar to samo tako na kratko.</p>
               <p>Ta memorandum, bom temu rekel, res ne odziva dela ali pa namenov ministrstev, in to
               je tista glavna moja pripomba in naša pripomba. Skrili ste se za ZMAR-ovo analizo, da
               tistih toliko in toliko fantov in deklet, ki so pač pograbili vse to, kar je bilo za
               pograbiti in seveda tu predstavili. Za nekatere je to krasno, ker je treba brati
               skoraj dva dni, za druge je pa seveda malo drugače. Vendar, ker, kot pravim, je tu
               govora o letu 1998 do leta 2002, pade v glavo recimo en stavek: <q>"Trudili se bomo, da
               bomo dosegli evropsko odličnost."</q> Krasno! Evropska odličnost pa gotovo nosi s sabo
               marsikaj, ne samo to, da je to izraz, ki ga naši managerji že uporabljajo, kot češ,
               smo na poti evropske odličnosti. Veste, kako je, ta zgodba o managerjih je zelo
               votla. Dober manager je tisti, ki zna strategijo razvoja podjetja tako naravnati, da
               se ne zaleti v stene in da se ne potopi, ko so malo večji valovi. Samo to je druga
               zgodba, o kateri bom še kasneje govoril.</p>
               <p>To vključevanje v Evropsko skupnost je tudi tu predvideno, v tem memorandumu.
               Predvideno je, da je bila rast produktivnosti 4%, višja od rasti plač, in pa, da bi
               na koncu dosegli, da bi imeli gospodarsko rast med 4 in 5, za kar gotovo ni nobenih
               izgledov. Pa seveda na koncu ugotavljamo in kakorkoli bomo računali, bomo ugotovili,
               ker to pa zna na glas povedati gospod guverner Banke Slovenije, da je 8%-na ali 8 in
               še nekaj inflacija tisti glavni zaviralni moment, ki bo pomenil, da ne bomo mogli v
               teh kratkih letih, ko bo Evropa nam dokončno rekla, da, ste tu pri nas, ali pa,
               ostanite zunaj, ker pač nimate, niste navajenih naših navad. Menim, da je to glavni
               problem - problem inflacije, ki se ne bo ukrotila v tistih par letih, kot je tu
               predvideno.</p>
               <p>Pri monetarni politiki se ravno v tej smeri govori, kako bo inflacija leta 2001 3% do
               5%. Zdaj me pa zanima, kdo in na kakšen način bomo to naredili? Mi se zdaj že tri,
               štiri, pet let borimo s tem, 9, 10, 8 seveda še ne dosegamo, vendar postavili smo pač
               mejo 8%. V pojasnjevanjih, kako doseči teh 8%, ni odgovora. Ker če je govora o tem,
               kako bomo naravnali to potrošniško košarico in kako bomo na evropski način to
               zajemali, potem to pomeni tudi, da bomo morali paziti tudi na preskoke cen. Ravno
               problem monopolnih cen je tisti problem, ki se ga ne znamo lotiti. Monopolne cene so
               tam, kjer čakajo samo na vlado, da jim poviša cene, nič se pa ne dogodi v notranjem
               prestrukturiranju in notranjem iskanju rezerv.</p>
               <p>No, ker sem tu že prej omenil problem tujih vlaganj, menim, da bi že zdavnaj moral
               biti tudi zakon o tujih vlaganjih. Vsaj pred dvema, tremi leti smo bili na trdnem, da
               je treba postaviti neko abecedo, na osnovi katere se tudi kontrolira prihod kapitala
               in nameni, ki so. Vi dobro veste, mi znamo nesti dobro, dobro podjetje na londonsko
               borzo. Prej ga podcenimo, potem ga pa nesemo tja, tam so pa kar naenkrat borzne
               številke ugodne in<gap n="..."/> haha, kakšen uspeh smo dosegli! Znamo napraviti tako, da, in
               znamo napraviti tudi to, da pustimo tujce, in seveda nam kupujejo perfektne lokacije
               ali pa najboljše lokacije v glavnih ali največjih mestih, se lepo vsidrajo in si
               zagotavljajo delo za svojo delovno silo. No, in mislim, da je v tej smeri vlada ta
               liberalni prestop, ki samo v tej smeri gleda in govori, da se čim več kapitala tu
               pojavi - kaj bo pa njegov namen, njegova usoda, kako bo to prisvajanje te moči, ker
               konec koncev, ne zamislimo si drugače kot to - kapital bo prišel, če bo imel svoj
               račun, svojo korist. Pa še ena stvar je. Bili smo tudi opomnjeni s strani guvernerja,
               da mednarodni kapital ne prihaja več kot kredit, kot češ, dam ti denar, potem se bom
               pa tresel, kaj boš ti s tem naredil! On bo prišel kot del lastnine in z njim tudi
               nekaj tujih fantov in deklet, ki bodo zagrabili tam, kjer je treba, in naredili to,
               kar je potrebno.</p>
               <p>To so ti osnovni pogledi, brez katerih in mimo katerih ne bomo šli. Prav je in
               mislim, da je vlada v tej smeri prav delala, ker ta produktivnost gotovo bo morala
               iti naprej, hitreje od rasti plač. Res pa je tudi, in tu opozarjam vlado, premnogi
               uradi, premnoge službe državne uprave so postavljene. Kdo jim nastavi števec, kaj
               naredijo, pa to velja od davčne uprave, do vseh ostalih, to je pa druga zgodba.</p>
               <p>Veste, res je, da moramo na osnovi evropeizacije marsikaj napraviti, vendar v Evropi
               najbrž imajo števce na čelih in tam se vidi, kaj se dela in kaj se ne dela, in to je
               bistveno. Tega pa tu pri nas ni.</p>
               <p>Problem našega izvoza. Prej je bilo lepo povedano, mi smo gradili pospeševanje izvoza
               in elemente, ki naj pospešujejo izvoz, samo na slovenski izvozni družbi. Poglejte,
               slovenska izvozna družba je naredila veliko, se je trudila, vsaka ji čast. Samo, kje
               so banke? Vi ste slišali pred dvema dnevoma, dvema večeroma zelo jasno in to lahko
               vsakdo ve, tu ni treba nobenega <q>"kunštvanja"</q> in nobene ekonomske znanosti. Razvoj v
               gospodarstvu bo omogočen, če bo denar poceni in če bo denar za kadre, ki se bodo tu
               izobraževali, ki se bodo prestrukturirali iz tehničnih v komercialne, finančne,
               predvsem pa v management, ki skrbi za osvajanje trgov. V tej smeri gotovo ni kakšnih
               posebnih premikov; jaz sem že tolikokrat rekel, da smo že leta 1991 imeli točno
               izračunano, da je potrebno najmanj 500 ljudi za področje evropskega marketinga vsako
               leto, in to izobraziti. Najmanj 500, in tega denarja ni bilo nikoli, ker je to bilo
               takrat neumno, ker smo mi to rekli, ali sem jaz to rekel. Samo, žal, to se sedaj
               vidi, ta zadeva gre v tej smeri in tisti majhen denar, ki bi bil lahko za vlaganje v
               take kadre, prestrukturiranje, bi lahko nosil že izjemne uspehe v osvajanju trgov.
               Predvsem pa opažam v zadnjem času, grozljivo na glas in strašno vehementno se govori,
               kako bomo šli sedaj na vzhod, kako bomo šli sedaj tja dol v Jugoslavijo in
               podobno.</p>
               <p>Verjemite, da tisti, ki je, in tisti, ki je resno vzel poslovanje v podjetjih in
               resno razvoj tehnologije in tako naprej, se je praviloma usmeril na zahodne zahtevne
               trge, ker taka je pač učna ura. Že sami Židi vam bodo na glas povedali, pojdi tja,
               kjer je najbolj dren in kjer je najhuje, če boš uspel, boš uspel, si se dokazal, da
               si nekaj vreden, če pa ne, pa itak bolje, da greš. Mislim, da tega nam manjka in mi
               sedaj kar nekako motimo in nekako preusmerjamo razmišljanje, kot češ, pojdimo proti
               vzhodu, pojdimo doli v Jugoslavijo, tam pa veste, da je mafija in da bo še in da jim
               ne bomo zlepa kos, ker tudi v prejšnjih časih jim nismo bili.</p>
               <p>Predvsem pa velja nekaj. Kot sem prej rekel, strategija izvoza. Mi smo zadovoljni, da
               še kar gre, ker so ljudje voljni, direktorji se trudijo in podobno. Dobivajo kredite
               v tujini, ker so doma predragi, ker bi se doma zadušili s temi obrestmi, vendar to
               mislim, da je puščanje življenja ob strani. V teh pristopih, v teh pogledih je sicer
               govora o tem, kako bo agencija za predstavitev agencije za naše osvajanje tržišč in
               tako naprej. Samo verjamite, ljudje bodo morali iti po svetu, agencija pa bo lahko
               malokje odprla vrata, ali s kakšno predstavitvijo, s kakšnim sejmom ali s katerokoli,
               bi rekel, udeležbo bo lahko pač nekaj napravila. Drugače bodo pa ljudje morali iti na
               teren, iti in si seveda dopovedovati in prodati in prodati in tu druge poti ni.
               Predvsem pa, kot pravim, mi ne smemo gledati na to, da bomo dajali tujcem zaposlitv,
               kar to delamo z uvozom, ampak dajmo zaposlitev samemu sebi, se pravi, naj tujec nam
               to zagotavlja, da bo plačeval našo zaposlitev.</p>
               <p>Dalje, področje lastninskega preoblikovanja. Mi bomo gotovo na soočanju z evropskimi
               pristopitvenimi dokumenti soočeni s tem. So pripombe, da kasnimo; samo, bom temu
               rekel, ne bom rekel, da kasnimo zaradi tega, ker smo tu v parlamentu nerodni, ker nič
               ne naredimo - mi smo že sprejeli v parlamentu v letih brez števila sklepov in pozivov
               vladi, naj pripravi ta, oni, tretji, naj prinese ta, oni, tretji zakon, ki že naj
               vendar dokonča lastninsko preoblikovanje. Naj povem, pred enim letom točno bi lahko
               že bil sprejet zakon o privatizaciji pravnih oseb v lasti države, ki bi lahko - in
               tam je bilo določeno, da se ta luknja certifikatska pokrije in seveda te stvari
               uredijo, predvsem pa tudi, da se tu seže v bančni sistem in da se te zadeve, kot se
               temu reče, dokončajo in da se pač ne zre v prihodnost, ne da bi se vedelo, kako in
               kaj.</p>
               <p>Pa še nekaj je. Mi smo, ko smo lastninsko preoblikovali, doživeli marsikatera
               presenečanja, in kar je pa najhuje, je pa zame način pristopa do družbenega kapitala.
               Poglejte, v podjetniškem principu smo mi vzeli otvoritveno bilanco, ki je bila ena od
               variant, v drugi varianti pa smo vzeli tržno vrednost. Ja, to je zdaj pa velika
               razlika. Ampak pri reševanju bančnega kapitala smo pa v bistvu šli v sanacijo in leta
               1992 tik pred volitvami smo sprejeli zakone, ob katerih so se nekateri smejali in se
               celo čudili, kako da smo mogli biti taki neumneži, da smo toliko zakonov sprejeli, da
               bo kar težko to porabiti. In dejansko je to res. 13 bank je bilo za sanacijo, potem
               jih je bilo 11, v finale sta šli dve banki, res da ena velika, druga srednja. Ampak
               to je v bistvu, to je bil v bistvu okoli prenesen parlament in skupščina in dejansko
               vsi mi, ko smo to tako mislili, da bo tako šlo, ker čez pol leta so že bile banke
               zunaj, so že imele revizijo in mednarodno licenco, mi smo že iz vode ven, ha-ha,
               pridni ste bili itn. Skratka, to je ena stran, mi smo v bistvu bančni sistem, čisto
               drugače smo se vedli do bank kot do podjetništva.</p>
               <p>Pa še nekaj, kar tudi mnogi pozabljate. Vi dobro veste, mnogokateri direktorji in
               tisti, ki ste bili na sceni gospodarski, da smo v letih 1987, 1988, 1989, 1990
               vlagali sredstva v kapital banke. To so bili vložki, vložki v to, da je banka bila
               delniška družba in banke so imele svoj kapital. Kaj se je zgodilo pri sanacijskem
               prijemu? To so odpisali. Pa kaj to, to se odpiše, pa zakaj, to nima kaj. Vidite, kako
               smo bili, bi rekel čudni in nedosledni in ne enaki, skratka za enega tako, za drugega
               tako, en ima obleko lepo, drugemu pa nekaj žakljev na ta zadnjo, da se mu ne bodo
               hlebci videli, kot se reče po domače. To je to.</p>
               <p>Potem vprašanje recimo ekoloških sanacij. Poglejte, prišel je v zakon, katerega sem
               slučajno zaslutil, bil je pa seveda namenjen na drugi odbor, ne na komisijo za
               lastninsko preoblikovanje, kjer je govora, da je treba ta sredstva zdaj videti in da
               se bo to plačalo nazaj v proračun in tako naprej. Zdaj si pa kar zamislite, koliko
               podjetij je bilo in na račun teh rezervacij - so lepo rezervirali za ekološke
               sanacije. To so bile velike milijarde. In seveda tega ni nihče naredil, ker - zakaj?
               Ampak to je bilo izločeno iz lastninskega preoblikovanja in tako naprej. Kako bomo
               zdaj to uredili? Kdo bo to saniral? Ga ni! Če bi to potegnili v proračun, ga ni
               denarja! Kar vzemite vi zdaj podjetju 2 milijardi, nekomu, ki komaj, recimo, lebdi
               nad vodo! Vzemite mu 2 milijardi, pa boste videli, kaj se bo zgodilo. Je potopljen in
               seveda je to kriminal za nas oziroma za tistega, ki bi to napravil. Poglejte, problem
               pooblaščenih investicijskih družb. One so družbe, nad njimi so družbe za upravljanje,
               zgoraj je še trg vrednostnih papirjev. Pa pustimo to! Vendar, družbe za upravljanje -
               bomo slišali malo kasneje, ko bomo ta zakon v kratkem sprejemali, v pasu te seje
               državnega zbora - najbolje živijo, če nič ne delajo. Ker je to pač tako! Če kaj
               delajo, potem se pa stroški napravijo. Ne smeš nič delati, da lepo živiš. To je prva
               stvar. Druga stvar pa, pogojev, s katerimi bi se leta 1999, na kar zakon cilja in je
               tudi imenovano tu v memorandumu, pravi, da bi recimo 30.3. leta 1999 imeli pogoj, da
               gredo v oblikovanje delniških družb in tako naprej. Vendar, ko pa to preračunaš, so
               pa s tistimi pogoji v bistvu vsi nelikvidni. Krasno! Se pravi, pojdite v delniške
               družbe, ampak boste nelikvidni. Se pravi, ne boste šli, ker bomo mi rabili, da bomo
               kupone strigli - družbe za upravljanje pa, recimo, trg vrednostnih papirjev. To so
               pač projekcije, ki se dajo izluščiti in vas na to opozarjam. To je ena stvar.</p>
               <p>Druga stvar je pa problem, kako se oni obnašajo - PID-i. Mislim, to vi lahko zaznate.
               PID-i zdaj krasno zamenjujejo delnice, eden zamenja Lekove, Istrabenzove, Petrolove,
               za neke druge, skoraj čisto nepomembne. Zakaj, se človek vpraša! Ja, so pa neke
               lokacije v Ljubljani perfektne. In to se zamenja, tisto podjetje, ki ima dobre
               lokacije pa težko posluje, se potem spravi v stečaj, lokacije pa imajo tako ali tako
               tržno vrednost - in zgodba se obrne. No, tudi o tem malo razmišljajte!</p>
               <p>Poglejte problem certifikatske luknje. Certifikatska luknja bi lahko bila, kot sem
               rekel, že pred enim letom narejena oziroma pokrita. Drugič, da smo dobili zakon o
               zaključku lastninjenja - ta zakon je bil tak, kot sem rekel nekje, kot da bi prinesel
               h krojaču enajst <q>"knofov"</q>, pa bi rekel, krojač, zdaj mi pa napravi obleko! Tak je
               bil. In teh enajst <q>"knofov"</q> je moral krojač ugotoviti, ali so plavi ali so sivi ali
               so črni ali so rjavi, da pač prilagodi obleko. Tako smo mi delali na komisiji ta
               zakon o zaključku lastninjenja. In tu boste dobili tak paket amandmajev, da boste
               komaj čezenj videli.</p>
               <p>Potem je tu še problem državnega premoženja, ki bo gotovo zelo vabljiv, zato, da se
               bodo odhodki pokrivali, in pa vprašanje zavarovalnic - na ta zakon čakamo že tri,
               štiri leta. Vprašanje bank - kje pa! Banke, smo mislili, da bomo vključili v del
               certifikatske luknje, recimo 15%, kar bi ne bilo nič hudega. Ne! Zdaj so se oni lepo
               izvili iz tega problema<gap n="..."/> in smo tu!</p>
               <p>No, zdaj pa še ena cvetka, ki je bila v tem memorandumu napisana. Tam piše, na strani
               16, da bi bil sprejet zakon o stavbnih zemljiščih, o lastninjenju stavbnih zemljišč,
               vendar pa, ker je SKD to vložila, pa ker potem vlada ni mogla tega zakona naprej
               spraviti in tako naprej, pa ta zadeva še stoji. Ja, vraga! Junija lansko leto smo ta
               zakon sprejeli in je že zdavnaj <q>"passé"</q>. Mislim, od tega, ko to povem, seveda lahko
               razmišljate, koliko so ti podatki sveži in kako jih ažurirajo, pač počasi in po
               potrebah.</p>
               <p>Potem je vprašanje, ki je tudi nakazano, lastninskega preoblikovanja oziroma
               lastninjenja, pa ne lastninjenja, ampak bi rekel, lastnine in delničarjev v
               Sloveniji. Mi smo rekli, ko smo šli v lastninsko preoblikovanje, da namenoma dajemo
               certifikate, da bomo naučili, da bomo dali vse nas v osnovnošolske razrede, da se
               bomo navadili delniškega sistema. Ja, v redu, in smo se nekaj naučili; nekateri z
               grenkobo, eni z uspehom, eni so zavihteli, drugi pa so padli proč. Ampak tu je
               predvideno, da se pač izvrši koncentracija 25% do 30% v prebivalstvu, kar pomeni vse
               skupaj pograbi, ostali bodo pač ostali zunaj, ker so bili pač nerodni. Nekaterim so
               certifikati šli v nič, ker so pač podjetja šla v nič, za nekatere bomo še izvedeli,
               nekateri so ostali neizkoriščeni in tako naprej. Skratka, vidi se, da je namen, da se
               gre v čim večjo koncentracijo in čim večje obvladovanje te ljube slovenske mase, in
               ta šola ne bo nič pomenila. Šli smo skozi šolo, učitelj pa je, recimo, umrl in je
               konec šole.</p>
               <p>Poseben problem kadrovanja v zaključku lastninjenja pa je ta. Kar naenkrat ugotovimo,
               da na agenciji za prestrukturiranje ljudje odhajajo. Ni direktorice. Nova direktorica
               prihaja iz Banke Slovenije. Sprašujem, kaj je to za ena zadeva in ugotovim, da je
               bila na vladi oziroma da sta podpredsednik vlade in minister za delo in družino in
               tako naprej pač to operacijo izpeljala in zamenjala to gospo, ki je bila vešča tega
               posla in dala neko drugo, ki je nevešča. Krasno! Se pravi, ravno tako, kot bi dali,
               recimo, ob zaključku nekih vojnih operacij, ko se določajo potem meje, dali notri
               rekrute in da se tam ustrašijo in tako naprej. Rekrutom pa lahko rečemo samo, da se
               umaknejo, ker tako ali tako ne vedo, za kaj gre. Točno tako je. In menim, da je to
               zame dobesedno kriminalno dejanje ne glede na to, da je bilo očitano tej dami, da ima
               previsoko plačo. Samo, če je imela ona previsoko plačo, potem naj jih tudi drugod
               pospravijo vse zapored, ne samo njo, ampak tudi vse tiste v banki in vsepovsod, ki so
               imeli previsoke plače. Tako. To se tako dela. Če pa je bilo to narejeno, je bilo pa
               narejeno samo z določenim namenom, zato da se v ključnih operacijah dosežejo določeni
               politični nameni, da se stvari spremenijo, kar pa tudi sam vem, zakaj to je, in tudi
               sam poznam posamezne primere. Taka zadeva nima nobenega opravičila in me je sram, da
               se te zadeve tako delajo.</p>
               <p>Govora je o kriznem štabu, o kriznim managerjih. Ljudje božji! Kdorkoli je direktor
               podjetja in da mu gre podjetje v nič, potem ne more biti to uspešen direktor. Kar
               poglejmo celo slovensko zgodovino. Ne govorite mi, imam dosti izkušenj, pa tudi dosti
               ljudi poznam. Kdor je kaj vreden, je podjetje uspel izpeljati, kdor pa ni, pa ga ni
               uspel. Samo to je. Tu imamo samo plus in minus. In tu nimamo kaj. Ko je vlada
               kadrovala bodisi prek svojega razvojnega sklada bodisi prek razvojne družbe, to so
               bili taki kadri. Kadre so kadrirali, ki so potapljali podjetja. Kako bo potem tak, ki
               je bil potapljač, se šel ne vem kaj plovbo, po ne vem kakšnem morju, kjer je nevaren
               globinski del. Tako je. Mislim, to so stvari, ki so neodpustljive in nimam nobenega
               opravičila. In govoriti sedaj o kriznem managementu, ja, dragi moji, ko bi
               izobraževali ljudi, bi jih že imeli in bi rekli samo, pojdite vi trije sem, pojdite
               vas pet tja in bi dobili denar in bi fantje in dekleta orali podjetja tako, kot se
               spodobi, in zagotovili kruh in delo in socialno varnost in dostojno življenje, o
               katerem je v tem memorandumu veliko povedanega, ki je lahko samo na tem, da delaš, da
               uspevaš, da si zadovoljen. To je bistvo dobrega življenja.</p>
               <p>Poglejte, koliko je govora oziroma je bilo govora tudi prej,da je eno od lepih in
               svetlih strani ministrstvo za malo gospodarstvo in turizem. Lahko in ni kaj! Vendar,
               če gremo po tej metodi, potem bi kazalo, da bi vsa ministrstva strašno razbili v še
               podministrstva, ker bi s tem dobili nekaj več denarja. Tako bi se dalo razumeti. Ker
               ministrstvo za gospodarske dejavnosti ima indeks 136, tam je pa spet nova zgodba in
               novi zneski in je ta indeks še bistveno večji, to je resnica. Poleg tega ministrstva
               za gospodarske dejavnosti je še razvojna družba, so še drugi, ki vnašajo. So še
               kupnine. Skratka glejmo ta proračun z vidika ali z malo širšim kotom, ne samo tistih
               21 stopinj, kot ali pa 28.</p>
               <p>Problem bank in vsega finančnega sektorja sem že omenil. Menim, da je bilo jasno in
               na glas povedano, naše banke s takim načinom, kot je, iz s tako obrestno mero gotovo
               ne bodo omogočile gospodarske rasti in tehnološkega razvoja in ne vem kaj še vse. To
               je stvar, ki je zamujena, to je stvar, ki ni prinesla v določenem času in je tudi v
               prihodnjih časih ni pričakovati. Dokler bo inflacija stisnjena na tistih nekaj
               procentov, se to ne bo zgodilo in oni imajo števce, bančništvo pa je že tako pasivna
               ekonomija in ponoči se števci obračajo, saj ni treba, da hitro, počasi zjutraj se
               nateče in stvari gredo naprej. Vendar, če ima samo 23% bilančne vsote v gospodarstvu,
               potem nam je jasno, da je to zelo malo in sramotno malo.</p>
               <p>Videli smo tudi, tudi smo pričakovali, kot sem že prej povedal, da bi bile banke tudi
               del lastninskega preoblikovanja in del pokrivanja certifikatske luknje. Iz tega ne bo
               nič in banke bodo zaplavale v svoje vode, in kot ste slišali njihove izjave, ko so
               komentirali zakon o tem, ki je obdavčeval to bilančno vsoto, da ni govora, da jih
               noben ne bo spravil nekam, skratka, kar si zmislijo in ne vem kaj, da Banka Slovenije
               naj se gre nekam solit, vlada pa tudi, parlament pa tudi, ker nič ne ve, za kaj gre!
               To smo slišali, to so bili komentarji, to so bila duhovičenja. Jasno je, sediš v
               globokem stolu in tako naprej in zakaj bi se trudil, če ni treba.</p>
               <p>Davek o dodani vrednosti, kot ena od temeljnih stvari in pristopov je gotovo stvar,
               ki upam, da tako, kot je gospod minister Gaspari včeraj povedal, da naj bi bila
               čimprej sprejeta. Bojim se pa nekaj. Bojim se tega, ker smo mi že lansko leto
               septembra določili ali rekli, da bi morali prikazati - to pa seveda velja za gospo
               državno sekretarko, tudi za ministra - morali prikazati prereze in pristope k
               posameznim dejavnostim. Ta davek na dodano vrednost ne bo pokril samo 50 tisoč
               zavezancev, ta jih bo pokril mnogo več, konec koncev je samo v obrtništvu 53 tisoč
               pravnih oseb prijavljenih. In ker sem že pri njih, moram tudi ugotoviti, da tam ni
               tak plus razvoja, tam se je v bistvu samo za 0,7% povečalo število teh enot, ki se
               ukvarjajo z malim gospodarstvom. Tako, da bom rekel, davek na dodano vrednost bo
               moral gotovo seči zelo v vsa jetra in v vse strukture in neusmiljeno zajeti tisto,
               kar mislim, da je prav. Vem pa tudi in smo slišali tudi Avstrijce, da imajo še zmeraj
               veliko dela in da ta stvar ni tako enostavna, ker ena je stvar, ko ti sprejmeš davčno
               stopnjo, drugo pa je stvar, ko polno podzakonskih aktov, ki jih ni konca, da se že ta stvar obvlada.</p>
               <p>Ni v memorandumu sodni sistem, vendar gospa predsednica odbora za notranjo politiko
               in pravosodje je tudi nekaj govorila. Vendar, kakorkoli je, govorimo o pravnem redu,
               o tem, kako bomo šli v Evropo, pa ne moremo mimo tega. Konec koncev, mi določamo in
               mi potrjujemo sodnike, in mislim, da je to ena od stvari, ki je tudi včasih lahko
               deležna kritike. Jaz sem že povedal, če primerjamo naš sodni sistem s francoskim, s
               številom ljudi, potem smo pri nas 29-krat slabši, pri istem neobdelanem materialu.
               Zdaj jaz vem, da je to hudo reči, pa da je to relativno, vendar vem pa tudi to, ker
               sem bil zraven na določenih sestankih, ko so rekli, problem je prioritetnosti, kaj
               kdo dela. Ker začetniki naj delajo tiste drobnarije, ugledni gospodje, sodniki, ki
               imajo veliko izkušenj, pa tiste bolj zahtevne stvari. Menim, da je tu ta zadeva.
               Ampak mi ne bomo dosegli pravnega reda in tudi pravega občutja, če ne bo sodni sistem
               bolj ažuren.</p>
               <p>Trg dela, delovne sile in zaposlovanje, sem že povedal. Tu je govora samo o tem, da
               bo v prihodnjem oziroma v tekočem letu stanje isto, da pa je treba kakovost življenja
               dvigniti in tako naprej - to je pa tudi vse. Seveda, takih stavkov je veliko, vendar
               pa, kot pravim, nobeden ne prinaša čisto nič posebnega. Tudi v smislu gledanja, kje
               bomo lahko zaposlovali, je veliko premalo govora in usmerjenosti v malo gospodarstvo,
               v turizem, v usluge. In, seveda, kot je bilo zadnjič na televiziji lepo rečeno,
               kakorkoli bomo gledali, določena industrija, določene dejavnosti so hrbtenica. Če se
               hrbtenica zlomi ali skrivi, potem je stopanje naravnost ali stopanje pokonci
               nemogoče. To so določene stvari, ki izhajajo tudi iz strategije, ki je ni, in če
               strategije ni, potem se lahko dela, kot se pač hoče.</p>
               <p>O regionalnem razvoju ne bom toliko govoril, ker je to jasno, da je že sramota, da ni
               zakona. Mi smo ga imeli lansko leto v začetku leta tu; bil je ves betežen in nič kaj
               prida vreden - ali pa še ob zaključku leta 1996 je celo to bilo. Skratka, katastrofa,
               da se tak zakon ne prinese sem in nekako ne ugotovi in ne določijo neka, bom temu
               rekel, a, b, c, d, odmikanja od nekega povprečja ali od nekih norm, ki so normalne,
               da se lahko potem tudi spremlja ta razvoj, zaostajanje, pa tudi ogrožanja
               posebnosti.</p>
               <p>Tehnološki razvoj sem že načel. Včeraj je gospod predsednik ustreznega odbora
               povedal. Meni se postavlja vprašanje - ravno tako bi potrebovali strategijo razvoja
               znanosti. Ker tehnološki razvoj je v bistvu razvoj, ki izhaja iz znanja, ki je v
               podjetjih, in iz znanja, ki je na voljo v državi ali pa v tujini. Vendar ta
               tehnološki razvoj je tisti, ki zagotavlja hitrejši razvoj posameznih panog. Zdaj pa
               poglejte! Slišali boste, in vedno bolj na glas se pogovarjajo, kako v bistvu na
               tehničnih fakultetah ni skoraj nobenega vpisa. Druga je pa zgodba recimo v Nemčiji in
               kamorkoli greš, ko slišiš, kako posamezni veliki sistemi nabirajo sistematično ravno
               tehnične kadre. Zakaj? Zato, da bodo ustvarili ekipo, mislim, armado znanja, ki bo
               potem mrcvarila levo, desno, in nam dajala, če bomo pridni, še kaj za delati. To je
               to! In, seveda, če se tega ne zavedamo, potem ta problem ostaja odprt in ga nihče ne
               bo zaprl. Znanost in trg - to sem si napisal - znanost brez tudi tržnega soočenja in
               tržnega uspeha je tudi marsikdaj sama sebi namen. Potrebno bi bilo, ne glede na to,
               koliko se da denarja v te znanstvene ustanove, ampak tudi, kaj od njih pride, in kako
               je pripeta na posamezne dejavnosti, ker sem prepričan, da bi mnoge proizvodnje dajale
               mnogo denarja posameznikom, ki bi razvijali tehnologijo ali znanje, ali pa določene
               proizvode, če bi bili tam pri roki in če bi videli, kaj se dogodi.</p>
               <p>O kmetijski politiki bo kdo drug govoril, vendar jaz samo to ugotavljam, da ne glede
               na to, da je precejšnja vehemenca o tem, kaj se je dosegalo, ampak moram povedati, da
               je pa procent v bruto domačem proizvodu vedno manjši in da je pa to tisto opozorilo,
               ki pa je, bi rekel, bolj jasno in ne po tem, kakšne so številke, skratka procent pada
               in seveda tudi namembnost je včasih vprašljiva, ker ne vidim nikjer, kje je bilo kaj
               govora o pospeševanju te kmetijske proizvodnje, kmetij itn., in seveda potem bomo pa
               vsi gledali: Ali ste pripravljeni za Evropo? Nismo. Zakaj pa ne? Ja, samo vedeli smo,
               da Evropa prihaja, drugega pa ni bilo.</p>
               <p>Potem problem energetike, to je seveda stvar tudi strategije, vendar pred par dnevi
               smo slišali, kako v bistvu ne vemo, kaj bi radi, kako so neke stvari že zdavnaj bile
               ugotovljene, da so recimo termoelektrarne vprašljive, ekološko ogrožajo, so drage
               itn. Jaz bom samo to rekel, ne bom to komentiral, to bomo imeli v kratkem tudi v
               državnem zboru, ker smo to tudi na ustreznem odboru zahtevali, ampak že leta 1991 je
               bil projekt Savskih elektrarn nared, pa seveda ga je bilo treba pokopati in seveda
               pozabiti na neke stvari.</p>
               <p>Izobraževanje. Samo to bi povedal, da se bojim, da se vsi preveč zavedajo in se gredo
               te razne reforme in predvsem maturo in ta 9-letna šola, vendar, ko vas nekdo vpraša:
               Kam pa boš ti dal svojega sina, svojo hčer? Ja, zdajle se bo vpisal, kam pa naj gre,
               kaj bo pa po letu 2000, kateri bodo prodajni profili, kateri profili bodo iskani itn?
               Menim, da je tu glavna stvar. In izobraževanje samo zaradi tega, da se prodaja
               določena pamet, določeno znanje učiteljev, profesorjev je zame gotovo lahko tudi
               poguba, če se ne ve, kaj se bo zahtevalo. Menim, da je ta pogled v prihodnost ali pa
               pogled v najbolj razvite dežele tisti, ki bi nam povedal, v kateri smeri bodo nujni
               poklici, ker sicer bomo mi, bom temu rekel, za staro šaro.</p>
               <p>O stanovanjskem je bilo že nekaj povedanega. Menim pa, da je tudi katastrofa, da se
               ni dala izluščiti iz dobrih namenov ena stanovanjska hranilnica, kjer bi se seveda ta
               kultura <q>"štednje"</q> itn. razvila in seveda omogočala mladim in seveda tudi vsem
               ostalim, ki stanovanjskega problema nimajo rešenega, ali pa, da bi se tudi ta
               stanovanjski problem povsem drugače reševal.</p>
               <p>Kar je pa, bom rekel simpatično na koncu, bom potem rekel tako. Ko smo včasih delali
               dokumente, planske itn., seveda so rekli, ne pozabi ti na posamezne stvari. In
               seveda, kaj je to bilo? Družbena samozaščita in ljudska obramba in dejansko je tu na
               koncu to obdelano, mislim, saj to je res prav smešno, simpatično, saj mogoče je to
               res treba, samo malo tako izzveni, ali veste, da smo res pozabili, da smo že leta
               1998, ne pa 1988. Včasih se res motimo in teh 10 let včasih enostavno človek
               preskoči, vendar ljudje, ki so še mladi, in tu so mladi, ki to pišejo, bi morali pa
               le malo vedeti, da neke stvari pa je treba malo drugače.</p>
               <p>Zdaj bom pa še nekaj povedal, ki nikjer ni povedano. V zadnjem času se, in celo danes
               smo se ukvarjali na komisiji s vprašanjem športnih organizacij, pa invalidov in
               humanitarnih organizacij. Ne bom omenjal prvo, ampak bom omenjal drugo. Poglejte,
               populacije invalidov vseh vrst je pri nas izjemno veliko. Neurejenost je na taki
               stopnji, da je človeka strah. Ko dobiš to, ono, tretjo, peto, deseto, petindvajseto
               skupino predse, ugotoviš, da je vsa stvar grozljivo neurejena. Ko se dogaja, bi rekel
               - fundacije za invalidsko-humanitarne organizacije seveda so - navalijo vsi in
               razumljivo, da prav je, da vedo, da se bo denar pridobil, vedo se viri, vendar, kako
               se bo razdelil. Verjemite ali ne, pri pod 2 milijona ljudeh pa ni računalnika, pa ni
               računalniškega pristopa, da bi se vedelo, kje so, kaj delajo, kaj je z njimi.
               Verjemite, to je res sramota in ti ljudje gotovo so, bi rekel, tudi v tem primeru
               vest družbe, in to vest bi morali tudi mi imeti, ker to so pa osnovne stvari, da je
               človek tako ali drugače prizadet, prikrajšan za mnoge stvari, pa v bistvu kot da bi
               bil berač, čakaš, da te se bo kdo usmilil. Seveda tisti, ki je malo bolj glasen in
               agresiven, nekaj dobi, tisti, ki pa ne, pa seveda životari in seveda ostaja ob
               strani. Mislim, ta zadeva je zelo pomembna in mislim, da je ne bi smeli prezreti.</p>
               <p>Zdaj pa, iz vsega tega, nikakor si ne domišljam in tudi nikoli si ne bom domišljal,
               veliko smo govorili že pri proračunu za leto 1997, kaj bi bilo treba narediti v letu
               1998. Kje pa! Kdo bo to gledal? Tako da jaz si nikoli ne domišljam, da tak tekst ali
               pa to, kar zdaj govorim, kam sploh pada. Pada pač v to dvorano med tele <q>"lajšte"</q>, pa
               tja notri, kjer je dosti prostora, ampak nič več. Ampak, karkoli je že, ampak ta
               proračun gotovo nima, bi rekel evropske naravnanosti, kajti trendi, ki so, gotovo
               tega ne zagotavljajo - inflacija še vedno ostaja, poraba je prevelika, z
               zaposlovanjem vemo, da nič ne moremo napraviti, poraba je prek 46%, s tem, da seveda
               tudi ni vsa zaobjeta v tem proračunu, ker so tudi izvenproračunski skladi. In ne bom
               se tu ukvarjal s problemi gospodarstva, ki ga bi na kratko lahko opredelil, vendar
               vlada bi seveda morala vedeti, kaj jo čaka. Podatki ali pa ocene, ki so od zunaj, so,
               vam povem, zelo hladne in take bodo ostale, in mi, če bomo hoteli iti v Evropo, potem
               se bomo morali navaditi, da bomo igrali po njihovi muziki, ne pa po svoji in to je
               tisto. Tudi pri kadrovanju, kjer vlada veliko sprememb opravlja, mislim, da bi tudi
               moralo veljati, ne načelo samo, da je naš, ampak načelo, da nekdo nekaj ve, zna in da
               se seveda vse te funkcije vlada, kot tista, ki je odgovorna za usmeritev Slovenije,
               tega zaveda.</p>
               <p>Kar je govoril gospod Arhar, je gotovo zelo pomenljivo, pomenjljvo pa je predvsem to,
               ne bom ponavljal, ker o tem vsi že vemo. Ta ratifikacijski sporazum gre po Evropi in
               seveda, ko bo enkrat, bi rekel dokončal svojo pot, bomo mi tisti, ki smo tu, smo pred
               durmi in takrat se bo začela povsem druga slika in druga odslikavanja in menim, tudi
               ta kredibilnost se bo kazala po tem, kaj bomo v letu naredili. Če so rekli, da so od
               nas več pričakovali, potem bom tudi jaz rekel, tudi jaz sem preveč pričakoval, da
               bomo naredili, pa nismo. In sem tudi pričakoval, da bo proračun za leto 1998 bil bolj
               intenzivno, bolj korajžno, bolj <q>"štedno"</q>, bolj obrnjen v to, da se res neke stvari
               dogodijo, predvsem pa, da se inflacija ukroti in da se denar spravi s svojimi
               obrestmi na svoj nivo. Vendar, ostajamo predraga država. In še nekaj povem. V ustavi
               v istem členu kot sem ga uvodoma povedal, lepo piše. Vsi prihodki in izdatki, to je
               148. člen - seveda to tudi malo leti na gospoda predsednika računskega sodišča - zdaj
               pa, kaj, kako je, ustavo sem prebral in v tem členu nedvoumno v prvem odstavku piše:
               <q>"Vsi prihodki in odhodki in izdatki države in lokalnih skupnosti za financiranje
               javne porabe morajo biti zajeti v njihovih proračunih."</q> Se pravi, občinskih in
               državnem, to pa ni tu in tu smo zadeli na ta 148. člen, ki seveda pomeni, da je pač
               to, to ni ustavnost.</p>
               <p>Zdaj pa, ne bom več komentiral, lahko pa rečem samo to, ker delam dosti na področju
               lastninjenja in zakonov o denacionalizaciji. Iz vsega tega, kar smo videli in kar sam
               proračun prinaša, ugotavljamo, da zakoni mudijo, zelo mudijo in da je temu gotovo
               kriva vlada. Tu ni nobenega opravičila, predvsem v zaključnih operacijah, da ne
               govorim spet o tistem, kar sem prej govoril, kdo kadrovsko pokriva te zaključne
               operacije. O zakonu o denacionalizaciji bomo še slišali in premnoge očitke, vendar
               to, kar se tu dogaja, gotovo ni nam v ponos in seveda smo v izjemnem zaostanku, in če
               je to že 6 let, teče 7. leto, potem se ve, da po taki poti nas bo čakalo še 17
               let.</p>
               <p>Vprašanje tujega kapitala in tako naprej, v to se ne bom spuščal. Dal bi še eno
               prispodobo. Vlada si je, ko si določene stvari zagotavlja in tudi investira, moram
               reči, da nimam nič proti. Vlada v svojih institucijah mora imeti ne take <q>"cimre"</q>,
               kjer bi se človek s strahoma pojavi na vratih, ampak mora biti malo ugledno. Vendar v
               zadnjem času je bilo veliko mogočnih stavb zgrajenih, od Bežigrajskega dvora do
               ministrstva za promet in zveze in še marsikaj. Ta zadeva tam nasproti veleposlaništva
               se obnavlja za zunanje ministrstvo. Vendar bom temu rekel dobesedno, ta
               parlamentarni, jaz temu rečem hlev, pa čaka, da se bo ne vem kdaj malo obnovil. Ker
               verjemite, vsako žival, ki bi jo dal sedeti na te sedeže - predvsem tu vidim pri vas
               mlajših, se že vsi dvigujete in vas že vse boli - bi šla takoj sedet na <q>"poden"</q>.
               Skratka, ne morem si misliti, da je to zadevo tako težko preurediti, da ta hlev se ne
               da malo <q>"uštimat"</q> in napraviti za parlament.</p>
               <p>Sedaj pa bom jaz prispodobo dal še, kako vidim gospoda premiera v vlogi, ki nosi ta
               proračun. Temu bom rekel tako. Da res je, da gleda proti zahodu, samo sedi v senci in
               nosijo mu limonado, Artur pa odganja muhe. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Izidorju Rejcu, predstavniku Slovenskih krščanskih demokratov. Na
               vrsti je predstavnik Socialdemokratske stranke, poslanske skupine, gospod Janez
               Janša, izvolite.</p>
            </sp>
            <sp who="SDZ2:JanšaJanez">

               <speaker>JANEZ JANŠA:</speaker>

               <p>Spoštovani gospod predsedujoči! Kolegice in kolegi!</p>
               <p>Preden podam stališče naše poslanske skupine do proračuna za letošnje leto in do
               memoranduma, mi dovolite, da pokomentiram dve stvari s tem v zvezi.</p>
               <p>Eno je poročilo vlade za 9 mesecev lanskega leta, ki je bilo predloženo skupaj s
               proračunom in z memorandumom in v katerem so zgolj našteti zakoni, ki so jih
               posamična ministrstva vložila ali ki so bili sprejeti v tem državnem zboru,
               ponovljeni cilji za lansko leto in predstavlja nek spisek posamičnih nalog, ki so jih
               ministrstva opravila ali mislijo, da so jih opravila v 9 mesecih. Ni v tem nobenih
               ocen, kljub temu, da gre samo za 9 mesecev - ampak tudi za 9 mesecev so na razpolago
               statistike - ni nobenih konkretnih ocen in primerjav o tem, koliko so bili napovedani
               makroekonomski cilji za lansko leto dejansko uresničeni. Tako, da to poročilo žal ne
               služi kot kakšen verodostojen pripomoček k tej razpravi. Praktično na nič se ni možno
               sklicevati, razen na tiste stvari, ki so v tem poročilu napisane, da so že narejene,
               pa jih vlada v tem memorandumu še enkrat predlaga. Kar nekaj tega je, kar se
               ponavlja.</p>
               <p>Naslednja zadeva, ki zasluži komentar pred podrobnejšo osvetlitvijo predloga
               proračuna in memoranduma za letošnje leto, je napoved oziroma ocena predsednika
               vlade, dana potem, ko je bilo leto že mimo, za delo v lanskem letu, glede na to, da
               ta ocena dopolnjuje to poročilo, ki smo ga dobili. Ključno v tej oceni predsednika
               vlade, ki jo je podal na tiskovni konferenci, je, da v lanskem letu sicer nekateri
               makroekonomski cilji niso bili doseženi, da pa je ključen uspeh leta 1997 za vlado in
               za vladno koalicijo v tem, da je Slovenija imela politično stabilnost, kar naj bi
               bilo najvažnejše za dober gospodarski razvoj. Predsednik vlade je v tej oceni
               demantiral že samega sebe, s tem, ko je priznal, da nekateri cilji niso bili
               doseženi, hkrati pa je dejal, da je bila politična stabilnost vendarle tukaj in da je
               to najpomembnejše za hitrejši gospodarski razvoj. To seveda ne drži. Če vzamemo za
               izhodišče za oceno lanskega leta statistične podatke zavoda za statistiko, vidimo, da
               praktično nobeden od napovedanih makroekonomskih ciljev za lansko leto ni bil
               dosežen. Od gospodarske rasti do vseh ostalih agregatov, ki so bili zelo optimistično
               napovedani za leto 1997, ni bil dosežen, kljub temu, da smo proračun za lansko leto
               sprejemali konec leta in se je že vedelo, kakšni so trendi in kakšni so rezultati.
               No, poleg tega pa je ta ocena za četrtino mandata v tem smislu, da je važno, da smo
               imeli politično stabilnost, to bo že samo po sebi prineslo gospodarsko rast, kar ne
               drži že v osnovi. Kajti tudi prej, ko smo bili še v bivši Jugoslaviji, smo imeli
               politično stabilnost, praktično smo imeli 50 let istega vladarja, pa to ni prineslo
               kakšne hitre gospodarske rasti. V sosednji Italiji se je v tem času zamenjalo 50
               vlad, pa so imeli trikrat hitrejši gospodarski razvoj. Tako, da bi vlado in njene
               predstavnike prosil, da so naslednjič pri teh ocenah bolj konkretni, da primerjajo
               tisto, kar so dejansko obljubljali kot makroekonomske cilje za določeno leto, in da
               se iz teh primerjav, ki so potrebne, ne izvijajo s splošnimi odgovori.</p>
               <p>V zvezi s proračunom in memorandumom za letošnje leto, ki smo ga dobili v Poročevalcu
               15. decembra lanskega leta, se pravi skoraj tri mesece po roku, ko bi ga vlada bila
               dolžna predložiti, pa naslednje. V memorandumu in proračunu vlada opredeljuje
               naslednje vsebinske cilje: davčna reforma, začetek pokojninske reforme in
               prestrukturiranje socialnih pravic. Ta zadnji pojem <q>"prestrukturiranje socialnih
               pravic"</q> je zanimiv že sam po sebi, ampak o tem nekaj kasneje.</p>
               <p>Na prvi pogled zbode v oči dejstvo, da v teh uvodnih poglavjih memoranduma ni kaj
               veliko rečeno o reformi, ki bi morala biti prva izvedena, na kar opozarjajo tudi
               analize iz Bruslja. To je reforma državne uprave. Vsaka država, ki hoče izvesti tako
               korenite reforme, kot čakajo Slovenijo, na davčnem in na pokojninskem področju pa
               tudi pri tako imenovanem prestrukturiranju socialnih pravic, mora najprej usposobiti
               tiste, ki bodo te reforme izvajali. Jasno je, da največjo težo pri teh reformah
               nosijo zaposleni v državni upravi. V Sloveniji se je dolgo časa govorilo o tem, da je
               ta reforma potrebna, zdaj pa je to nekako potihnilo, in med temi prioritetnimi cilji
               tega ni. Vlada pa v memorandumu obljublja restriktivno rast plač, kar obljublja tudi
               že vsa zadnja leta. S tem, da je minister za finance na odboru za finance priznal, da
               so plače v javni upravi v zadnjih dveh letih, leta 1996 in leta 1997, rastle z 10%
               realno stopnjo. Se pravi, ne samo z inflacijsko stopnjo, ampak še z 10%, kar
               približno pomeni za 20% vsako leto. Minister za finance je tudi priznal, da je to
               eden od ključnih problemov. Ne splošna rast plač, kar se večkrat sliši, ampak posebej
               prevelika rast plač v javni upravi, ob tem, da se je v vseh teh letih tudi
               zaposlovanje v državni upravi drastično povečevalo. Preseneča dejstvo, da nad temi
               številkami, nad temi podatki vzdihujejo tisti, ki imajo v rokah škarje in platno.
               Kajti izključno vlada je tista, ki določa to politiko, izključno vlada je tista, ki
               lahko tukaj ne samo predlaga nekatere ukrepe in zakone, ampak ki lahko tudi sama s
               svojimi sklepi in uredbami regulira stvari v javni upravi, tudi plače. Že nekaj let
               poslušamo pravljice o tem, kako se pripravlja zakon o uslužbencih v državni upravi,
               in kako bo to kot s čarobno paličico rešilo vse probleme, uredilo tudi ta
               nesorazmerja in ustavilo rast plač. Res je, da Slovenija potrebuje ta zakon. Bruselj
               zahteva od vseh kandidatk za članstvo v Evropski zvezi red na tem področju; od vseh
               tranzicijskih držav oziroma pri vseh tranzicijskih državah se mnogokrat najprej
               pogleda, kakšno je stanje tukaj, ker je to dejstvo, ki sem ga prej podčrtal, znano
               vsem: najprej moraš usposobiti tiste, ki bodo izvajali reformo, in tukaj narediti
               red. Z neusposobljeno, med seboj sprto, po posameznih resorjih nezadovoljno, pa tudi,
               bom rekel, ponekod s privilegiji obdarjeno državno upravo se reform ne da izvajati.
               Vprašanje, ki je bilo na nek način naslovljeno kot retorično vprašanje, je treba
               vrniti vladi. Vlado je treba vprašati, zakaj je v zadnjih dveh letih realna rast plač
               v državni upravi naraščala 10% realno, zakaj je bilo dopuščeno, da to drastično
               vpliva tudi na povečanje proračunskega primanjkljaja, in zakaj tudi v napovedih za
               letošnje leto, poleg tega, da vlada obljublja restriktivno politiko oziroma rast
               plač, ni predvidenih kakšnih večjih ukrepov, ki bi te zadeve uredili. Nasprotno, v
               nastopu finančnega ministra na odboru za finance je celo rečeno, da ni nobenih
               možnosti, da bi se zaposlovanje v državni upravi ustavilo oziroma da bi se število
               zaposlenih zmanjšalo, ker Evropa terja od nas izvajanje nekaterih ukrepov. Ljudi, ki
               to delajo, je premalo, tukaj jih bo še treba zaposlovati, del ga bomo zaposlovali na
               novo. Nihče ne pomisli na to, da bi se dalo tudi kaj prerazporediti, izšolati,
               usposobiti in ponekod nesposobni del aparata tudi odpustiti.</p>
               <p>Več kot presenečeni smo bili nad izjavo podpredsednika vlade, ki je dejal, da v vladi
               do sedaj ni obstajal niti seznam, niti seznam agencij in zavodov, ki jih ustanavlja
               vlada. Se pravi niti tega ni vedela vlada, če držijo besedo njenega podpredsednika,
               koliko teh zavodov je, koliko direktorjev je v statusu vodilnih delavcev z
               individualnimi pogodbami, s temi astronomskimi plačami. Ni možno narediti reda,
               dokler seveda nimaš osnovnih informacij. Moje osebno mnenje pa je, da to seveda ne
               drži, vsaj nekateri ljudje v vladi natančno vedo, koliko je teh zavodov, koliko je
               mest, ki so popolnjena in koliko takih dobrih mest je še praznih in mnogi vedo tudi,
               koga bodo kam postavili. Res pa je, da se teh podatkov oziroma teh informacij ne želi
               napraviti transparentnih, ker v tem primeru se omogoči vpliv na tovrstne odločitve
               tudi drugim. Skratka, to vedenje zagotovo obstaja, vendar pa se s temi informacijami
               manipulira.</p>
               <p>Makroekonomski cilji, opredeljeni v številkah v memorandumu in v proračunu s strani
               vlade, so naslednji: 4%-na rast globalne produktivnosti in 4 do 5%-na letna
               gospodarska rast. Vendar pa te številke niso navedene za leto 1998, čeprav tako
               proračun kot memorandum nosita naslov dokumentov izključno za leto 1998, ampak za
               obdobje tja do leta 2002. Mi nikjer nismo našli napovedi vlade, kolikšna bo rast
               globalne produktivnosti za leto 1998, niti napovedi, kolikšna bo letošnja letna
               gospodarska rast. Samo do leta 2002 naj bi se oba kazalca gibala od 4 do 5%. Leta
               2002 se bo mandat sedanje vlade že zdavnaj iztekel, nihče jih ne bo mogel vprašati,
               ali so napovedali pravilno ali so planirali prave ukrepe za to. Za to, kolikšni bodo
               ti kazalci v letošnjem letu, pa ni nobenih podatkov, zato bi najprej prosil za
               odgovor na vprašanje, kakšni so ti cilji, konkretno za letošnje leto, za katero
               sprejemamo proračun.</p>
               <p>Inflacija je za razliko od rasti produktivnosti in gospodarske rasti napovedana za
               letošnje leto, in sicer 8%. Napovedan je javnofinančni primanjkljaj do 1% bruto
               domačega proizvoda. Obljublja se vsaj minimalna rast zaposlenosti, povečanje deleža
               bruto nacionalnega varčevanja v bruto domačem proizvodu za 4%-ne točke, vendar to
               spet do leta 2002, nič pa, koliko bo to letos. Napovedano je, naj bi javnofinančni
               prihodki v letu 1998 znašali okrog 45% bruto domačega proizvoda. Od tega gre za
               pokojninsko in invalidsko zavarovanje 13,4% bruto domačega proizvoda, za zdravstveno
               zavarovanje 6,7% in za proračunsko porabo občin 4,7%. Vlada pravi in v številkah
               napoveduje, naj bi bila realna rast proračunskih izdatkov v letu 1998, 5%-na,
               nominalno 13%-na ob 8% inflaciji, napovedana realna rast je torej 5%.</p>
               <p>Tukaj se postavlja prvo vprašanje, glede na to, da vlada v tem istem memorandumu in
               proračunu napoveduje resne varčevalne ukrepe. Skratka, imamo napoved resnih
               varčevalnih ukrepov, ki naj bi zmanjšali javno porabo, hkrati pa že napovedano realno
               rast proračuna za 5%. Finančni minister je na odboru za finance skušal to pojasniti s
               problemi, s plačami v državni upravi, s potrebami za vsako leto večje kritje izgube
               Zavoda za pokojninsko in invalidsko zavarovanje iz proračuna in z nekaterimi, kot je
               rekel, previsokimi pravicami v okviru ministrstva za delo, družino in socialne
               zadeve.</p>
               <p>Vendar pa vse te obrazlage ne pojasnijo zadovoljivo, dejstva, da se v memorandumu po
               eni strani napovedujejo varčevalni ukrepi oziroma cel paket stabilizacijskih ukrepov,
               na drugi strani pa se planira realna rast proračunskih izdatkov. Nekaj tukaj ne gre
               skupaj. Država očitno ni pripravljena varčevati pri sebi, nasprotno, za letošnje leto
               načrtuje realno povečanje porabe, državljanom in davko plačevalcem pa obljublja
               varčevalne ukrepe in povečanje davkov, nekateri zakoni naj bi že veljali oziroma ob
               očitni ustavni spornosti naj bi veljali enkrat v februarju.</p>
               <p>Kot že rečeno, so pri mnogih konkretnih ciljih napovedi v memorandumu in proračunu
               večinoma razvlečene in razvodenele s podaljški preko leta 1998. To je eden od jasnih,
               neizpodbitnih dokazov o tem, da se s tem zmanjšuje transparentnost proračuna in
               seveda tudi zamegljuje odgovornost.</p>
               <p>Leta 2002 verjetno večino teh ministrov, ki so danes v vladi, nihče ne bo mogel
               vprašati, ali so planirali prav ali ne. Vsekakor ta vlada ne bo enaka.</p>
               <p>Vlada v memorandumu napoveduje oblažitev progresivnosti obdavčenja. Tega do sedaj ni
               še nihče razložil. Vlada pravi, da ublažitev progresivnosti obdavčenja predstavlja
               eno od zahtev Evropske zveze, kar jaz osebno slišim prvič. Vlada torej napoveduje
               ublažitev progresivnosti obdavčenja ter razširitev davčne osnove. Po domače povedano,
               napovedano je, da naj bi tistim, ki imajo več, vzeli manj, tistim, ki imajo manj, pa
               več. S tem, da je tistih, ki imajo manj, seveda več, in na ta način se lahko zbere
               približno enaka vsota davščin. Je pa to, ne samo v temeljnem nasprotju s programom
               naše stranke in moje poslanske skupine, ampak tudi v nasprotju s tistim ustavnim
               členom, ki pravi, da je Slovenija socialna država. Ta napoved iz memoranduma v
               temelju odstopa od tega ustavnega načela.</p>
               <p>Vlada nadalje napoveduje naraščanje primanjkljaja v Zavodu za pokojninsko in
               invalidsko zavarovanje in pokrivanje le-tega iz državnega proračuna, in to ne samo za
               leto 1998, ampak vse tja do leta 2002 in čez, s tem, da niti ne poskuša številčno
               ovrednotiti, kakšno bo to naraščanje. V besedah finančnega ministra na matičnem
               delovnem odboru sta bila to naraščanje in ta slika prikazana zelo črno.</p>
               <p>Vlada pri odpravljanju brezposelnosti oziroma pri programu za reševanje problemov
               brezposelnosti najprej v tem splošnem delu memoranduma obljublja aktivne ukrepe
               zaposlovanja, medtem ko pa v samem programskem delu ne najdemo nobene sledi o teh
               ukrepih. Stvari so prepisane iz vseh prejšnjih napovedi in sploh ni razdelan tisti
               ključni dejavnik, ki lahko edini produktivno rešuje ta problem - to pa je gospodarska
               rast. Samo večja gospodarska rast ustvarja nova delovna mesta, vse ostalo so umetni
               ukrepi, ki slej ko prej lahko problem ublažijo, ne morejo ga pa odpraviti.</p>
               <p>Enako velja za stanovanjsko politiko. V memorandumu je stanovanjska politika brez
               ambicij, na ravni verbalizma, brez tega, da bi bili predvideni kakršnikoli resni viri
               za reševanje tega vprašanja.</p>
               <p>Napovedi na področju zdravstva so nerealne. Vlada napoveduje ohranitev iste ravni
               pravic ob približno enakem prispevku za zdravstveno zavarovanje, ob prispevku tja do
               7% bruto domačega proizvoda. Po mnenju strokovnjakov je to nemogoče doseči iz dveh
               razlogov: prvič zato, ker je medicinska oprema bistveno dražja, in drugič zato, ker
               je delovna sila v tem sektorju podcenjena; ker je delovna sila podcenjena in enake
               ravni pravic z istim prispevkom ni možno ohraniti. To bomo več ali manj vsi spoznali
               že letos, mislim, da to tudi vlada ve, in se tukaj nekdo malo spreneveda, glede na
               to, da ti problemi niso niti na začetku reševanja.</p>
               <p>Morda je najbolj zaskrbljujoče dejstvo, da je na splošno, ne v tistem posebnem delu,
               ki govori o turizmu in drobnem gospodarstvu, ampak na splošno v tem memorandumu in
               proračunu, v strateškem pristopu izpuščen odnos do tistega dela slovenskega
               gospodarstva, ki je vlečni konj. To je malo in srednje gospodarstvo, ki ustvarja
               največ nove vrednosti, to je sektor, kjer se je v zadnjih letih edino povečala
               zaposlenost, in to je področje, ki bi mu vsaka pametna nacionalna ekonomija
               namenila največjo pozornost. Nobenih jasnih obetov ni, da se bo s kakšnimi
               stimulativnim učinki, ko gre za pocenitev kapitala za ta del gospodarstva, skušalo
               pomagati temu vlečnemu konju.</p>
               <p>Seveda nobenih napovedi ni, da bo fiskalna politika tudi kaj storila v tej smeri. Pri
               pregledu splošne razdelitve sredstev po posamičnih resorjih zbode v oči indeks 126
               pri uradu predsednika vlade. V letu, ko celotna vlada vzdihuje nad tem, da denarja
               zmanjkuje, v letu, ko se napovedujejo varčevalni ukrepi, se v proračunu za urad
               predsednika vlade, načrtuje druga največja postavka. Če izvzamemo ministrstvo za
               promet in zveze, ker gre za neko tehnično prerazporeditev in je zato indeks visok,
               ima samo še ministrstvo za gospodarstvo večji indeks.</p>
               <p>Če bo urad predsednika vlade tista točka, ki bo dejansko izpeljala vse zastavljene
               makroekonomske cilje v memorandumu, potem je morda ta indeks upravičen, močno pa
               dvomim, da glede na stanje, kakršno je, to drži. O tem, da so nekateri zapisani, ne
               pa realni makroekonomski cilji v nasprotju z evropsko strategijo je za to govornico
               opozarjal že guverner narodne banke oziroma Banke Slovenije in teh zadev ne bi
               ponavljal.</p>
               <p>Ravno tako bom krajši pri opozorilu glede samostojnih proračunskih uporabnikov.
               Slovenija ima po ustavi delitev oblasti na tri samostojne veje: zakonodajno, izvršno
               in sodno. V skladu s tem so tudi v sistemskih področnih zakonih nekateri proračunski
               uporabniki opredeljeni kot samostojni proračunski uporabniki, ki sami planirajo in
               predlagajo temu državnemu zboru porabo svojih sredstev za tekoče leto.</p>
               <p>Vlada nima nobene pravice, da to dela namesto njih. Predsednik računskega sodišča dr.
               Antončič je prej že na to opozoril in to ni bilo prvo opozorilo. To je sedaj že
               tretjič, da o tem govorimo, ampak vsako leto se to ponovi. Posamični resorji oziroma
               ministri in vlada kot celota, si kar prilastijo pristojnost in sami planirajo ta
               sredstva, namesto ustavnega sodišča, računskega sodišča in drugih institucij, ki v
               nobenem primeru, tudi v finančnem, niso podrejene vladi in izvršilni oblasti.
               Nasprotno, gre za institucije, ki nadzirajo tudi izvršilno oblast, in je smešno, da
               ta veja oblasti planira sredstva za njih. Na ta način se ustvarja podrejenost in se
               krši v principu temeljno ustavno načelo o delitvi oblasti.</p>
               <p>O strukturi proračuna je bil prej za to govornico, vsaj deloma, kritičen gospod Feri
               Horvat. Tudi s to zadevo je podobno, kot s prejšnjo. Že nekaj let opozarjamo na to,
               da imamo še vedno jugoslovansko strukturo proračuna, da smo po metodologiji
               primerljivi morda s Srbijo, nikakor pa ne z Evropo. Da zaradi tega naš proračun ni
               transparenten in da je skrajni čas, skrajni čas, ne zaradi Bruslja, ki to tudi
               zahteva, ampak zaradi transparentnosti proračuna, da končno dobimo in uporabimo
               mednarodno metodologijo strukture proračuna, da bomo primerljivi z državami, s
               katerimi bi želeli tesneje sodelovati.</p>
               <p>Pri pregledu sredstev za posamične resorje lahko ugotovimo, da je približno polovica
               vladnih resorjev, kjer kakšnega večjega manevrskega prostora ni in bistvene drugačne
               prerazporeditve sredstev najbrž niti ni možno doseči. So pa ponekod zelo štrleče
               postavke, ki jasno napovedujejo, da bo v letu 1998 prišlo do lokalnih volitev in da
               si nekateri v vladi oziroma v vladni koaliciji že pripravljajo svoje fevde in
               blagajne za tovrstno dejavnost. Najbolj bode v oči dejstvo, da je predlagano 752%-no
               povečanje proračunske rezerve. Niti v državah, ki pričakujejo vojno stanje, se to ne
               predlaga. Predsednik vlade pa pravi, da je Slovenija politično zelo stabilna. Kljub
               temu pa vlada predlaga, da se proračunska rezerva poveča za 752%, iz 400 milijonov
               kar na 3 milijarde 400 milijonov. To so sredstva, ki se jih lahko mirno porazporeja,
               razporejanja po politični volji mimo parlamenta. To je velik denar, 3 milijarde in
               pol v volilnem letu je denar, ki lahko zelo pomembno vpliva na rezultat volitev. To
               najbrž ni treba govoriti v tem državnem zboru. Jaz bi tukaj prosil vlado, da ta
               indeks sama popravi, ker obrazložiti ga pač ne more. Karkoli reče, da misli, da bo ta
               denar potrebovala za tisto stvar, lahko tisto stvar mirno zapiše v proračun, pa bomo
               zanjo glasovali, če je potrebno. Za nepredvidena sredstva pa najbrž ne bo potrebovala
               7-krat več kot v lanskem letu.</p>
               <p>Naš ključni predlog oziroma predlog naše poslanske skupine je, da se proračun, da se
               indeks povečanja proračuna in proračun, posledično proračun kot tak, zmanjša na 108.
               Se pravi, da se proračun realno ne poveča v letošnjem letu. Vlada nima nobene moralne
               pravice, da ob napovedovanju varčevalnih ukrepov povečuje javno porabo, še posebej na
               tistih področjih, kjer gre izrazito za stroške države. Povedali bomo tudi, kje lahko
               ta sredstva vzame. Teh nekaj 10 milijard, ki jih mora biti manj v proračunu, da ne bo
               realno večji od lanskega leta, lahko država dobi tako, da iz proračuna drastično črta
               vse privilegije. Se pravi vse tiste stvari, ki se skrivajo na različnih postavkah,
               vendar ne izhajajo in ne temeljijo na zasluženem, ne temeljijo na delu in ne
               temeljijo na principu solidarnosti. Se pravi vsa tista sredstva, tudi če se skrivajo
               pod kontom sociale, ki ne gredo socialno ogroženim, ampak socialno priviligiranim.
               Enako je možno zmanjšati sredstva za državno upravo, ki se mora tudi številčno
               skrčiti, ne glede na to, da nas čakajo nove naloge in prilagajanje Evropski zvezi. Z
               bistveno manjšim številom ljudi, vendar z drugačno prerazporeditvijo, se to da
               doseči.</p>
               <p>Mi smo trdno prepričani, da bi s takim proračunom, ki realno ne bi bil večji,
               vlada: prvič, dobila bistveno večjo verodostojnost, lažje zahtevala od državljanov, da tudi
               sami varčujejo;
               drugič, vzpostavila tisto potrebno motivacijo za izpeljavo nujnih reform, ki so pred
               nami, reform, ki bodo naletele na mnoga nasprotovanja, upravičena, morda tudi
               neupravičena, vendar bodo ta nasprotovanja bolj ali manj neupravičena ali upravičena
               tudi glede na to, ali bo vlada sposobna najprej stvari pomesti pred lastnim
               pragom.</p>
               <p>Nobena vlada nima pravice zahtevati varčevanja od državljanov, če sama ne varčuje.
               Nobena vlada nima pravice izsiljevati reform, če sama pri sebi najprej ni sposobna
               izpeljati teh reform.</p>
               <p>Glede na to, da gre pri vseh večjih reformah tudi za dejavnik, ki se mu pravi motiv,
               motivacija, je ta naš predlog, po mojem mnenju, še posebej v korist izpeljave teh
               reform.</p>
               <p>Skratka, povsem konkretno, poslanska skupina Socialdemokratske stranke predlaga, da
               vlada za naprej ali da tukaj trdne garancije, da bo vsa ta neskladja iz proračuna
               odpravila in ga zmanjšala, ali pa bomo glasovali proti temu,da je predlog proračuna
               ustrezna podlaga za končno obravnavo. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Janezu Janši, ki je govoril v imenu poslanske skupine
               Socialdemokratov. Na vrsti je gospod Vili Trofenik, predstavnik Slovenske ljudske
               stranke. V kolikor ne bo govoril več kot 15 minut, mislim, da lahko prične.</p>
            </sp>
            <sp who="SDZ2:TrofenikVili">

               <speaker>VILI TROFENIK:</speaker>

               <p>Hvala za besedo. Ne bo več kot 15 minut. Spoštovani! Dovolite, da iz tega razloga in
               tudi nekaterih drugih razlogov v zelo skrajšani obliki predstavim stališče poslanske
               skupine Slovenske ljudske stranke do proračuna oziroma do predloga proračunskega
               memoranduma.</p>
               <p>Tako predlog proračunskega memoranduma z makroekonomskim okvirom, v katerega je spet
               predlog državnega proračuna za leto 1998, je načeloma sprejemljiv in predstavlja
               zadovoljivo osnovo za pripravo proračuna v danih razmerah, poudarjam, v danih
               razmerah. Oba dokumenta sta odraz nekega stanja, ki pa ni od danes, je od včeraj in
               ima vzroke in tudi posledice.</p>
               <p>Če se omejimo zgolj na javnofinančne izdatke, višina javnofinančnih izdatkov tako v
               deležu bruto domačega proizvoda kot tudi v absolutni višini predstavlja zgornjo mejo
               dopustne obremenitve in je ni možno povečati brez negativnih posledic oziroma bi bilo
               potrebno in zaželeno prej znižanje kot kakršnokoli povečanje. Mogoče obstaja kakšna
               manjša rezerva v povečanju večje učinkovitosti dela davčne uprave, pa še to je
               vprašljivo.</p>
               <p>Na strani proračunskih izdatkov so in verjetno bodo še dolgo prisotni tako strukturni
               kot tudi vsebinski problemi. Delež javnofinančnih izdatkov, namenjenih za transfere v
               pokojninsko blagajno, je vsekakor prevelik in je direktna posledica zmanjšanja
               prispevnih stopenj v preteklosti, na kar se praviloma pozablja in ne upošteva, da je
               pri tem šlo za zavestno in direktno razbremenjevanje gospodarstva.</p>
               <p>Drug strukturni problem v javnih finančnih izdatkih so vsekakor plače v javnem
               sektorju. Varčevalni ukrep, ki je bil dosežen z zamrznitvijo plač v javnem sektorju v
               letošnjem letu, je vsekakor uspeh, ampak je le eden izmed možnih korakov na tem
               področju in osebno mislim, da je pri tem premalo upoštevana bojazen oziroma nevarnost
               tudi negativnih posledic takega ukrepa. Mislim, da poleg zamrznitve plač v javnem
               sektorju, tako v državni upravi v ožjem smislu besede, kakor tudi širše, lahko ima za
               negativne posledice tudi ustrezno zmanjšanje še tako premajhne učinkovitosti uprave,
               zlasti če ti ukrepi ne bodo selektivni. Ob tem je treba razmišljati tudi o tem
               oziroma ugotoviti, da so tik pred uvedbo tega ukrepa bili nekateri direktno nasprotni
               ukrepi, saj je prišlo v javnem sektorju koncem lanskega leta do povečanih stroškov iz
               naslova plač, predvsem zaradi ohlapnih in prebogatih normativov na nekaterih
               področjih, ki so direktno pomenili nove zaposlitve.</p>
               <p>Strinjam se s tistimi, ki so za to govornico opozarjali, da bi bilo potrebno na
               področju znižanja stroškov plač v javnem sektorju, zlasti v državni upravi in da bi
               omogočili selektivni pristop in ustrezno nagrajevanje, poseči tudi po drugih ukrepih,
               zlasti s prestrukturiranjem oziroma prezaposlovanjem in drugimi ukrepi za dosego
               večje učinkovitosti v javni upravi, s katero ni možno biti zadovoljen.</p>
               <p>Tretji sklop neustrezne strukture javnofinančnih odhodkov vsekakor predstavlja pomoč
               podjetniškemu sektorju, ki je bila in je razumljiva v času tranzicije, vendar kljub
               zmanjševanju oziroma trendu zmanjševanja je še vedno neustrezna in prevelika in ni
               primerljiva z evropskimi standardi. Na področju javnih financ oziroma stroškov je
               vsekakor tudi v tem proračunu premalo ali premajhen delež javnih financ ali deleža
               domačega družbenega proizvoda, namenjenega za investicije. Investicije v smislu
               razvojne komponente, čeprav se zavedamo, da vsaka investicija še ne pomeni razvoja,
               vendar je evidentno, da so investicije oziroma del gospodarstva, ki je odvisen, zelo
               odvisne ravno v javnem sektorju zlasti zato, ker je investicij v javnem sektorju
               relativno dosti, ker so investicije na ostalih sektorjih seveda očitno še
               premajhne.</p>
               <p>Nadaljnji defekt na področju javnih odhodkov vsekakor pomeni, kot je že bilo
               ugotovljeno na ustrezni komisiji oziroma delovnem telesu, pa tudi nekateri
               razpravljavci pred menoj so na to opozorili, delež, ki je namenjen za lokalne
               skupnosti. Na žalost ugotavljamo, da je delež bruto domačega proizvoda iz lanskega
               leta za letošnje leto, ki se namenja za delovanje lokalnih skupnosti oziroma za
               izvajanje njihove ustavne in zakonske vloge, edini, ki je zmanjšan, kar je
               nesprejemljivo in bo seveda potrebno v naslednjih fazah pri sprejemanju proračuna ta
               defekt odpraviti. Tu zlasti opozarjam, da je v projekciji proračunskih izdatkov v
               letošnjem proračunu namenjenih za področje lokalne skupnosti, bi si dovolil reči ali
               je špekulacija, ali je pa napaka, ko se računa z dodatnimi tremi milijardami, ki bi
               naj bile namenjene za delovanje lokalne skupnosti preko davkov od iger na srečo. To
               seveda zamegljuje situacijo, saj se disperzija tega davka oziroma se bodo prihodki
               usmerili le v nekatere lokalne skupnosti. Če ostane takšen predlog, kot je na tem
               segmentu, se bo finančno stanje oziroma finančna potenca večine lokalnih skupnosti
               bistveno poslabšala v primerjavi s preteklim letom.</p>
               <p>S programom varčevalnih ukrepov je predlagatelju proračuna sicer uspelo doseči
               precejšnjo mero, a dokajšnjo mero uravnoteženosti javnofinančnih prihodkov in
               odhodkov, saj je primanjkljaj proračuna predviden le v višini 1% bruto družbenega
               proizvoda. Ta višina zadolževanja oziroma primanjkljaja je še znosna, vendar bi bilo
               zaželeno, da bi bila zmanjšana oziroma da se v dokončni pripravi oziroma sprejetju
               proračuna vsaj ne bi povečala.</p>
               <p>Ta, na videz zadovoljiva uravnoteženost predloga proračuna, se bojim, da je vseeno
               vprašljiva zlasti iz naslednjih razlogov. Prvič, zaradi dodatnih obveznosti,
               izhajajočih iz socialnega sporazuma za stroške plač v javnem sektorju, ki je
               posledica sporazuma, ki je bil sprejet po predložitvi oziroma pripravi tega predloga.
               Potem je bilo priznano s strani predlagatelja, da bo tudi negativni učinek zapoznelih
               učinkov varčevalnih ukrepov oziroma nesprejetja ustrezne zakonodaje v predvidenem
               obsegu oziroma zamika pri uveljavitvi nekaterih zakon. Potem tretji odprt problem
               seveda predstavljajo potrebna sredstva, kot je bilo tudi javno priznano, za
               usposobitev davčne službe in drugih organov za uvedbo davka na dodano vrednost.
               Dodajam, da je to eden izmed problemov in nepokritih stroškov, ki jih je nujno
               potrebno zagotoviti; da podoben problem predstavlja tudi drugi davek, ki se ga
               načrtuje, njegova uveljavitev v prihodnjem letu - to je davek na nepremičnine. Brez
               ustreznih baz podatkov tudi tega davka ne bo možno uvesti. Ta davek je še toliko
               pomembnejši, če želimo doseči nujno prestrukturiranje javne porabe med državo v
               korist lokalnih skupnosti, saj je to eden izmed temeljnih davkov, ki pripada lokalnim
               skupnostim.</p>
               <p>V naslednji fazi sprejemanja proračuna bodo potrebne vsekakor vsebinske dopolnitve in
               prerazporeditve v okviru razpoložljivih sredstev, brez povečanja proračunskega
               primanjkljaja oziroma v okviru limitiranih proračunskih prihodkov. To bo pa možno le
               ob istočasni prevetritvi obilice nacionalnih programov, za katere je evidentno, da so
               neuresničljivi oziroma da obstoja neskladnost med predlogom proračuna in nacionalnimi
               programi, še zlasti tistimi, ki so v pripravi. Tako stanje, da z levo roko sprejemamo
               nacionalne programe in seštevamo proračunske oziroma javnofinančne odhodke, z drugo
               roko pa sprejemamo proračun, ki teh programov ni sposoben realizirati, je seveda
               nevzdržno. Zato bo moral prevzeti ustrezno odgovornost tudi državni zbor, ne samo
               predlagatelj proračuna in drugi organi.</p>
               <p>Kljub naštetim pomanjkljivostim bo poslanska skupina Slovenske ljudske stranke
               podprla predlog sklepa, da je predlog proračuna primerna podlaga za nadaljevanje
               postopka za sprejetje proračuna za letošnje leto, saj bi nasprotno ravnanje
               pripeljalo v situacijo, kot je bila v preteklem letu, kar je nedopustno, da bi še
               nadalje eksistirali v začasnem financiranju oziroma da bi sprejemali državni proračun
               tako pozno ali približno tako pozno kot lansko leto. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa predstavniku Slovenske ljudske stranke. Želi še katera od poslanskih
               skupin besedo? <stage>(Ne želi.)</stage></p>
               <p>V tem primeru zaključujem razpravo predstavnikov poslanskih skupin, s tem pa tudi
               dopoldanski del seje. Popoldne, ampak res ob 14.30 uri, bi začeli, in takrat bodo
               imele besedo poslanke in poslanci, ki so že prijavljeni za razpravo. Hvala lepa.</p>
               <stage type="time">(Seja je bila prekinjena ob 12.56 uri in se je nadaljevala ob 14.39 uri.)</stage>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci! Nadaljujemo s popoldanskim delom državnega zbora.
               Prosim, da ugotovimo sklepčnost v dvorani! <stage>(54 prisotnih.)</stage> Zbor je sklepčen in lahko
               nadaljuje z delom. Smo pri besedah poslank in poslancev. Pisnih prijav imamo 18. Če
               se želi kdo prijaviti, naj to stori v petih minutah, ker pozneje bo samo razprava
               trajala 5 minut. Če želi še kdo, naj da prijavo. Besedo dajem Benjaminu Henigmanu kot
               prvemu razpravljavcu. Kolegi poslanci, prosim da začnemo z delom. Mir in tišina v
               dvorani.</p>
            </sp>
            <sp who="SDZ2:HenigmanBenjamin">

               <speaker>BENJAMIN HENIGMAN:</speaker>

               <p>Hvala lepa za besedo, gospod predsedujoči. Moram reči, da sem malo presenečen. Glede
               na informacije nisem bil prvi, pa<gap n="..."/></p>
               <p>Če želimo govoriti o proračunu za leto 1998, potem bi lahko za uvod rekel najprej to,
               da je vlada s proračunom zamudila za dva meseca in pol, 75 dni in bi morali biti
               sedaj v bistvu že s sprejetim proračunom veselo pri uresničevanju postavk. Se pravi,
               vlada bi morala imeti že jasne cilje in potrjene finančne postavke. Iz leta 1997 se
               ponavlja praksa, da je v predlogu proračuna za leto 1998, za razliko od smernic iz
               samega memoranduma in pa smernic Evropske unije oziroma tako imenovane Agende, veliko
               odstopanje. Žal se nam zopet pojavlja, kot je bilo že večkrat rečeno, proračunski
               primanjkljaj, ki je drugič zapovrstjo iz leta 1997 predviden tudi v letu 1998. To je
               za nadaljnji uspešen razvoj in približevanje strategij Evropski uniji in tako
               imenovani stabilnosti, o kateri je govoril dr. Arhar, in o katerih je bilo veliko
               govora tudi na posameznih odborih, predvsem na Odboru za finance in nadzor proračuna,
               kjer sem bil tudi sam osebno prisoten v praksi v proračunskih številkah bistven
               odmik. Ni tako problematičen sam primanjkljaj 30 milijard tolarjev, kot je
               problematično to, da imam nekako občutek, da se s tem vsi, ki so o tem razpravljali,
               nekako strinjajo. Jaz sem bil eden redkih na odboru, ki je jasno povedal, da ne bo
               podprl osnovne dileme oziroma osnovnega vprašanja, ali nadaljujemo s takim
               proračunom, takim, kot je sedaj predviden. Res je tudi, da nisem kot edini glasoval
               proti, vendar enkrat je treba končati s prakso, ki se je nekako ustalila. Bistvo vseh
               zadnjih aktivnosti, ki jih lahko preko medijev poslušamo, poslanci, ki smo v državnem
               zboru, pa tudi na lastna ušesa slišimo, je tako imenovano varčevanje. Vlada se nekako
               trudi, da bi javnosti pokazala in jo prepričala, kako smo sedaj v fazi, ko je treba
               stiskati pas in ko je treba na vseh področjih družbenih aktivnosti in življenja
               varčevati. Vendar je proračun, žal, še zmeraj naravnan ravno obratno.</p>
               <p>Minister Gaspari je v zadnjih časih oziroma posebej na odboru za nadzor proračuna in
               financ zelo jasno povedal svoje osebno stališče do vprašanja proračunske politike, do
               vprašanja, kako napolniti vrečo. Pri tem pa se je dotaknil tudi bolj pomembnih
               stvari, kot so same številke za leto 1998 - kako si zamišlja nadaljnje delo vlade in
               pa cele slovenske družbe. Tisto, kar je govoril na odboru za finance, praktično meji
               že na - mogoče je to prehud izraz, ampak bom rekel - na obup, kot ministra za
               finance, ki ne ve, kako bo, prvič, napolnil proračun, kjer se mu določene postavke ne
               izidejo iz enostavnega razloga, ker ni sistemske zakonodaje, ki bi omogočala prilive,
               na drugi strani pa za zmanjševanje primanjkljaja ni osnovnih pogojev, tako pri
               pokojninski reformi, ki zamuja vsaj za tri leta, pri delovnopravni zakonodaji, kjer
               ni volje za uskladitev finančnih zmožnosti države, in konec koncev spremembe
               socialističnega sistema v tržno naravnan socialni sistem, lahko mu rečemo
               kapitalizem, kjer se nam vlečejo iz preteklosti vsi sistemski pogoji. Zato tukaj vmes
               prihajamo do striženja oziroma do velikih škarij. Če bi uporabil argumente nekaterih
               poslancev vladajoče koalicije, predvsem predsednika odbora za finance, potem se
               človek čudi, kako je mogla vlada priti s proračunom, ki ga je sicer devetkrat
               usklajevala, po besedah nekaterih ministrov v koaliciji, kako je mogla priti s
               proračunom, ki odstopa od zakonskih pogojev za, lahko bi rekli, več kot 30 milijard
               tolarjev, poleg 30 milijard tolarjev primanjkljaja. Če bi to stvar specificirali,
               potem ugotavljam, da je približno 12 milijard tolarjev primanjkljaja, ki ni nikjer v
               proračunu sedaj upoštevan, na osnovi večjih plač, ki so s tako imenovanim socialnim
               sporazumom dogovorjene.</p>
               <p>Potem je 17 milijard tolarjev primanjkljaja pri tem proračunu, ki ga sedaj sprejemamo
               oziroma o katerem se pogovarjamo, na osnovi podaljševanja proračunskega leta v januar
               1999, s tem, da naj bi bila osnova prometni davek.</p>
               <p>Potem je 6 milijard tolarjev, na katere država računa iz zakona o taksah, ki tudi še
               ni sprejet in je vprašanje, kdaj bo.</p>
               <p>Potem je približno 3,6 milijard nepokrit proračun iz upravnih taks. Da se ne
               pogovarjamo o družinskih prejemkih, kjer vlada računa z zmanjšanjem pravic v
               najvišjem razredu pridobiti tudi nekaj tolarjev. S to postavko se sicer ne strinjam,
               vendar če že vlada govori o tem, potem bi morala nekaj storiti, da bi vsi ti zakoni
               prišli v proceduro in bili sprejeti. Na to nas je med drugim opozoril tudi dr.
               Antončič, ki je predsednik računskega sodišča, ki je postavil temeljno dilemo oziroma
               ne dilemo, bolj vprašanje oziroma apel, kako lahko sprejemamo proračun brez znanih
               zakonskih okvirov. To se nam bo otepalo verjetno še kar celo leto.</p>
               <p>Ne bi sicer rad polemiziral z računskim sodiščem glede višine sredstev za računsko
               sodišče, kjer so bile želje, da bi določena sredstva namenili tudi za novo gradnjo.
               Verjetno bolj kot nove gradnje so potrebne sistemske spremembe in nadzor nad javno
               porabo, kjer pa ima računsko sodišče poleg nekaterih ostalih lahko oziroma mora imeti
               veliko vlogo, ki jo pa zaenkrat nima. To je problem vlade, ki bi morala zagotoviti
               boljši nadzor nad javnimi financami, tako na prihodkovni kot na odhodkovni
               strani.</p>
               <p>Poglejte, sedaj sprejemamo oziroma koalicija je sprejela zakon na povečanje storitev
               oziroma prometni davek iz storitev iz 5% na 6,5%. Ta zakon še ne velja in vprašanje
               je, kdaj bo veljal. Tudi tukaj je proračunska vrzel. Kako velika, si sedaj ne upam in
               ne znam določiti. Vendar tudi tukaj ni pokrit proračun.</p>
               <p>Minister Gaspari nas je seznanil s podatkom, da bo davek na dodano vrednost kot
               projekt, ki ga zahteva Evropska unija in ki je normalen v zahodnih demokratičnih
               družbah in ki ga je recimo Hrvaška, država, ki je daleč bolj stran od Evropske unije,
               že sprejela, da naj bi ta davek zahteval 4 do 5 milijard dodatnih sredstev. Naj jih
               zahteva, vendar mene zanima, kaj bo ta davčna uprava, ki se z vsakim dnem povečuje,
               potem delala, če je to mišljeno kot dodatne zaposlitve oziroma kje je tista
               racionalizacija, da bo namesto 4 do 5 milijard tolarjev, kje bo država ujela razliko,
               da ne bo s tem obremenjevala primanjkljaja oziroma, da ne bo to še dodaten javni
               dolg. Trdim, da imamo dovolj ljudi, da pa je treba zaposliti ljudi, ki znajo in ki so
               voljni delati. Če imamo nerizične službe v državni upravi, morajo tudi v višini
               sredstev, ki jih imajo do sedaj, biti bolj učinkoviti, kot so bili do sedaj. Sicer je
               ocena ministra, da se je delo davčne službe v zadnjem času izboljšalo, vendar to ni
               nikjer dokazano s konkretnimi številkami, vsaj meni to ni bilo znano oziroma mi ni
               bilo dovolj jasno povedano.</p>
               <p>Državni proračun naj bi napolnili tudi z 11,5 milijardami iz takoimenovane prodaje
               državnega premoženja. Nimam nič proti, da država prodaja svoje premoženje, ker ga ima
               že tako in tako preveč, ker po 5 letih privatizacije ugotavljamo, da je država
               največji lastnik oziroma, da razpolaga s približno 50% vsega premoženja v državi,
               vendar postavlja se drugo, čisto politično vprašanje, pravičnosti, iz katerih
               sredstev bomo krili certifikatsko luknjo oziroma vrzel, če bomo prodajali državno
               premoženje zato, da bomo trenutno zagotavljali manjši primanjkljaj oziroma polnjenje
               državnega proračuna. Na to vprašanje tudi ni bilo odgovorjeno dovolj natančno oziroma
               še zdaj ni jasno, kako se bo to vprašanje rešilo, se pravi, kako bomo zagotovili
               PID-om, da bodo ljudje svoje certifikate lahko vnovčili tako, kot jim je bilo
               zagotovljeno z zakonom o lastninjenju.</p>
               <p>Iz vsega tega izhaja, da primanjkljaj v državnem proračunu ne bo 0,9% ali 1%, ampak z
               gotovostjo trdim, da bo ta primanjkljaj konec leta 1998 verjetno podvojen. Če se
               dotaknem nastopnega govora dr. Arharja, potem bi lahko rekli, da nas primanjkljaj ne
               vodi v stabilno gospodarstvo in zagotavljanje denarne stabilnosti in pogojem, ki jih
               moramo doseči znotraj, da bomo lahko v svobodnem trgu Evropske unije normalno
               konkurirali, ampak nas, ravno nasprotno, od tega cilja oddaljuje. Če govori dr.
               Drnovšek, kot prvi odgovorni za politiko vlade, da nismo v teh letih še ničesar
               zamudili in da imamo vse pod kontrolo in da imamo socialno stabilnost in mir, potem
               me zanima, kako gre to skupaj tudi z besedami predsednika za finance Janeza Kopača
               ali ministra za finance, Gasparija, ki imata drugačno stališče, da ne govorim, kakšno
               stališče imamo tisti, ki smo neobremenjeni s koalicijsko vlado. Tako stališče ima
               tudi dr. Arhar, ki: nam je sicer lepo voščil božično-novoletne praznike, s tem, ko
               nam je tu povedal, da ne smemo biti pesimisti, vendar, če bodo trendi taki, kot so,
               je cilj oziroma tista želja po Evropi in normalnem komuniciranju s svetom zelo
               odmaknjena. Vemo, da se nam bliža leto 2000, država naj bi pa vsaj dve leti pred
               vstopom v Evropsko unijo zagotovila stabilne ekonomske in finančne kazalce. Inflacija
               je 8%, za naslednje leto bo verjetno še nekoliko večja, glede na vse ostale pogoje,
               ki jih moramo zagotoviti. Primanjkljaj se povečuje in to pomeni, da se bo moral
               nekdo, vlada zamisliti nad besedami, ki jih zapiše v memorandum, na drugi strani pa
               med predlogi, ki jih predlaga v proračunu. Meni je seveda jasno, da proračun za leto
               1998 ni kakšen visoki dosežek v finančni ekonomski stroki in makroekonomiji celotne
               vlade, ampak je tako, kot je postavljen, pač zbirka želja posameznih ministrstev.
               Prepričan sem, da bo že sredi leta 1998 prišlo pri posameznih ministrstvih do velikih
               rezov in da se tudi koalicijskim poslancem, če hočete, pa nočem nobenega žaliti, tudi
               županom ne bo moglo uresničiti tisto, kar se jim je verjetno obljubilo pred lokalnimi
               volitvami za leto 1998. Moram reči, da sem podoben nastop imel, sicer z drugačnimi
               besedami, že pri volitvah mandatarja in imenovanju vlade v začetku lanskega leta, da
               smo o tem razpravljati tudi pri interpelaciji k celotni vladi, ko smo izpostavili
               vprašanje varčevanja v državi, ampak imam občutek, da se v tem času ni v miselnosti
               spremenilo skoraj nič. Ne bi zahajal preveč na posamezne postavke posameznih
               ministrstev. Mislim, da je zelo pomembno razmišljanje, ki je bilo v odboru za finance
               in ki ga je izpostavil tudi Mitja Gaspari, finančni minister, da vsa pomoč
               gospodarstvu preko transferjev, preko proračuna, preko državnih investicij v
               železarstvo, v železnice in nekatera druga podjetja, nima pravega smisla, če za njimi
               niso realna pričakovanja. Znano pa je, da države Evropske unije praktično onemogočajo
               subvencioniranje in investiranje iz državnih proračunov v državna podjetja, celo v
               privatna podjetja, ker s tem dosežemo dvoje. Določena proračunska sredstva, in to
               velika, namenjamo direktno posameznim podjetjem, ker je učinek vprašljiv. S tem
               polnimo oziroma si onemogočimo druge manevre z javnimi sredstvi, ki bi bili mogoče
               bolj potrebni na drugih področjih, recimo na enakomernem regionalnem razvoju, na
               zagotavljanju sociale, zdravstva, pokojninskih reform, po drugi strani pa v
               neenakopraven položaj postavljamo vsa tista podjetja, ki do teh investicij niso
               sposobna priti. To nam je bilo na zelo lep in plastičen način prikazano pri vprašanju
               davčne politike in pomoči dveh evropskih držav, Nizozemske in Francije. Nizozemci so
               sprejeli strategijo zniževanja davkov in tako omogočajo vsem podjetjem približno
               enake pogoje, Francozi se pa kar naprej ukvarjajo z reševanjem posameznih panog in
               zato čedalje bolj tonejo v proračunski primanjkljaj, hkrati se jim pa brezposelnost
               ne zmanjšuje, ampak se jim celo povečuje ali pa ostaja vsaj na isti ravni. Če bi bili
               vsi ti ukrepi gospodarske politike in transferjev v gospodarstvu tako učinkoviti,
               potem seveda ne bi imeli 14,5% brezposelnosti, ki se je vlada nič ne sramuje in jo
               predlaga oziroma jo predvideva tudi v letu 1998. Minister Dragonja je jasno povedal,
               da žal za kakšne večje gospodarske spodbude v zdravo gospodarstvo ni kaj dosti
               prostora, ker se to pač namenja za te tako imenovane velike državne, bom rekel, kar
               nepovratne subvencije s poroštvom države.</p>
               <p>Če pogledamo bistveno vprašanje, ki bi ga rad posebej izpostavil, nadzor proračuna. V
               okviru proračuna oziroma javne porabe, ne proračuna, imamo še celo vrsto agencij in
               skladov, ki niso nikjer zaobseženi v predlogu proračuna. Se pravi, v teh 843
               milijardah nimamo Slovenske razvojne družbe, nimamo sklada, cele vrste področij, ki
               jih, kot smo bili informirani, nihče ne nadzoruje. Če pa jih nadzoruje, jih nadzoruje
               nadzorni svet, ki si ga postavi vlada, in vemo, kako sam sebe kontroliraš. Se pravi,
               če bi hoteli govoriti o razvojni naravnanosti, potem bi bilo potrebno pogledati vse
               te postavke skupaj.</p>
               <p>Drugo vprašanje nadzora je vlaganje sredstev v elektrogospodarstvo. Po toliko letih,
               recimo po desetletju nevlaganja v elektrogospodarstvo izpred nekaj let ugotavljamo,
               da v ta segment javnega investiranja gredo kar znatna sredstva. Vendar od tega skoraj
               ni nobenih ljudem prepoznavnih učinkov. Ugotavljamo, da ni investiranja v javno
               infrastrukturo, tisto osnovno elektro infrastrukturo, ki bi zagotavljala stabilno
               napajanje oziroma stabilno energetiko. Govori se o dvojnem ali trojnem investiranju
               tako imenovane informacijske ceste in izdelavo informacijskih sistemov. Mislim, da bi
               te stvari potrebovale tudi jasne odgovore predstavnikov vlade, kako je s porabo teh
               sredstev.</p>
               <p>Zavod za pokojninsko in invalidsko zavarovanje. Letos je namenjenih 126 milijard iz
               državnega proračuna. Do pred nekaj leti se je govorilo o veliki izgubi v pokojninskem
               in invalidskem zavarovanju. Še dobro se spomnim nazaj, ta velika izguba je bila
               takrat, ko so bile številke reda velikosti 15, 20, 25, 30 milijard tolarjev. Potem
               pa, ko je ta številka narasla na 68 milijard, v lanskem letu pa na več kot 120, pa se
               ne govori več o izgubah pokojninske blagajne, ampak se govori o dokapitalizaciji
               oziroma o transferju iz proračuna v SPIZ. To je lep način kako poveš ljudem, da je to
               samo po sebi normalno, da se pokojninska državna blagajna dokapitalizira oziroma na
               kakšen način. Na drugi strani pa pozabiš povedati, da je to sistemska izguba.</p>
               <p>Ob tem bi samo še dodal, da je bilo v lanskem letu več kot 10 milijard nepokrite
               izgube, ki ni bila predvidena v državnem proračunu in ki se bo pokazala šele pri
               zaključnem računu za leto 1997. Ta primanjkljaj in povečevanje primanjkljaja v
               proračunu pa se bosta pokazala tudi na račun pokojninske blagajne v letu 1998. In
               sprašujem vlado, ministra za finance, koliko tega prikritega financiranja pokojninske
               blagajne je predvideno v letu 1998. Prepričan sem, da več kot lansko leto, čeprav ni
               prikazano v postavkah proračuna.</p>
               <p>Treba je reči, da so se ob vsem tem določeni pozitivni premiki pa vendar pokazali pri
               zmanjševanju prispevne stopnje za gospodarstvo s 44,2% na približno 38%. Res pa je,
               da ta razlika, ki smo jo tukaj pridobili, ni šla takoj na račun pomoči gospodarstvu,
               ker so se na drugi strani določena sredstva preusmerila v neproduktivne investicije v
               podjetjih, ki so sistemsko vzdrževana.</p>
               <p>Davek na plače, ki naj bi prišel v proceduro in kjer smo - mislim, da pri dnevnem
               redu - govorili o tem predlogu, da bi ga uvedli na dnevni red, ki bi zmanjšal oziroma
               razbremenil za približno 300 milijonov mark - se oproščam, ker govorim o markah -
               delovne intenzivne proizvodnje, ni šel na dnevni red. Zato ker je pač tako večina
               oziroma koalicija odločila. Žalostno je to, da si je pred letom ali letom in pol ta
               davek uvedel na predlog vlade, sedaj bi se pa radi pohvalili, kako bomo zmanjšali
               oziroma razbremenili gospodarstvo, s tem da bomo ta davek ukinili. Se pravi, to je
               neke vrste larpurlartizem.</p>
               <p>Carine, za katere je znano,da se zmanjšujejo ali pa so na nekaterih področjih že v
               celoti odpravljene, tudi ne učinkujejo tako, kot bi morale, na gospodarsko rast
               oziroma na podjetja, ki živijo od lastnega dela. Znano je, da podjetja, ki v veliki
               večini, uspešna podjetja seveda - če hočejo biti uspešni, morajo delati s tujino in
               če hočejo delati s tujino, so že zdaj imela tako imenovane olajšave oziroma
               kompenzacije uvoz-izvoz, tako da te carine praktično učinkujejo bolj na trgovska
               podjetja kot pa na podjetja, ki se ukvarjajo z neposredno proizvodnjo in z dodano
               vrednostjo. Se pravi, da ustvarjajo dodano vrednost. Se pravi, da si iz tega razloga
               vlada ne more pripisovati ne vem kakšnega uspeha, da carin za izvozno gospodarstvo ni
               več. Iz predloga proračuna izhaja, kot je bilo že predhodno tudi rečeno iz ust
               vladnih predstavnikov, preveč prioritet v samem proračunu. Samo sprašujem se, kdo je
               te prioritete postavil. Upam, da ne bo preko medijev občutek, da prioritete postavlja
               državni zbor oziroma poslanci. Ker če je preveč prioritet, je to stvar dogovora v
               vladi oziroma strategije, kaj je tisto bistveno, kaj je pa tisto, kar lahko počaka.
               Tako upam, da bomo poslanci - potem ko bomo, ker si ne delam utvar, da večina ne bo
               izglasovala te druge faze proračuna - da bomo te prioritete specificirali in jih
               omejili na določene postavke, ki bodo pomagale predvsem slovenskemu gospodarstvu, da
               se bo okrepilo, da se bo lahko prilagodilo na odprte pogoje poslovanja čez nekaj let
               v, upam, da Evropski skupnosti.</p>
               <p>Tehnično gledano, je seveda proračun tudi nepregleden, zato ker brez določenih
               proračunskih načel kar naenkrat vlada spreminja taktiko in združuje posamezne
               postavke. Verjetno zato, da ne bi mogli ne vem kako vplivati na posamezne proračunske
               porabnike. Seveda mislim na nas poslance. S tem se dela <q>"levjo"</q> uslugo, ker tudi
               tisto, kar je dogovorjeno v koaliciji - kot sem že rekel - ne bo uspelo, če ne bo
               sistemskih virov zagotavljanja proračuna na nivoju, ki je sedaj predlagan. Kar se te
               preglednosti tiče, bi se rad zdaj že v splošni razpravi dotaknil tega gradiva, ki smo
               ga dobili naknadno na klop, in sicer o investicijskih namer vlade. Sprašujem
               predstavnike vlade, ali imamo poslanci v svoji proceduri sprejemanja proračuna
               možnost dajati amandmaje na te investicijske namere vlade oziroma na te programe do
               leta 2000 in še dlje, ker se mi bo zdel ta odgovor zelo zanimiv; neformalno ga seveda
               že vem - nimamo nikakršne možnosti vplivati na investicijske plane, ki so v prilogi
               proračuna, ker tako kot ne moremo vplivati na samo obrazložitev proračuna, ne moremo
               vplivati tudi na to. Pa vendar bi rad, glede na to, če gledamo stvari regionalno, so
               nekatere postavke - recimo z našega območja, zahodne Dolenjske - skoraj v celoti
               pomaknjene za leto ali pa dve v prihodnost. Kar pomeni v letu 1999 ali pa 2000, iz
               izkušenj zadnjih pet let pa vem, da je ponavadi tako, da: kar sem obljubil, še nisem
               dal. Bojim se, da bo pri zaostrenih finančnih pogojih, ki bodo brez dvoma sledili
               proračunskemu letu 1998, tudi ta investicijski načrt vlade, bom rekel, reprogramiran,
               tako kot so reprogramirani tudi krediti in obresti na posamezne investicijske posege
               v javni sektor, na železnicah, železarnah in podobno. Ker je še veliko razpravljalcev
               in zato, da ne bom preveč zavlačeval te razprave, bi za zaključek povedal še
               naslednje.</p>
               <p>Nikakor ni možno podpreti predloga proračuna, ki ni zbalansiran, se pravi, ki ponovno
               vzpostavlja primanjkljaj. Ta primanjkljaj ni 30 milijard, ampak bo konec leta dvakrat
               večji. Proračun, ponavljam, ni usklajen z evropskimi smernicami. Evropske smernice,
               ki smo jih dobili, bi morale biti tiste, ki bi bile sočasno v razpravi že ob
               sprejemanju proračuna za leto 1998, pa se to, žal, ni zgodilo. Proračun za leto 1998
               povečuje inflacijo, verjetno po predvidevanjih ne 8%, ampak dvoštevilčno - čez 10% in
               ne prispeva k stabilnosti gospodarstva. Ni usklajen z rastjo bruto družbenega
               produkta. Izvirni greh, kot je povedal minister Gaspari, izhaja iz rasti plač; ta
               rast plač pa ni samo iz leta 1995 in 1996 in ne samo na račun poslancev in izhodišč
               za poslance, ampak ta rast je na račun leta 1992. Žal je to resnica - na račun tiste
               prehodne prve Drnovškove vlade, ki pa, žal ali pa nič žal, ni bila prehodna, ampak
               ima škarje in platno v rokah že pet let. Nekateri ministri, ki odgovarjajo za
               polnjenje proračuna in za makroekonomske kriterije, predvsem pa za fiskalno politiko,
               so tudi že kar lep čas na svojih mestih.</p>
               <p>Za zaključek bi samo omenil, da me čudi, da gospodarska zbornica do danes ni
               reagirala oziroma ni podala svojih uradnih stališč na proračun za leto 1998.
               Predstavnik gospodarske zbornice je sicer z drugimi, verjetno lepšimi besedami, kot
               zdaj jaz tu nastopam, povedal, da ta proračun ne pomaga gospodarstvu čisto v ničemer,
               ampak zavira razvoj. Žal pa gospodarska zbornica kot organ oziroma kot institucija do
               tega proračuna ni sprejela, kolikor je meni znano, do danes uradnega stališča. To je
               po svoje zaskrbljujoče, ker ne vem, kdo naj bi še stal za boljšimi časi gospodarskega
               in socialnega razvoja, če to ni tisti, ki skrbi za ustvarjanje nove vrednosti oziroma
               ki je krovna organizacija podjetjem v Sloveniji.</p>
               <p>Glede na proračun, ki je sedaj pred nami, zaupanje v javne finance na osnovi
               argumentov, ki nam jih je predlagala vlada, ne zdrži. Zato tega zaupanja z moje
               strani ne morem dati. Takšen proračun za leto 1998, kot je zdaj, je zbirka
               neuresničenih želja; če se ne bo zgodilo tisto, kar je napovedal že minister Gaspari
               ob koncu odbora za nadzor proračuna, ko nas je pozval, da naj skupaj poskušamo doseči
               oziroma naj ga podpremo v tem, da bi zmanjšal proračunski primanjkljaj, da bi strasti
               posameznih ministrstev omejil oziroma da bi pripravil proračun, ki nam za naslednja
               leta omogoča zdrav spanec.</p>
               <p>Upam, da bo v tem, ko bo odgovarjal na ta naša vprašanja oziroma polemiko, bolj
               konkreten in bo povedal, kaj bo kot minister za finance oziroma kaj bo kot eden
               ključnih ljudi v vladi, vsaj kar se proračuna tiče, poskušal storiti. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala gospod Henigman. Kolegice in kolegi! Za nadaljevanje 19. izredne seje moram
               dodatno opravičiti Roberta Battellija in od 16.00 ure dalje Jožeta Avšiča. Besedo
               dajem gospodu Miranu Potrču, pripravi naj se gospod Samo Bevk.</p>
            </sp>
            <sp who="SDZ2:PotrčMiran">

               <speaker>MIRAN POTRČ:</speaker>

               <p>Hvala, gospod predsedujoči. Spoštovane kolegice in kolegi! Včerajšnja uvodna ponovna
               opozorila gospoda finančnega ministra Gasparija sem razumel na način, da nas je
               opozoril, da so temeljni problemi, zaradi katerih ima vlada težave pri pripravljanju
               proračuna: vprašanje obsega plač v javnem sektorju, vprašanje vse večjih obveznosti,
               ki jih ima državna blagajna do ZPIZ-a, vprašanje investicij in programov, ki je - po
               mojem spominu njegovih izjav - za približno 5% presegel realne možnosti, ki jih imamo
               in bi zahtevali določene prioritete in kasnejše usmeritve, in dejstva, da najbrž
               moramo čimprej v davčno reformo, za katero pa - vsaj kar zadeva reformo davka na
               dodano vrednost - v proračunu niso predvidena potrebna finančna sredstva med 4 in 5
               milijardami. Naj mi gospod minister osebno in kot predstavnik vlade ne zameri, če
               rečem, da do sem te ugotovitve, po mojem, tudi držijo. In če bi jih izrekel
               opozicijski poslanec, bi z njimi lahko soglašal v celoti, če jih pa izreče
               predstavnik vlade, imajo pa eno lepotno napako. Namreč dejstvo, da v teh točkah ne
               vidim - tudi ne v tem proračunu, pa tudi ne v memorandumu -konkretnih ukrepov vlade,
               ki bi te probleme razrešila. Ne vidim jih niti na področju plačne politike, niti na
               področju pokojninske reforme, niti pri investicijskih programih, ko dobivamo leto za
               leto - mislim, da že tretje leto - opozorilo in obljube, kako je treba vse nacionalne
               programe ponovno oceniti in spraviti na neki realni okvir, pa se samo te obljube
               ponavljajo. Zato moram reči, da me takšna opozorila vlade bolj spravljajo v dvom, ali
               ta vlada ima program in resno željo, da v ekonomski politiki opredeli jasne cilje in
               jih tudi zagotovi, ali pa nam misli vsako leto z opozorili, da je za sedanjost kriva
               preteklost. In da ta preteklost enkrat traja eno leto, enkrat pet let, enkrat šest,
               enkrat petinštirideset, ampak aktualna vlada nikoli ni nič kriva, da enostavno s tem
               mislimo še vedno in vnaprej računati, da nobenih konkretnih ukrepov ne bo.</p>
               <p>Proračunski memorandum - jaz ga štejem kot obvestilo ne kot stvar, o kateri bi morali
               odločati, ampak kot obvestilo - je zato tudi, razumljivo, s proračunom, za mene,
               popolnoma neusklajen. Popolnoma neusklajen. Predstavlja zbir želja: ponekod lepih,
               ponekod tudi popolnoma izmišljenih, še najmanj pa tisto, kar bi po moje moral
               predstavljati. To je nek program ukrepov ekonomske politike, iz katerega bi se dalo
               zagotavljati realizacijo proračuna. Zaenkrat bom opozoril na nekaj mestih na ta
               razkorak, ne da bi analiziral vsega. Poglejte, na straneh 17 do 19 je - kar mene
               zadeva - davčna politika izrazito kritično obravnavana. Od tega, da se pove, da ni
               zagotovljen ustrezen in učinkovit nadzor in da ne pobiramo dovolj davkov; da se pove,
               da bi nujno potrebovali takojšnjo uvedbo davka na dodano vrednost; da se pove, da bi
               morali pripraviti celovit program mnogih davkov na nepremično premoženje in da se
               pove, da nas čaka celovita reforma dohodnine. Razen to, da je bilo najavljeno, da bo
               v drugo obravnavo prišel v mesecu marcu zakon o davku na dodano vrednost, se
               sprašujem, kaj še ima gospod minister, vlada pripravljeno, da bo predložila. Če nam
               to zelo zapiše in ničesar ne predloži, hkrati pa pričakuje, da bo od februarja do
               aprila - kar je bilo včeraj povedano - davek na dodano vrednost v drugi in tretji
               obravnavi sprejet, potem pač mislim, da nerealno planira.</p>
               <p>Drugi takšen sklop vprašanj, je, recimo, reforma državne uprave. Na strani 24 in 25
               je zapisana in strinjam se z opozorili, ki so bila danes že dana, da brez kvalitetne
               državne uprave ni potrebnih reform in njihove realizacije. Poglejte, gospe in
               gospodje, konec strani 24 in strani 25 ter si poskušajte zamisliti, ali poleg
               približno petnajstih zakonov, ki jih imamo tukaj zapisanih, še obstoja s področja
               funkcioniranja države kakšen pomembnejši zakon, glede katerega vlada ne misli, da bi
               ga bilo potrebno temeljito spremeniti. Notri je zakon o vladi, notri je zakon o
               javnih uslužbencih, notri je zakon o lokalni samoupravi, zakon o pokrajinah, o
               gospodarskih javnih službah, o zavodih, o referendumu, o poslancih, o nezdružljivosti
               opravljanja javne funkcije, da ne naštevam naprej. Poskušamo pobrskati po spominu,
               katerega od teh zakonov že imamo resno predloženega v državni zbor. Kolikor vem,
               nobenega. Kdaj misli biti ta reforma državne uprave, začenši z zakonom o javnih
               uslužbencih, opravljena? Kdaj? Ali je za to kriv državni zbor, če nobenega od teh
               zakonov nima, hkrati pa se poudarja, kako pomembna je ta reforma? To, dragi gospodje,
               je čisto navadno sprenevedanje, kjer vlada prikazuje kako velike probleme imamo v
               državi, ne čuti pa nobene odgovornosti, da bi vsaj delček tega reševala.</p>
               <p>Tretje, na kar bom zelo bežno opozoril, je vprašanje pokojninske reforme. Poglejte
               prvo stvar, ki se bo najbrž vsem zdela smešna - upam, da bo smešna - je pa zapisana
               na 5. strani v memorandumu. Piše: <q>"Vsak zavarovanec naj bi imel na podlagi
               zavarovanja v obeh obveznih stebrih reformiranega sistema skupaj približno tolikšen
               obseg pravic kot v dosedanjih ukrepih."</q> Ali kdo to verjame? Ali to verjame vlada?
               <stage>(Glasovi iz dvorane.)</stage> Če je poudarek na <q>"približno"</q>, potem morebiti, ampak potem
               približno ni tisto, kar običajno velja, cca plus-minus 5%, ampak je ta približno cca
               plus-minus 30%. Ampak, komu se to zapiše in želi verjeti, da resno mislimo z gradivi,
               ki jih od vlade dobivamo? Ker če je to res, potem vsi nehajmo poudarjati, da je ta
               reforma tako grozno pomembna. Ker zato, da se približno isti obseg po nekem drugem
               sistemu zagotovi najbrž v to reformo ni treba iti, ampak vemo, da ni res. In ne dajmo
               se slepomišiti, da je res, da pa je potrebno samo pošteno povedati, kaj bo pomenila,
               ne pa zavajati javnosti ali pa morebiti neukih poslancev s takimi neumnostmi. Da ne
               govorim o tem, da ta moment vlada sicer opozarja, kako grozno pomembna je reforma,
               hkrati pa od oktobra - mislim, da je oktober mesec bil - tri mesece poskušamo
               zagotoviti, da bi uradno, tako imenovana <q>"bela knjiga"</q> prišla v parlament, da bi jo
               lahko obravnavali, pa še ni mogla priti, ker je niti še vlada ni sprejela. Ni je
               sprejela. Obratno! Sedaj nam je povedala najnovejšo novico, da je tudi ne bo
               sprejela, ker jo bo spremenila in ker bo šla v reformo v dveh fazah. Najprej bo šla
               samo v dopolnitev obstoječega sistema, kasneje pa šele v reformiran sistem. Upam, da
               bo predlog kmalu prišel v parlament, ker drugače bo čez dva meseca tretji predlog, ki
               bo pomenil nekaj popolnoma novega. Dobro. Vem, da je to vse zastonj pripovedovati,
               ampak povejte mi, kako se lahko resnosti take politike enostavno verjame in zaupa.
               Sami v vladi in koaliciji, gospe in gospodje, ne veste, kaj bi radi. Vsak trenutek
               nekaj novega in na novo dopovedujete.</p>
               <p>Da ne bom zavlačeval, ker bi lahko takšnih primerov povedal nebroj. Bom povedal še
               nekaj konkretnih primerov, ki pa zadevajo številke. Prvič: Po, recimo, redu
               velikosti, upam trditi, da je ta proračun, tako kot je zastavljen, neusklajen z
               obljubami in napovedmi vlade in ga preprosto ne bo mogoče realizirati. Zanima me in
               sprašujem, kaj bo v tej smeri eventualno storjeno.</p>
               <p>Prvič, primanjkljaj ZPIZ-a je predviden na 27 milijard. Ne ve se, kaj bo s približno
               10 milijardami izgub v preteklem letu.</p>
               <p>Drugič, kolikor vem, je kompleten program, so kompletno predvidena sredstva za plače
               v javnem sektorju za teh približno 5%, nerealno planirana zaradi spremembe osnove za
               plače v letošnjem letu. O tem zakonu bomo v parlamentu razpravljali, in če je
               približno 216 milijard tista masa plač, je to, recimo, 10 milijard, ki so popolnoma
               nerealno planirane in nepokrite.</p>
               <p>Kot naslednje: sprašujem danes tretjič, ali so planirana potrebna sredstva za nove
               ali pa za drugačen način usklajevanja v predlaganih spremembah zakona o pokojninskem
               in invalidskem zavarovanju. Kolikor vem, niso predvidena. Gospod Kebrič, kot
               predlagatelj, je meni rekel, da prav gotovo nekaj milijard to pomeni. Zdaj, koliko,
               je najbrž odvisno od gibanja cen in izračunov, ampak nekaj milijard pomeni -
               planirana niso.</p>
               <p>Četrto. Prepričan sem, da je zelo konkretno in prav povedati, koliko znaša škoda, ki
               jo je koalicija, posebej pa odbor za finance storil z dejstvom, da še niso
               uveljavljeni zakoni o posebnem prometnem davku in zakon o prispevkih za socialno
               varnost. Če je trditev v obeh gradivih, da bi moral biti skupen prihranek na zakonu o
               posebnem prometnem davku ali pa skupna dodatna sredstva 9,6 milijarde, potem je ena
               štiriindvajsetina, in najmanj za 15 dni zamude gre - računajte kot hočete, to je zelo
               blaga ocena - je to 400 milijonov. Pri zakonu o prispevkih je šlo za ZPIZ - mislim,
               da okoli 1,7 milijarde, in za nekaj manj kot milijardo pri sredstvih za zdravstveno
               zavarovanje. To je spet skupaj 2,6 milijarde. Če vzamemo štiriindvajsetino od tega,
               je spet najmanj 100 milijonov. Se pravi, pol milijarde - gospe in gospodje - ste
               naredili škode tej državi s sprejemom tistih neustavnih rešitev v dveh zakonih in z
               dejstvom, da niste bili pripravljenih teh zakonov v decembru ali potrditi ali
               zavrniti, za kar je bilo dovolj časa in so bile vse možnosti, in gospod predsednik je
               celo javno najavil: bom sklical sejo državnega zbora, če bo to zahtevala vlada - kaj
               je bilo kasneje, ne vem - sej pa ne sklicuje opozicija, ampak jih sklicuje predsednik
               vlade. Neka obvestila so, da so bili poskusi, pa se ni moglo zagotoviti sklepčnosti.
               In drugo, da niste vsaj takrat, 8. januarja, bili pripravljeni takoj sprejeti to, da
               se zakon zavrne, sklicati novo izredno sejo, postaviti ustrezne termine in bi najmanj
               15 dni ta zakon že veljal, danes pa še trdimo in ne vemo, kdaj velja. In to je samo
               čista dejanska škoda. O tem, kakšna pa je škoda zaradi zmede v gospodarstvu in zaradi
               povečanega nezaupanja v državo rajši ne bi govoril.</p>
               <p>Na dveh točkah bi še prosil, da se pove, ali so stvari realno planirane ali ne. Ne
               gredo v proračun, gredo pa v javne blagajne. To je vprašanje zdravstva. Poglejte,
               predvideva in predlaga se zakon o spremembah zakona o zdravstvenem zavarovanju, kjer
               bi naj se boleznine prenesle v obveznost sredstev zavoda, ne pa več v obveznost
               podjetij, s tem da bi se na ta račun pač zmanjšali stroški. To je v redu. Ampak,
               povejte mi, kaj to pomeni. Za mene pomeni samo naslednje: ali da zavod tako
               neracionalno dela, da je ta prihranek mogoč. Potem naj pač nekdo pride, reče: <q>"Zavod
               za zdravstveno varstvo je doslej delal tako neracionalno, da je mogoč ta in ta
               prihranek"</q>. Če to ni res, potem je možno samo: ali, da bomo povečali prispevke in
               zagotovili iste pravice, ali pa, da bomo v okviru istega denarja zmanjšali pravice.
               Komu? Zavarovancu. Ker zdravniku ne bomo, saj so obljubljene višje plače. In tudi te
               višje plače zdravniku, ki jih je minister obljubil, najbrž predstavljajo nekaj
               sredstev. Tako vse o istih problemih enkrat govori v javnosti in drugič, kadar se
               mora o njih odločati v državnem zboru, govorimo tako, kot komu <q>"paše"</q> in kot je komu
               dopadljivo, imamo pa potem politiko, ki se jo skupaj sestaviti ne da. Zelo neprijetno
               je tako govoriti in marsikdo misli, da gre za velika pretiravanja. Res so izbrani
               primeri, ki kažejo na kritičnost, ampak na žalost je takšnih primerov toliko, da
               sploh ne rabiš biti poseben mojster, da bi pokazal, kako nekvalitetno so ti predlogi
               pripravljeni in kako nejasna, negotova je lahko politika, ki jo vlada s takim
               memorandumom, potem pa tudi s takim proračunom, predlaga. Zato se ne čuditi naši
               slabi volji in tudi nepripravljenosti, da take rešitve podpremo. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Potrč. Besedo ima gospod Samo Bevk. Pripravi naj se gospod Janko
               Veber.</p>
            </sp>
            <sp who="SDZ2:BevkSamo">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! Probleme države Slovenije
               seveda zaznava tudi opozicija in jih skuša razreševati s predlogi za izboljšanje
               zasnove državnega proračuna, ki ga v proceduro sprejemanja v Državni zbor Republike
               Slovenije vsako leto pošlje Vlada oziroma vlada oziroma vladajoča koalicija.
               Nesprejemljivo se mi torej zdi, da koalicija, ki sestavlja vlado, potem ko o
               proračunu temeljito in poglobljeno na pristojnih odborih in plenarnih zasedanjih
               razpravljamo skoraj tri mesece, ne sprejme nobenega amandmaja opozicije, če pa že
               nekatere predloge povzame v svojih amandmajih, tega izrecno ne omenja. Proračun, ki
               ga sprejme Državni zbor Republike Slovenije, bi moral vsebovati vsaj del tistih
               amandmajev, ki jih v dolgotrajnem procesu sprejemanja predlagajo opozicijski poslanci
               oziroma opozicijske poslanske skupine. Menim, da bi tak način upoštevanja
               opozicijskih predlogov blagodejno vplival na notranjepolitične razmere v naši državi.
               Konec koncev bi to pozitivno vplivalo tudi na naše dokaj zapletene medsebojne odnose
               in še posebej na odločitve, za katere je potrebno večje poenotenje, kot je to
               enostavno računsko preglasovanje. Poslanci Socialdemokratske stranke, Slovenskih
               krščanskih demokratov, Slovenske nacionalne stranke, madžarske in italijanske
               narodnosti ter Združene liste socialnih demokratov predstavljamo pomemben del
               slovenskega naroda in državljanov Republike Slovenije. To se mora, po mojem mnenju,
               odražati tudi v vsakoletnem proračunu naše države. V nasprotnem primeru smo
               marginalizirani in nekakšen moteč in nepotreben element v tem procesu. Upam in srčno
               želim, da bo praksa lanskoletnega sprejemanja proračuna presežena, saj je nekaj
               elementov vsaj z vidika moje osebne izkušnje delno upoštevanih v letošnjem predlogu
               Vlade Republike Slovenije.</p>
               <p>Dovolite mi, spoštovani zbor, da kljub temu opozorim na nekatere probleme, za katere
               menim, da bi morali biti v letošnjem dokumentu, ki mu pravimo proračun Republike
               Slovenije za leto 1998, upoštevani, pa so prezrti.</p>
               <p>Moja prva pripomba velja tistemu delu proračuna, ki obravnava kulturo. Kultura je
               tisto področje, ki je z vidika nacionalne identitete v naši zgodovini odigrala
               pomembno vlogo in je bila pomembna za nastanek nacije in naše državnosti. Večji delež
               sredstev za kulturo pa je vitalnega pomena tudi za vstopanje Slovenije v evropske
               integracije in procese globalizacije, ki smo jim priča. S tega vidika menim, da so
               sredstva za kulturo v strukturi proračuna za leto 1998 preskromno odmerjena. To velja
               še posebej v primerjavi s sredstvi, ki so bila namenjena za kulturo od naše
               osamosvojitve do danes. Prav tako na tem področju ne sledimo mednarodnim
               priporočilom, še posebej normativom UNESCA, ki kulturi namenjajo večji delež v
               strukturi bruto družbenega proizvoda države.</p>
               <p>Moja najpomembnejša pripomba pa velja dejstvu, da predlagatelj v letošnji proračun ni
               vključil sredstev v višini 3,9 milijarde tolarjev na podlagi zakona o zagotavljanju
               sredstev za nekatere nujne programe Republike Slovenije v kulturi za obdobje 1998 -
               2003, katerega druga obravnava je predvidena na 8. redni seji Državnega zbora
               Republike Slovenije v mesecu februarju. Nekatera druga ministrstva, kot na primer
               Ministrstvo za malo gospodarstvo in turizem, so kot zakonsko podlago za njihove
               proračune upoštevala zakone v isti fazi prejemanja.</p>
               <p>Še posebej alarmantno stanje naše kulturne dediščine in zgodovinskih spomenikov. V
               tem trenutku lahko bijemo plat zvona. Dobesedno pred nami se sami vase rušijo
               spomeniki. O žalostnih primerih skoraj tedensko poročajo sredstva javnega obveščanja.
               Po mednarodnih izkušnjah so naložbe v obnovo in revitalizacijo kulturne dediščine
               izrazito razvojno naravnane, saj se vložena sredstva na različnih področjih
               šestkratno povrnejo. Sredstva za tovrstne naložbe niso tako imenovana poraba, temveč
               se - na primer iz španske prakse v letih 1987 v 1990 - bogato obrestujejo tudi z
               odpiranjem novih delovnih mest, še posebej v turizmu kot tisti panogi z največjo
               gospodarsko rastjo v svetovnem merilu.</p>
               <p>Vsekakor pa je potrebno omeniti dejstvo, ki ga je na odboru predstavil minister za
               kulturo gospod Jožef Školč, da je tokrat razmerje v kulturnem proračunu v korist
               programov in ne stroškov, kot je bila to praksa do sedaj. Pohvalno je tudi dejstvo,
               da ministrstvo letos tudi realno povečuje sredstva za kulturo za Slovence zunaj
               Republike Slovenije. Minister za kulturo gospod Školč je tudi do polovice upošteval
               moj lanskoletni amandma za odkupe muzejskih predmetov v višini 50 milijonov tolarjev.
               Zato apeliram na vas, spoštovane poslanke in poslanci, da v nadaljevanju sprejemanja
               proračuna upoštevate in podprete moj amandma za dodatnih 49 milijonov tolarjev. S tem
               bi letos dejansko lahko preprečili pomemben odliv premične kulturne dediščine čez
               mejo na tuje antikvitetne trge. Tako bi bil edini lanskoletni sprejeti amandma v
               državnem zboru z enoletno proračunsko zamudo tokrat končno v celoti sprejet. Kako
               pomembna premična dediščina se je v tem kratkem času dodatno pojavila na našem trgu,
               pa vam bom predstavil v fazi obravnave amandmajev.</p>
               <p>Naslednje področje, ki sodi v okvir ministrstva za šolstvo in šport in o katerem
               želim spregovoriti, je regresirana prehrana učencev in dijakov. Zanimivo je dejstvo,
               da pa subvencioniranje študentske prehrane sodi v nek drug resor - v resor
               ministrstva za delo, družino in socialne zadeve. Morda bi bilo zato smiselno
               financiranje prehrane šolajoče oziroma študirajoče se mladine poenotiti in spraviti
               pod okrilje slednjega ministrstva. Po mojem mnenju in mnenju poslanske skupine
               Združene liste socialnih demokratov je pereče in dokaj neurejeno in finančno
               podcenjeno prav vprašanje prehrane učencev in dijakov v osnovnih in srednjih šolah.
               Še posebej so zaskrbljujoči podatki, ankete odbora za socialne zadeve Dijaške
               organizacije Slovenije, ki so bili objavljeni v prvi letošnji številki revije Otrok
               in družina in so zajeli 10% dijakov slovenskih srednjih šol. Dejstvo je, da v
               Sloveniji ugotavljamo vedno večjo revščino med posameznimi sloji prebivalstva in s
               tem tudi med šolajočo se mladino. Ugotavlja pa se tudi podhranjenosti šolajoče se
               mladine. Zgovoren je podatek prej omenjene ankete, da 19% dijakov prejema
               subvencionirano prehrano. 81% pa te prehrane nima oziroma bi jo radi prejemali.
               Zanimivo je tudi dejstvo, da je med anketiranci kar 80% vozačev, da je povprečna
               oddaljenost od doma kar 20 km, kar vse še povečuje potrebo po bolj organizirani
               prehrani v šolah.</p>
               <p>Nadalje, bi na področju infrastrukture in okolja izpostavil dve področji: prometno
               infrastrukturo in ravnanje z radioaktivnimi odpadki. Po mojem mnenju predlog
               Ministrstva za promet in zveze ne sledi v celoti politiki skladnega regionalnega
               razvoja Slovenije, zato bi nujno morali spregovoriti o prednostnih nalogah v
               izgradnji cestne in železniške infrastrukture. Če lahko izpostavim pet prometnih
               problemov oziroma ozkih grl, ki ta čas težijo, to področje in bi po mojem mnenju
               morali imeti vso podporo in tudi časovno prioriteto. To so: Črni kal, Rebrnice in
               Trojane na cestnem področju, ter Murska Sobota - Hodoš in drugi tir Divača - Koper na
               področju železnic. Z odpravo teh petih ozkih grl se bo bistveno izboljšala prometna
               povezava in pretočnost, hkrati pa bo to blagodejno vplivalo na nadaljnjo gospodarsko
               rast. V državi imamo sprejet avtocestni program, nimamo pa nacionalnega programa za
               investicije na tistem področju, ki jih avtoceste zaobidejo. To se seveda kaže tudi v
               proračunu za ceste, ki absolutno premalo teh sredstev namenja razvejani mreži
               magistralnih in regionalnih cest v Sloveniji. Antipod cestnemu oziroma antipot
               avtocestnemu programu je prav gotovo pet odsekov magistralnih cest, ki povezujejo
               posamezne regije, ki niso povezane z avtocestami. Dovolite mi, da vam jih naštejem:
               Dravograd - Maribor, Dravograd - Celje, Šentjakob - Hrastnik, Celje - Krško in Robič
               - Kalce - Logatec oziroma magistralna cesta keltika, kot jo v našem koncu popularno
               poimenujemo. Tu je še nekaj drugih odsekov, ki jih na tem mestu ne bom našteval.</p>
               <p>Naslednje področje, ki se ga bom dotaknil, je ravnanje z radioaktivnimi odpadki. To
               je zelo občutljivo in strokovno zelo zahtevno področje. Kljub zagotavljanju
               direktorice Agencije za radioaktivne odpadke, dr. Miletove, in ministra, dr.
               Gantarja, da sanacije ilegalnega odlagališča radioaktivnih odpadkov v Zavratcu v
               letošnjem letu ni vprašljiva, se mi postavlja vprašanje, zakaj je predlagatelj od
               programa Agencije za radioaktivne odpadke v višini 188 milijonov tolarjev upošteval
               le 140 milijonov tolarjev. Razlika je ravno dovolj velika, da lahko projekt Zavratec
               v letošnjem letu ponovno izpade. Upam sicer, da temu ne bo tako.</p>
               <p>Kot član Komisija za Slovence v zamejstvu in po svetu pa se moram na koncu dotakniti
               še te problematike. Če upoštevamo s posebnim sklepom vlade v letu 1997 dodatno
               odobrenih 200 milijonov tolarjev, potem indeks rasti ni 119, temveč le 104. Vprašanje
               je, če bodo ta sredstva zadostovala za realizacijo vseh programov. Izražam pa svoj
               oster protest, da je predlagatelj kot samostojna proračunska porabnika ukinil
               Svetovni slovenski kongres in Slovensko izseljeniško matico. Z amandmajem bom
               predlagal, da se z notranjo prerazporeditvijo sredstev, seveda znotraj obstoječih
               sredstev Urada Republike Slovenije za Slovence v zamejstvu in po svetu, to tudi
               popravi.</p>
               <p>Hvala za pozornost in obenem opravičilo, ker sem bil malo daljši, kot sem sprva
               nameraval.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Bevk. Besedo dajem gospodu Janku Vebru, pripravi pa naj se Janez
               Kramberger.</p>
            </sp>
            <sp who="SDZ2:VeberJanko">

               <speaker>JANKO VEBER:</speaker>

               <p>Hvala za besedo. Lepo pozdravljeni vsi skupaj! V splošni razpravi o proračunu za leto
               1998 bi želel opozoriti predvsem na tri, po mojem zelo pomembna, področja, ki lahko
               izredno pospešijo razvoj socialne in gospodarske politike ter tudi ugodno vplivajo na
               demografska gibanja, ki prav gotovo niso ustrezno obravnavana v proračunu za leto
               1998. Ta tri področja vidim v naslednjem: v reševanju stanovanjske problematike, v
               neusklajenosti med Ministrstvom za obrambo Republike Slovenije in Ministrstvom za
               šolstvo in šport pri izgradnji šolskih in športnih objektov ter pri odlivu sredstev,
               ki se ustvarijo na območjih z državnimi kmetijskimi nezazidanimi stavbnimi zemljišči
               in državnimi gozdovi.</p>
               <p>Pri stanovanjski problematiki ugotavljam, da vlada pravzaprav posveča zelo malo
               pozornosti, kar se kaže zelo jasno že pri sredstvih, ki jih je namenila v letu 1997
               za dokapitalizacijo stanovanjskega sklada, saj je šlo samo za milijardo tolarjev.
               Tudi v predlogu proračuna za leto 1998 ugotavljamo, da je znesek sicer večji, vendar
               milijarda in pol, kolikor je predvideno, je veliko veliko manj, kot je predvideno v
               predlaganem nacionalnem stanovanjskem programu, ki predvideva izgradnjo 2.000
               socialnih stanovanj na leto in 2.500 neprofitnih najemnih stanovanj, za kar bi bilo
               potrebno zagotoviti 22 milijard tolarjev. Zdaj predvidena sredstva zagotavljajo nekje
               okoli 370 stanovanj v letu 1998. Torej je odstopanje bistveno večje od tega, kar je
               zapisano v nacionalnem stanovanjskem programu, ki pa - kot vemo - še ni sprejet in
               tudi ne vemo natančno, kdaj naj bi sploh prišel v nadaljnjo obravnavo. To je kljub
               vsemu zelo majhna številka pri stanovanjski izgradnji, in tudi če seštejemo vse
               ostale občine, ki poskušajo reševati ta problem, stanje ni bistveno boljše. Na to so
               opozorili tudi strokovnjaki s stanovanjskega področja, ki so se sestali od 12. do 13.
               novembra, leta 1997, v Portorožu. Na tem srečanju oziroma na tem posvetu je bila
               sprejeta tudi tako imenovana stanovanjska peticija. Ta peticija je bila posredovana
               tako državnemu zboru, vladi, občinam in menim, da mimo peticije, ki jo je vendar
               podpisalo 170 udeležencev posveta, ki so hkrati tudi neposredno odgovorni za
               reševanje stanovanjske problematike, mislim, da ne moremo v razpravi pri proračunu za
               leto 1998.</p>
               <p>Če navedem samo nekatere ugotovitve iz te peticije - gre namreč za to, da
               ugotavljajo, da je stanovanjska oskrba v zadnjih letih izredno nazadovala, da je
               odgovornost in skrb za stanovanjsko oskrbo država prepustila občinam brez sistemskih
               virov. Zahtevajo pa tudi, da se pridobijo zemljišča za 50.000 stanovanj do leta 2002,
               da se v letu 1998 prične graditi najmanj 4.500 neprofitnih stanovanj, da bo do konca
               leta 2002 zgrajenih najmanj 12.000 stanovanj, da država zagotovi vire za poravnavo
               obveznosti iz naslova denacionaliziranih stanovanj in da se za realizacijo navedenih
               ukrepov spremeni zakonodaja, ki bo omogočila realizacijo teh zahtev. Te številke
               mogoče zvenijo nerealne ali nekako izmišljene, pa vendar menim, da je verjeti
               strokovnjakom na tem področju in tudi sicer, če ugotovimo, da vlaganja v to področje
               lahko izredno ugodno vplivajo na razvoj gospodarskih dejavnosti, saj se poveča
               proizvodnja skoraj v vseh gospodarskih panogah, prav tako pa je mogoče pričakovati
               tudi povečanje zaposlenosti, kar je logična posledica gospodarskega razvoja.
               Ugotavljamo, da je pri nas oboje v zelo slabem stanju in mislim, da je gospodarska
               rast in zaposlenost osnova za nadaljnji razvoj Slovenije.</p>
               <p>Pri podatkih predlaganega nacionalnega stanovanjskega programa, če utemeljim oziroma
               poskušam utemeljiti dejanski vpliv vlaganj v stanovanjsko gospodarstvo in če
               povzamemo podatke iz predlaganega nacionalnega stanovanjskega programa, znašajo pri
               vložku 1 milijarde nemških mark makroekonomski učinki 1,7 milijarde nemških mark,
               pospeševalni učinki pa še dodatnih 0,8 milijarde mark. Gre za oplemenitenje sredstev
               s faktorjem 2,5, kar je izreden izreden učinek tako vloženih sredstev. Seveda pa tudi
               pri zaposlovanju lahko pričakujemo podobne ugodne trende v primeru upoštevanja
               navedenega vlaganja v stanovanjsko gospodarstvo, saj bi denimo pri navedenem vlaganju
               lahko zagotovili 30.000 novih delovnih mest v neposrednih in tudi posrednih
               dejavnostih, ki tangirajo stanovanjsko izgradnjo. Zaradi samih pospeševalnih vplivov
               na razvoj gospodarstva pa bi se število delovnih mest povečalo še za dodatnih 14.000.
               Mislim, da so to številke, o katerih moramo resneje razpravljati in bi jih morala
               upoštevati tudi vlada pri oblikovanju politike razvoja Slovenije.</p>
               <p>Poleg navedenih učinkov pa bi stanovanjska gradnja lahko veliko prispevali tudi k
               zaustavljanju izredno negativnih in danes še vedno preveč prisotnih demografskih
               vplivov v Sloveniji. Gre za praznjenje podeželja, gre za siromašenje odročnejših
               predelov Slovenije in za izredni centralizacijski proces v Sloveniji. Izredno
               blagodejna funkcija stanovanjske gradnje pa je tudi zato, ker se pri vlaganjih v
               stanovanjsko izgradnjo aktivno vključijo vsi zainteresirani, predvsem pa je velika
               možnost nadzora uporabe sredstev. To pa je nekaj, na kar že ves čas opozarjamo. In če
               poskušamo sešteti na koliko načinov in s kakšnimi sredstvi želi vlada spodbuditi
               gospodarsko rast, reševati brezposelnost in preprečiti negativne demografske trende,
               ugotovimo, da je to izredno nepregledno in z velikim vprašajem pri tem, kakšen učinek
               bo tako vloženih sredstev, kot jih danes predlaga vlada, in kakšna je preglednost nad
               temi vloženimi sredstvi.</p>
               <p>Mislim, da so ti podatki, ki jih na konec koncev vlada tudi izredno dobro pozna,
               dovolj resen argument, da v nadaljnji razpravi proračuna pričakujemo ugodnejši odziv
               na tem področju.</p>
               <p>Naslednja tema, na katero želim opozoriti, je tako imenovana neusklajenost med
               Ministrstvom za obrambo Republike Slovenije in Ministrstvom za šolstvo in šport pri
               izgradnji šolskih in športnih objektov. Sam investicijski ciklus pri šolstvu je
               izredno velik, v izrednem zagonu, kar ugodno vpliva tudi na gospodarsko rast, čeprav
               bo najbrž dolgoročno izredno velik problem nastal pri vzdrževanju oziroma
               zagotavljanju sredstev za vzdrževanje vseh teh objektov. Pa vendar, to je tista cena,
               ki mislim, da se jo <q>"splača"</q> plačati za šolstvo, ki tudi pozneje prispeva k
               hitrejšemu razvoju države.</p>
               <p>Vendar nelogično je, da zaradi teh izrednih vplivov na razvoj gospodarstva vendar obe
               ministrstvi ne uskladita interesov in ne upošteva, predvsem ministrstvo za obrambo,
               zakona o obvezni gradnji zaklonišč v šolskih objektih. Dejstvo je namreč, da se
               zaklonišča še vedno nahajajo pod zemljo, dejstvo pa je tudi to, da zaklonišč, ki bi
               bila sama sebi namen oziroma ki bi bila uporabljena samo v izrednih razmerah, si
               mislim, da v današnjih razmerah vendar ne moremo privoščiti in če poskušamo
               racionalno iskati racionalne rešitve, morajo biti ti objekti vključeni tudi v same
               šolske prostore in jih vključevati v program, ki se izvaja v teh prostorih. To pa
               seveda pomeni, da se to zaklonišče vedno nahaja ali pa praviloma nahaja pod šolsko
               zgradbo, in v primeru, če teh sredstev ni zagotovljenih, se z gradnjo ne more
               pričeti. S tem nazadujejo predvsem območja, ki teh prostorskih stisk na področju
               šolstva nimajo rešenih, se pa v tem okolju to nerealiziranje investicij odraža tudi
               pri gospodarski rasti. Zato menim, da je v nadaljnji proceduri sprejemanja proračuna
               nujno upoštevati zakonske obveznosti in predvideti ustrezna sredstva za to, da se na
               drugem ministrstvu predviden program resnično lahko tudi realizira.</p>
               <p>Tretja tema, na kateri želim v tej splošni razpravi opozoriti, pa je gospodarjenje z
               državno lastnino. Gre za dejstvo, da se srečujemo z izrednim siromašenjem krajev s
               pretežno državno lastnino, kjer se nahajajo kmetijska in nezazidana stavbna zemljišča
               in državni gozdovi. Tukaj lahko trdimo, da gre za še enega od zgrešenih pristopov
               gospodarjenja z državno lastnino in reševanje socialnih, gospodarskih in demografskih
               trendov na teh območjih. Nevzdržno je namreč, da gospodarjenje z državno lastnino ne
               spodbudi vlade k temu, da upošteva tudi lokalne interese na teh območjih, ki so
               izraženi predvsem v tem, da sami poskušajo najprej izkoristiti svoje naravne
               možnosti, svoje danosti, ki jih imajo v okolju, v katerem živijo. Šele pozneje, ko
               ugotovimo - in seveda, če je za to potreba - da so te danosti za razvoj premalo,
               iščemo rešitve, ki niso vezane na naravne resurse. To je prav gotovo logična osnova
               za razvoj vsakega kraja in s tem se ne samo omogoči razvoj, ampak tudi čuti nekako
               pripadnost kraju, v katerem živiš, in tudi skrb za okolje, v katerem živiš. To,
               mislim, da je za perspektivo izredno pomembno izhodišče.</p>
               <p>Ugotavljamo, da se dogaja povsem nasprotno. Sklad kmetijskih zemljišč in gozdov
               Republike Slovenije, ki je zadolžen za gospodarjenje s to državno lastnino, preliva
               sredstva širom po Sloveniji in mu ni mar vlaganj v okolja, kjer se ta narava tudi
               črpa. To je, lahko rečem, izredno neživljenjsko in škodljivo početje. Ugotavljam, da
               v proračunu ni zaslediti skrbi vlade, da poskuša nadomestiti ta izpad s proračunskimi
               sredstvi. Menim, da bi vračanje kapitala moralo biti najmanj v višini 70% ustvarjene
               rente na teh območjih. Problem je resen in ga tudi lahko utemeljimo s posledicami, ki
               se že kažejo v nazadovanju in negotovosti pri poslovanju, tako kmetijskih
               gospodarstev, gozdnih gospodarstev, lesno-predelovalne industrije, trgovine in tudi
               na koncu koncev onemogočanje reševanja energetske oskrbe z energetsko obnovljivimi
               viri na takšnih območjih.</p>
               <p>Tudi za to področje energetsko obnovljivih virov, lahko trdim, da je v sklopu tega
               proračuna še eno poglavje, o katerem bi lahko več govorili, lahko pa na hitro
               pristavim toliko, da še vedno premalo upoštevamo energetsko obnovljive vire tudi kot
               razvojno komponento v državi.</p>
               <p>Zaradi teh neupoštevanj ali pa tudi neusklajenosti v predlogu proračuna za leto 1998
               je težko podpreti predloženo gradivo. Zato pričakujem v nadaljnjih postopkih več
               posluha za navedeno problematiko in seveda s tem tudi možnost, da ta predlog
               proračuna podprem. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Veber. Besedo ima gospod Janez Kramberger. Pripravi naj se
               Vincencij Demšar.</p>
            </sp>
            <sp who="SDZ2:KrambergerJanez">

               <speaker>JANEZ KRAMBERGER:</speaker>

               <p>Spoštovani gospod podpredsednik, cenjene kolegice in kolegi, spoštovani člani vlade!
               Dovolite mi, da na kratko podam nekaj načelnih in konkretnih pripomb na predlog
               letošnjega proračuna.</p>
               <p>Uvodoma bi želel poudariti, da je gradivo predloga letošnjega državnega proračuna,
               kot je predstavljeno v Poročevalcih, tako za nas poslance kot tudi za ostale
               zainteresirane subjekte podano dokaj nepregledno. Podatki se po nepotrebnem podajajo
               na večih mestih in na različne načine, tako da otežujejo študij tega dokumenta. Bolje
               bi bilo, da bi bilo podani samo enkrat in to na bolj primerljiv in pregleden način.
               Sicer pa bi kazalo proučiti način sprejemanja proračuna drugih primerljivih evropskih
               državah, tako da bi nekako to mučno trimesečno delo parlamenta in vlade ali pa
               koalicij in vlade se spremenilo. Poglejte, če upoštevamo zatečene gospodarske razmere
               in zahteve v zvezi s pripravami za vključitev v Evropsko zvezo, se prav gotovo
               strinjamo, da je proračun čimbolj uravnovešen z realno dosegljivimi prihodki, da
               dosega čim nižji odstotek bruto domačega proizvoda in da se bistveno ne povečujejo
               davčne obveznosti prebivalstva. S tega vidika predlog proračuna podpiram, hkrati pa
               menim, da z generalno opredelitvijo o potrebni bilančni uskladitvi niti vlada niti
               parlament kot tak ne sme spodbijati utemeljenih dodatnih predlogov, še zlasti pa, če
               se predlaga zmanjšanje določenih postavk v korist preglednejših. V globalnem
               razporedu proračunskih odhodkov žal prevladujejo odhodki, ki se nanašajo na upravne
               stroške oziroma delo državnih organov, institucij državnega pomena in podobnih
               ustanov, pa tudi plače na področju družbenih dejavnosti. Na večini teh področij pa
               obstaja preorganiziranost, kar izhaja tudi iz preambicioznih zakonskih rešitev. Zato
               predlagam, da naj vlada dodatno prouči posamezne proračunske namene, s katerimi se
               predvidevajo sredstva za te dejavnosti in poišče rezerve ali pripravi vsaj spremembe
               zakonodaje v doglednem času, da bo to usklajevanje lažje v prehodnih proračunih. V
               celoti seveda podpiram in se zavzemam za zmanjšanje nadaljnjega zaposlovanja na tem
               področju. Ob tej načelni razpravi se nameravam v nadaljevanju osredotočiti predvsem
               na tiste segmente in postavke predloga proračuna, ki se tičejo nalog, za katere so
               zadolžene lokalne skupnosti. Dejstvo je, da zlasti lokalne skupnosti in mi, poslanci,
               ki smo bili izvoljeni na teh območjih, bi rekel zelo ali pa dokaj dobro poznamo
               tozadevno problematiko. Verjetno smo poslanci nekako tudi moralno zavezani, da pred
               državnim zborom izpostavimo aktualne naloge, ki bi se naj celoviteje in nekako tudi
               sistematsko in bolj enakomerno izvajale in pokrivale v celotnem področju naše
               države.</p>
               <p>Najprej bi želel omeniti, da je kljub zahtevi državnega zbora, da se mora že v
               lanskem letu predložiti sprejem zakona o spodbujanju skladnejšega regionalnega
               razvoja v Sloveniji, le ta še ni bil predložen v prvo obravnavo, kar vsekakor otežuje
               tudi sprejemanje tega dokumenta na nacionalni ravni, prav tako pa tudi proračunov na
               lokalni ravni. Zaradi neizpolnitve te naloge predlagam, da naj vlada podaljša
               veljavnost 3.a člena uredbe o določitvi območij, ki se štejejo za demografsko
               ogrožena območja v letih 1997-1999, se pravi za tista območja, ki bi po uredbi v letu
               1998 izpadla iz pospeševanja, so pa bila do leta 1996 uvrščena med demografsko
               ogrožena območja oziroma s to 3.a točko člena do konca leta 1997. Analize in tudi
               prvi koncepti novega zakona o spodbujanju skladnega regionalnega razvoja Slovenije
               kažejo, da so območja, ki izrazito zaostajajo v razvoju, predvsem tista, ki so to
               bila že v prejšnjem obdobju, pa so zaradi enostranskosti kazalcev za dokazovanje
               regionalne nerazvitosti v znatni meri izpadla. Na primer, to so področja Slovenskih
               goric, Haloz, Bele krajine in še nekaterih drugih območij Slovenije. V tej zvezi
               predlagam, da bi se proračunska postavka za pospeševanje razvoja demografsko
               ogroženih območij, čeprav se v predlogu povečuje za 30%, povečala vsaj za 50%, ker se
               območje prav tako povečuje, sredstva pa so se v zadnjih nekaj letih, razen lani,
               realno znižala. V povezavi s sedanjo situacijo spodbujanja regionalnega razvoja so
               tudi postavke, ki se navezujejo na področja Ministrstva za okolje in prostor,
               Ministrstva za promet in zveze pa tudi Ministrstva za kmetijstvo, gozdarstvo in
               prehrano ter Ministrstva za gospodarske dejavnosti. Menim, da zlasti na področju, ki
               ga pokriva Ministrstvo za okolje in prostor v Republiki Sloveniji izrazito zamujamo
               pri pripravi celovitih nacionalnih programov ter zagotavljanju sredstev za njihovo
               postopno realizacijo. Tako iz leta v leto prelagamo odgovor na vprašanje, kako naj se
               s celostnimi finančnimi viri rešujejo investicijski programi na področju odlagališč
               komunalnih odpadkov, čistilnih naprav, zlasti pa še vodooskrbnih objektov. Imamo še
               številne lise vododeficitarnih območij. Konkretno, območje Slovenskih goric je na
               primer še vedno podobno kot še nekatera druga vododeficitarna območja, v znatni meri
               nepokrito z vodovodi, delno zgrajenimi regionalnimi sistemi, pa so že potrebni
               postopne rekonstrukcije. Ker se, konkretno, Slovenske gorice oskrbujejo z vodovodi iz
               Maribora in iz Ptuja, zato se morajo transportni in primarni cevovodi graditi tudi po
               10 in več kilometrov na ta razpršena območja poseljenosti, kar stroške te gradnje
               znatno poveča.</p>
               <p>Opozarjamo, da v industrijskih oziroma obrtnih conah ni več možno graditi novih
               objektov zaradi tega, ker naselja nimajo čistilnih naprav. Ta problematika se sicer
               rešuje spontano od primera v primera in tudi do predlogu proračuna imamo nekaj
               sofinanciranj čistilnih naprav prek PHARE programa, vendar je v Republiki Sloveniji v
               tem trenutku izredno veliko naselij, ki bi rabila čistilne naprave.</p>
               <p>Prav tako se zatika pri financiranju izgradnje deponij komunalnih odpadkov, ne glede
               na to, da država nudi neko minimalno vsoto pomoči za to gradnjo, vendar je pa ta
               pomoč tudi nezadostna in nesistematična.</p>
               <p>Pristojno ministrstvo ima na tem področju na razpolago po predlogu letošnjega
               proračuna okoli 475 milijonov tolarjev, ob tem pa vemo, da v zadnji porabi občin
               sploh ni investicijskih sredstev za razvoj komunale.</p>
               <p>Poslovanje komunalnih podjetij na področju individualnih komunalnih storitev pa je
               tudi večinoma deficitarno, tudi zaradi večletnih ukrepov vlade o zadrževanju cen
               komunalnih storitev. Zato menimo, da bi moral biti predlagani znesek za razvojne
               potrebe na področju komunale vsaj za 3 do 4-krat večji od predlaganega, da bi lahko
               pristojno ministrstvo začelo celoviteje reševati to problematiko ob hkratnem
               angažiranju PHARE programa, torej teh kreditov, ki so na voljo in samih lokalnih
               skupnosti. To lahko dosežemo tudi na drug način, da občinam dodatno priznamo ustrezni
               del finančne izravnave, namensko za področje komunalnih investicij. Pri tem pa kaže
               tudi opozoriti, da je sedanji način predlaganja postavk v državni proračun, ki določa
               pomoč le za nekatere posamične naložbe, kot so navedene v predlogu proračuna, bi
               lahko rekli, nekako protekcionističen. Na primer v proračunu ima posebno postavko
               primorski vodovod in kanalizacija, v zagotovljeni porabi za leto 1997 pa so bili s
               strani ministrstva določeni vodovodi na hrvaško-slovenski meji. Da ne bi bilo
               nesporazuma - te naložbe podpiram, ne moremo pa se strinjati, da se problematika
               rešuje posamično, verjetno tam, kjer ima država registriran problem, namesto, da bi
               država oziroma pristojno ministrstvo izdelalo celovit program in temu ustrezno ta
               program pomagalo finančno postopno uresničevati s pomočjo državnega proračuna na
               celotnem območju države.</p>
               <p>Na področju gospodarskih dejavnosti menim, da bi morala država več sofinancirati za
               odpiranje novih delovnih mest in to v bolj poenostavljeni obliki. Se pravi z večjimi
               zneski neposredno po sofinanciranju odpiranja novih delovnih mest ali pa posredno
               prek sofinanciranja urejanja obrtnih con. Tudi to nalogo bi slej ko prej bolje
               opravljali v lokalnih skupnostih, saj vedo, kje se najhitreje dosežejo ustrezni
               učinki.</p>
               <p>Na področju prometa in zvez - problematika lokalnih cest in javnih poti z nivoja
               države - vsako leto rešujemo po nekakšnem sistemu gašenja požara. Predlagam, da z
               lanskim zakonom oblikovana sredstva za sanacijo lokalnih cest pozimi pretvorimo v
               oziroma preoblikujemo v vsakoletna sistemska sredstva za ta namen, vendar ne na škodo
               druge zagotovljene porabe občinam, temveč kot izvirna republiška proračunska
               sredstva. Menimo, da so lokalne ceste in javne poti za nacionalno skupnost enako
               pomembne kot avtoceste. Ene brez drugih ne morejo obstajati v neki skupnosti. Še
               zlasti se zdi nedopustna nekakšna nezainteresiranost do tega problema, ker so občani
               javne poti, pa tudi lokalne ceste gradili z samoprispevki in pogodbami, sedaj pa se
               dogaja, da bodo te ceste ob nedorečenih merilih za zagotovljeno porabo občinam in
               zanemarjanju tega problema v republiškem proračunu, propadle oziroma jih ne bo moč
               vzdrževati.</p>
               <p>Poslanci, ki izhajamo iz območja, kjer je kmetijstvo še posebej pomembna gospodarska
               dejavnost, ne moremo mimo segmenta kmetijstva v predlogu proračuna za letošnje leto.
               Globalno ocenjujem, da je dosežen, tako v lanskem kot tudi v letošnjem letu,
               precejšen napredek na tem področju. Izražam zadovoljstvo nad tem dejstvom, da je
               vlada spoznala in tudi parlament spoznal nujnost povečanja sredstev, kar je tudi
               zasluga ministrstva za kmetijstvo, gozdarstvo in prehrano. Seveda bi bilo zaželjeno,
               da se tako sam proračun kot konkretna aplikacija posameznih postavk s strani
               ministrstva za kmetijstvo, gozdarstvo in prehrano bolj transparentno predoči
               uporabnikom teh sredstev, tako samim pridelovalcem kot tudi lokalnim skupnostim, saj
               je v letu 1997 prišlo do določenih nejasnosti, zlasti v tistem delu, kjer je šlo za
               sofinanciranje programov, ki se sofinancirajo iz sredstev občin. <stage>(Saj nimam več
               veliko, bom to hitro končal, samo še malo potrpite.)</stage> Že sedaj bi bilo potrebno
               vzpostaviti kontakte z investitorji in občani, da se zagotovijo in uveljavijo v
               občinah tisti programi pospeševanja kmetijstva, ki jih tudi država namerava
               podpirati. Imam občutek, da se nekatera sredstva pojavijo na večih postavkah oziroma
               se drobijo, kar investitorjem in zlasti lokalnim skupnostim onemogoča, da bi se
               uporaba teh sredstev ustrezno prijavila, saj se na dve postavki ni možno prijaviti z
               enim programom, za dva pa ni realnih možnosti sofinanciranja niti v občini niti v
               ministrstvu.</p>
               <p>Ob koncu bi omenil še zagotavljanje sredstev za finančno izravnavo občinam. V
               predlogu proračuna pri transferjih občinam je predlagano 3% povečanje sredstev, kar
               je absolutno premalo. Predlagam povečanje za najmanj 15%. Če upoštevamo dejstvo, da
               se skupni odhodki na predlogu proračuna povečujejo za 13,5%, in menimo, da je
               primerno, da se občinam bolj povečajo sredstva kot globalno v državnem proračunu, saj
               bi se po evropski listini o lokalni samoupravi morala sredstva za lokalne skupnosti
               bistveno povečati. V ta sklop ne štejemo sredstev, kolikor jih je eventuelno
               zmanjkalo za pokritje finančne izravnave v lanskem letu, in za povečanje postavk za
               sanacijo lokalnih cest ter subvencioniranje komunalnih naložb. Menim, da so v
               predlogu proračuna za leto 1998 postavke, ki se naj znižajo, da bi občinam lahko
               namenili več sredstev, na primer z znižanjem dinamike nekaterih nacionalnih
               projektov, saj moramo programe infrastrukture, pa tudi drugih dejavnosti izvajati
               enakomerno, tako za nacionalne kot tudi za lokalne objekte.</p>
               <p>V tem sklopu bi poleg problematike na področju infrastrukture omenili tudi potrebo po
               zagotovitvi primernih sredstev občinam za investicije na področju družbenih
               dejavnosti, to je za realizacijo nujnih programov osnovnega šolstva, ljubiteljske
               kulture in knjižničarstva, primarnega zdravstva ter otroškega in socialnega varstva.
               Zagotoviti je potrebno kontinuirano nadaljevanje investicij, kjer so že izdani sklepi
               oziroma drugi dokumenti o sofinanciranju s strani ministrstev, in postopoma uvajati
               sofinanciranje novih nujnih programov občin na tem področju. Pri tem pa seveda nismo
               za pretiravanja, nujna pa je enakomernost razvoja in programski pristop pri izvajanju
               teh naložb.</p>
               <p>Spoštovane kolegice in kolegi, če nekako povzamem, torej predlagamo v proračunu
               Republike Slovenije za letošnje leto povečanje sredstev v naslednjih postavkah: da se
               transferji občinam, ki so na postavki 7.505 in 2.475, povečajo za 15%, nadalje,
               sofinanciranje gospodarske infrastrukture na demografsko ogroženih območjih na
               postavki 5067, povečanje za 50%. Komunalna infrastruktura, javne službe in varstvo
               okolja, postavka 2.136, povečanje s faktorjem 3 do 4. Sanacija lokalnih cest in
               javnih poti, to je nova postavka v okviru Ministrstva za promet in zveze, v znesku za
               circa 2 milijardi. Gospodarski posegi za nova delovna mesta, ki jih lahko realizirajo
               občine, bi dodatna postavka v okviru Ministrstva za gospodarske dejavnosti ali za
               malo gospodarstvo in turizem v znesku, ki bi omogočal uspešno realizacijo tega ukrepa
               tudi v občinah. Postavke, ki naj se znižajo v korist prej navedenih, sem nekako
               navedel v kontekstu. Prosim pa, da se upoštevajo tudi pripombe, ki sem jih podal v
               razpravi v zvezi s podaljšanjem veljavnosti 3.a člena uredbe o določitvi območij, ki
               se štejejo za demografsko ogrožena v obdobju 1997 do 1999, tudi za letošnje leto. Na
               koncu naj omenimo še problematiko odobritve sredstev za odpravo posledic po
               elementarnih nezgodah v lanskem letu. To bi tudi kazalo rešiti s sprejemom ustreznega
               zakona ali zakona o koriščenju proračunske rezerve ali na ustrezen drugi zakonski
               način. Odboru za poslovnik pa predlagam, da naj prouči proceduro sprejemanja
               proračuna, tako da bomo lahko mogoče v drugem letu že po drugačni proceduri
               sprejemali proračun. Hvala lepa za poslušanje.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Kramberger. Besedo dajem gospodu Demšarju. Pripravi naj se gospod
               Špiletič. Kolegi poslanci, bilo bi vljudno, da poslušamo razpravljavca. Nerodno je,
               če nekdo govori, pa ostali motite. Bodimo korektni drug do drugega. Prosim.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Hvala lepa za besedo. Lep pozdrav predstavnikom vlade in tudi vam, poslanke in
               poslanci! Po tisti Prešernovi pesmi Apel podobo na ogled postavi, je tudi ta vlada za
               letošnje leto postavila svojo podobo na ogled. Seveda verjamem, da je bil tisti
               Prešernov tekst nekoliko bolj jasen, ker iz tega, kar smo mi dobili, ne morem dobiti
               prave slike, kaj pravzaprav velja. Dobili smo tri dokumente, pri katerih bom citiral
               datume. Prvi je Poročevalec iz 15. decembra in pa potem v nadaljevanjih. Potem je
               drugi tak dokument, kjer je program dela Dars in pa direkcije za ceste iz 9.
               januarja. Potem smo dobili še tretji dokument. To smo dobili včeraj in to so
               investicijske namere. Torej, najbolj me moti in čudi ta izraz namera. Kaj zdaj to
               pomeni? Da to bo, ali pa to ne bo.</p>
               <p>In zdaj ob vseh teh treh stvareh, ki smo jih dobili v roke, lahko bi še omenil tudi
               tisti dodatek, ki smo ga dobili člani odbora za šolstvo in šport, kjer so omenjene
               investicije. Torej iz vsega tega ne znam ustvariti prave slike in zato bom mogoče
               nekoliko zmedeno pripovedoval, tako kot je v tem pogledu stvar v osnovi
               zastavljena.</p>
               <p>Nadalje bi rad opozoril na nekatere nove metodološke prijeme, ki jih je ta vlada
               tokrat uporabila. To pomeni, recimo, pri ministrstvu za promet in zveze, da so cele
               strani označene z ničlo in ne veš potem kje tisto iskati, in seveda potem lahko iščem
               tam pri programu oziroma pri namerah. Ali pa, recimo, ministrstvo za šolstvo, ki ima
               ravno tako nekaj strani ničel in iz tistega ne veš, kaj pravzaprav bo. Pojasnjeno je
               bilo, da je to zaradi tega, ker se potem tekom leta stvari spreminjajo in je potem
               treba hoditi <stage>(malce svobodno interpretiram to izjavo)</stage> v državni parlament iskat
               soglasja. Pri tem pa mislim, da je šlo še za nekaj drugega. Če vzamemo v roke
               Poročevalec št. 60, številka 3 pri ministrstvu za šolstvo na strani 118, zadnji
               kupček, to pa je odkup samskega doma Topniška, obnova študentskega doma 5 in pa
               študentski domovi v Mariboru, iz tega ugotavljam, da je za letošnje leto predvidenih
               manj sredstev. Namreč, če ta stolpec iz lanskega leta seštejemo, pridemo na slabih
               480 milijonov, medtem ko je to, kar naj bi bilo letos v suma sumarum, ko je to skupaj
               sešteto 414 milijonov. To pomeni, da iz tega pregleda, ker so sedaj tu napisane
               ničle, ne dobimo podatka, da se pravzaprav sredstva za te stvari zmanjšujejo. To
               pomeni, da ni samo to, da se bo lahko to tekom leta potem dajalo sem in tja, ampak
               tudi, da se zakrije to zmanjševanje sredstev, kar pa je seveda vlada upravičena, če
               misli, da nas bo na tak način pretentala, da tega ne bomo znali izračunati.</p>
               <p>Pri ministrstvu za delo in družino na strani 104 in 105 je zanimivo, da so postavke
               prenešene iz ene na drugo stran oziroma večkrat, če pogledate tam v nadaljevanju pod
               socialne transferje, kjer so krizni centri, na strani 104, je nič. Potem, ko pa greš
               naprej, prideš na stran 105, so pa ravno tako krizni centri, samo druga šifra je
               spredaj - ali se to imenuje pozicija ali kaj je to, jaz se v te številke ne spoznam,
               vendar gre za drugo številko. Ampak naslov je popolnoma isti! Ali je smisel v tem, da
               hočejo zdaj stvari bolj precizirati, kaj kam spada. Bojim se, da ne, ker ravno tako,
               če vzamete na strani 104, kjer je zavetišče za ženske in otroke, pomišljaj, žrtve
               nasilja, imate isto rubriko potem na naslednji strani, samo s to razliko, da je to na
               strani 104 pod rubriko dotacije javnim zavodom in ustanovam, na drugi strani pa je to
               pod plačila storitev. To iskanje sem in tja - jaz sem tu pokazal samo na dva primera,
               jih je pa še več -kaže na to, da je bil tu nek namen; jaz pa drugega ne vidim kot to,
               da imamo dodatno delo, da iščemo prave številke. Ker na strani 104 je nič, na strani
               105 pa je potem tista prava številka. Toliko v tem pogledu, kar se tiče same
               preglednosti.</p>
               <p>Kar pa se tiče same vsebine, pa sem mnenja, da je predstavitev in predlog proračuna
               najvišje politično dejanje, ki ga zmore neka taka ustanova, kot smo državni zbor.
               Zato mislim, da je to sila pomembno, kako je zastavljen. Kot smo danes že nekajkrat
               slišali, so stvari, ne samo v tem proračunu, so na raznih skladih in na drugih
               postavkah, kjer tečejo, tudi recimo na Zavodu za zdravstveno zavarovanje bodo neka
               sredstva za zdravstvo - vsaj tako pojasnilo smo dobili - za proračun v letošnjem
               letu, ki seveda ne bodo v tem proračunu zajeta. Imam pa vprašanja, kar se je pojavilo
               na naših odborih - sem v odboru za notranjo politiko, za šolstvo in pa v odboru za
               delo - kjer je zelo jasno prišlo do izraza, da so bili sedaj dogovorjeni neki
               dogovori s socialnimi partnerji, ki bi naj seveda veljali, v tem proračunu jih pa ni.
               Torej, to je zopet nekaj, kar pomeni, da ta proračun, ki smo ga dobili v tem
               Poročevalcu, na noben način ne bo mogel veljati, in da bo treba dobiti ne samo - ne
               govorim o milijonih, gre za milijarde, tako ugotavljajo v zdravstvu, da gre za več
               kot štiri milijarde dodatnih sredstev, ki jih bodo potrebovali. Nadalje, ista zgodba
               se ponavlja v šolstvu - od kje bo ta denar? Torej, tega tu ne vidimo, niti v
               predstavitvi - in moram reči, da je imel gospod minister za finance, gospod Gaspari,
               dobro predstavitev, sem bil navdušen nad tem, kar je povedal, ampak to pa ni povedal,
               od kod bi ta sredstva oziroma ta denar dobili.</p>
               <p>V nadaljevanju se bom omejil bolj na tisto področje, kjer sem član odborov, bi pa na
               nekatere glavne kardionalne stvari še hotel opozoriti.</p>
               <p>Že pred časom sem postavil vprašanje, ko je šlo za zakon o prometnem davku, da čemu
               zviševati davek, ko pa vsega ne poberemo in danes isto ponavljam tu in mislim, da bi
               bilo po tistem pregovoru: Tukaj je Rodos, tukaj naj se vlada izkaže; ravno pri
               pobiranju davkov, da bi te stvari bile res po načelu, da smo pravna in socialna
               država. S tem bi ravno to pokazali, ker ne bo treba potem marsikdaj kje naviti
               kakršnekoli davke, če bi se pobralo tam, kjer se jih še veliko spušča.</p>
               <p>Sicer bi rekel, da verjamem, da vsakdo vidi svojo usmeritev, kako bi bilo potrebno,
               da bi bil proračun zastavljen in pa da ga vsak vidi tudi iz svojega zornega kota
               tistega dela Slovenije, od koder prihaja. Zato je mogoče moja pripomba, da smo
               pripravljeni dati kar ogromne milijarde za avtoceste, medtem ko za tiste običajne
               ceste nam zmanjka denarja in tujci se pritožujejo, da v tiste stranske ceste, kjer so
               še posamezne uspešne tovarne, ne bodo hodili in bodo raje iskali svoje gospodarske
               sodelavce tam, kjer bo boljši in lažji dostop.</p>
               <p>Pri tem bi samo v kontrast povedal - verjamem, da drži tisto, kar je rekel včeraj
               gospod minister Gaspari, da je pri sociali veliko demagogije. Torej, to verjamem, da
               drži. Ampak ne vem, če bo to demagogija, da gredo milijarde za avtoceste, medtem ko
               smo pri sofinanciranju glasil za slepe iz 14 milijonov, govorim o 14 milijonih,
               prišli na 9 milijonov, pri glasilih za gluhe iz 12 na 8 milijonov. Poglejte, ne bi
               hotel demagoško ali pa na neko čustveno noto vas najti, ampak tisti, ki so slepi, ali
               pa tisti, ki so gluhi, predstavljate si, saj ni pomembno, da mene lahko slišijo,
               ampak iz tega parlamenta ne morejo gluhi spremljati prenosa. Radia ne more poslušati,
               torej za te ljudi in teh ljudi ni tako malo, za te ljudi je ena avtocesta, verjamem v
               primerjavi s sredstvi, ki jih damo zdaj tja, se sprašujem, ali smo res tako
               brezčutni, da ne znamo za take drobnarije teh ljudi poskrbeti.</p>
               <p>Pa da ne bo kdo mislil, da bom zagovarjal samo to, da bi morali imeti še več denarja
               in ga še več potrošiti. Bom povedal nasproten primer.</p>
               <p>Poznam občino, kjer je pred časom delo izgubilo čez 200 delavcev in ko je občina
               razpisala javna dela, dvakrat je razpisala in spraševala naokoli, in nikogar ni
               dobila. Enostavno jih ni bilo. Torej, če tako nič ne bi imeli ljudje nobenega
               dohodka, potem bi se na javna dela prijavili. Ampak, rekel sem, bilo jih je 200 in
               jih ni bilo 10. To me malo spominja v povezavi s tisto svetopisemsko primerjavo kako
               se nihče ni prišel zahvaliti; torej tu se ni nihče javil. Zato mislim, da bi bilo v
               tej smeri potrebno čim prej iti v te reforme, ki so napovedane. Ko primerjam tiste,
               ki res nimajo dohodka ali pa s takimi, ki si lahko takole privoščijo, da se niti ne
               oglasijo, ampak to ni zadnji primer. Pred leti, spomnim se, smo imeli precej
               brezposelnih in ko smo v Škofji Loki iskali za Gorenjsko predilnico, nihče ni prišel.
               Tam so jih enih par prosili in so rekli, tega pa ne bomo vzeli. Zato mislim, da ne
               gre samo za to, da bi jaz zdaj pripovedoval kje in kako bi še rabili denar, ampak bi
               se ga dalo marsikje dobiti, kot sem opozoril na pobiranje davkov ali pa tudi na
               drugačen pristop k stvarem.</p>
               <p>Nadaljeval bom kar v tej smeri. Pri ministrstvih pogrešam premalo sodelovanja. Hvala
               bogu, da ravno zdaj v zadnjem času vidim, da se ministrstvo za šolstvo, obrambo in za
               kulturo zna dogovarjati glede nekdanjih jugoslovanskih in zdaj naših kasarn. Ampak
               želel bi, da bi te kulturne spomenike, ki spadajo v stavbno kulturno dediščino,
               uredili tudi za potrebe ne samo javnih ustanov, ampak tudi za državne upravne
               ustanove. Torej jaz ne vem zakaj, ali ne bi bilo zadosti reprezentančno, če bi, ali
               kakšna računska sodišča ali sodišča na sploh ali pa tudi občinske uprave, se
               preselila ob pomoči skupnega državnega in občinskega denarja v kakšne take stare
               stavbe, ki danes res propadajo. Če pa gremo po svetu, in tudi pri nas so že primeri,
               pa lahko vidimo, kako nekaj lepega iz sedaj navidezne podrtije lahko nastane. Zato bi
               želel, da bi se tukaj ministrstva znala med seboj povezati, vložiti denar in seveda
               tudi povezati z občinami in na ta način bi lahko bil ta denar bolje naložen in tudi z
               več strani bi se sredstva zbrala.</p>
               <p>Ko govorim o tem, da bi sodelovale tudi občine, me predvsem zanima osnovno načelo,
               ali so ta gradiva, torej govoril sem o treh, štirih vrstah gradiv, od Poročevalcev do
               programov in še o tako imenovanih namerah, ali so ta gradiva dobile tudi občine, da
               se potem lahko iščejo in vidijo, kje pravzaprav so, ker vemo, da občine v tem času
               pripravljajo svoje proračune. Zdi se mi, da bi bilo zelo dobro, če bi to tudi dobile.
               Informiranost je vedno dobrodošla. To pa govorim ravno zaradi tega, ker so potem tudi
               številke v Poročevalcu, v programih in tako naprej, različne. Jaz seveda priznam, da
               sem bil tako sebičen, da sem gledal samo za loški okraj, in sem videl, recimo, da
               številke za cesto Gorenja vas-Ljubljanca - je v Poročevalcu 50 milijonov, medtem ko
               je v investicijskih namerah samo 44, kar pomeni razliko. Zdaj me zanima, ali je
               boljša oziroma ali bo upoštevana tista številka ali pa nižja.</p>
               <p>Imel bi precej predlogov, kjer bi se dalo, po moje, še marsikaj narediti, marsikaj
               izboljšati. Generalno vprašanje imam - mi recimo uvažamo plin, zdaj ga dobimo v
               glavnem z vzhoda, pa me zanima, ali in koliko imamo v programih v Sloveniji tudi
               uporabo biomase za ogravanja manjših krajev. Jaz verjamem, da v večjih mestih to ne
               gre, ampak želel bi, da bi na ta način naša država lahko prihranila denar; torej, mi
               plin moramo kupiti, kakorkoli že hočemo, ampak to biomaso, posebej po tej hudi zimi,
               ki je bila pred dobrim letom, ki je uničila ogromno gozdov - tega lesa imamo veliko
               in me zanima, ali in koliko smo usmerjeni v to, da bi to maso izkoristili. Koliko smo
               usmerjeni v to, da bi spodbudili ljudi - ampak ne gre za to, da bo zdaj spet nekdo
               samo dajal, da bi država samo dajala - da bi aktivirali ljudi, recimo, za čistilne
               naprave, s katerimi bi se naše okolje bistveno lahko popravilo oziroma zlasti vode.
               Če povem primer, pred 40 leti, no, pa niti ne 40, pred 30 leti je vozil poseben vlak
               iz Ljubljane v Škofjo Loko, ker so se hodili Ljubljančani kopati v Škofjo Loko, v
               Polanščico, ki je zadosti topla. Torej, to so stvari, pri katerih bi se dalo marsikaj
               narediti, da bi mi naredili naše okolje bolj prijazno.</p>
               <p>Ravno tako, kot sem prej govoril o teh, recimo, reprezentančnih, propadajočih
               starejših stavbah, menim, da bi - to ne bo nič novega, kar bom povedal, ker sem to
               enkrat že omenil - da bi z obnovo starejših stanovanjskih hiš, predvsem v mestih,
               lahko pridobili veliko stanovanj in s tem ne bi bilo potrebno pozidavati novih
               kmetijskih površin. Seveda sem prepričan, da bi bila tudi ureditev takih hiš nam
               lahko samo v dobrobit, tako kot je tudi rekel že gospod Bevk, da bi se nam denar, ki
               bi vložili sem, gotovo lepo obrestoval. Pri tem pa verjamem, da je obnova starejše
               hiše precej dražja, kot pa če pustiš, da vse propade, z buldožerjem odrineš in na
               novo zidaš. Ampak na ta način uničujemo našo kulturno dediščino, kar mislim, da je
               precejšnja škoda.</p>
               <p>Mogoče bi omenil samo še en večji problem, ki pa, upam, da ga bomo sedaj z ministri,
               ki so tudi s te gorenjsko-primorske smeri, in pa predsednikom državnega sveta, končno
               le uspeli, da bomo prišli do boljše povezave med Gorenjsko in pa Primorsko. Rad bi
               potožil to, da ko sem gledal zlasti to cestno problematiko in njeno reševanje, da te
               barvne priloge kažejo, da se bo na Gorenjskem zelo malo dogajalo. Ampak tega ne bom
               potožil vam, pri tem se bom sam posul s pepelom - gorenjski poslanci smo premalo
               aktivni. Zato vam obljubljam, da bomo prihodnje leto Štajercem pokazali, da znamo to
               narediti. Če boste letos delali veliko več na Štajerskem, potem se pripravite
               prihodnje leto, ker je prav, da gre denar tudi proti Gorenjski in da se bo na
               Gorenjskem še kaj naredilo. <stage>(Govor iz dvorane.)</stage> Letos tako veliko delate v vašem
               koncu, da je zdaj že zadnji čas, da<gap n="..."/> <stage>(Smeh.)</stage></p>
               <p>Mogoče sem bil pri nekaterih stvareh kritičen, ampak v tem proračunu je marsikaj tudi
               dobrega. Recimo, povem primer, to, da je disperzija srednjih šol, da ni koncentracije
               v Ljubljani, da se dela na tem področju, mislim, da - torej to v letošnjem letu
               zaznavam in mislim, da je to res pozitivno. Pa bi lahko še marsikaj naštel. Zdaj ne
               vem, ali je potrebno, da bi kaj več tega omenjal, ne samo pri šolstvu, tudi pri
               kulturi ugotavljam drugačen prijem. Recimo tudi to, da je minister za kulturo rekel,
               toliko boste porabili, kot je denarja, ne pa da nekdo kar troši in troši, potem pa
               pride k ministru pa reče, tole boste pa sedaj vi plačali. Mislim, da v tem pogledu
               lahko tudi pohvalimo gospoda Školča, da je tu odločno povedal, kaj misli o takih
               stvareh.</p>
               <p>Tako, da bi se dalo marsikaj pohvaliti. Moje pripombe so bile v smeri, da bi se dalo
               še marsikaj izboljšati. Predvsem bi želel, da bi bil proračun bolj pregleden, da bi
               ne bilo potrebno iskati podatkov na raznih straneh. Tisti, ki smo kdaj kakšne
               občinske proračune pripravljali, vemo, kakšna je ta tehnika, zato bi prosil, da nas
               ne imeti preveč za naivne, da teh stvari ne bi poznali, kako se to dela.</p>
               <p>Hvala lepa za poslušanje. Glede na to, če bomo dobili kakšne odgovore s strani
               ministrov, da bodo vsaj nekatere stvari, ki sem jih omenil, sprejete, potem bo človek
               lahko rekel svoj da takemu proračunu, sicer pa bo treba še o tem razmisliti. Hvala
               lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Demšar. Besedo dajem gospodu Bogomirju Špiletiču. Pripravi naj se dr.
               Jože Zagožen.</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>Hvala lepa za besedo. Spoštovani! Potem, da je bila včeraj zvečer in danes zjutraj
               ena glavnih vesti na radiu in nacionalni televiziji ta, da je davčna uprava z
               navodilom dokončno zavezala oziroma povedala vsem pravnim osebam oziroma davčnim
               zavezancem, kako naj razumejo dva protiustavna zakona, sprejeta v tem parlamentu, se
               sprašujem, ali sploh velja razpravljati ali ne. Namreč, kje imam zagotovila, da jutri
               ta ista davčna uprava ne bo napisala, kako naj se pa izvaja proračun, ki ga bo ta
               državni zbor sprejel čez en mesec, če ga sploh pač bo.</p>
               <p>Vendar, ne glede na to, sem pač dolžan opozoriti na dejstvo, da tudi pri pripravi
               tega proračuna, ki ga imamo pred sabo, niso bila spoštovana ustavna načela. Namreč,
               osnovno ustavno načelo pravi, da imamo v Sloveniji integralni proračun. 148. člen
               ustave nedvoumno določa in se glasi: <q>"Vsi prihodki in izdatki države in lokalnih
               skupnosti za financiranje javne porabe morajo biti zajeti v njihovih proračunih."</q>
               Enako določilo določa tudi izvedbeni akt te ustavne norme, to je zakon o financiranju
               javne porabe, in tudi ta pravi, da morajo biti vsi prihodki za financiranje javne
               porabe zajeti v proračunu. Na podlagi teh dveh nedvoumnih norm je potem še
               konkretnejši tudi zakon o izvrševanju proračuna. Ta pa določa, da mora hkrati s
               predložitvijo predloga proračuna predložiti državnemu zboru tudi finančne načrte
               skladov, agencij in institucij, ki so v njeni lasti. Seveda ne kar tako, temveč zato,
               da bi državni zbor resnično odločal o celotnem proračunu, ne pa o enem delu
               proračunu, torej tistemu, za katerega govorimo, da je državni proračun, medtem ko
               paralelni proračun, tega pa predstavljajo agencije in skladi, ta naj bi se financiral
               mimo odločanja tega parlamenta. Ampak, kljub jasnim ustavnim določilom, kljub jasnim
               zakonskim določilom, se je že za leto 1997 zgodilo to in očitno se bo to zgodilo tudi
               za leto 1998. Kako naj drugače razumemo to, da nam je vlada šele 19. sicer poslala
               nekaj osnutkov, nekaj predlogov za določene sklade in agencije. Seveda bi to nekako
               pokrivalo kar precejšen del teh skladov in agencij, ki bi morali že predložiti
               dokončni finančni načrt. Vendar pa hkrati, ko nam vlada 19.1. za sejo 21.1. pošilja
               kar zajeten sklop osnutkov finančnih načrtov zapiše na dopisu dobesedno tole: <q>"Hkrati
               vas obveščamo, da navedenih finančnih načrtov, razen Sklada Slovenije za sukcesijo,
               še niso obravnavali pristojni organi skladov oziroma agencij in so še v fazi
               osnutkov."</q> Torej, kaj je to? To so, kar imamo pred sabo, v bistvu spiski nekih želja,
               nek papir, ki ima neko informacijo. Kaj bo pa v končni verziji iz tega nastalo, nihče
               od nas ne ve, kljub temu, da bomo pač odločali o državnem proračunu za leto 1998, za
               katerega ustava nedvoumno pravi, da ta mora biti integralen. Še več! V nadaljevanju
               vlada pravi naslednje: <q>"Finančne načrte za leto 1998, filmskega sklada, Sklada
               Republike Slovenije za razvoj malega gospodarstva, Agencije Republike Slovenije za
               privatizacijo in prestrukturiranje, Agencije Republike Slovenije za trg vrednostnih
               papirjev in Slovenske razvojne družbe, pa vam bomo posredovali naknadno."</q> Se pravi,
               da vlada, ne samo, da ne ve, koliko ima agencij in skladov, če upoštevam izjave
               drugega moža v vladi, ampak tudi od tistih, za katere ve, ni sposobna pridobiti niti
               osnutkov finančnih načrtov, kaj šele dokončne finančne načrte, kljub jasnim ustavnim,
               še enkrat ponavljam, zakonskim in poslovniškim določilom. Potem se resnično
               sprašujemo, kdo sedaj odloča o javnih financah - ali smo to poslanci, ki imamo to
               ustavno in zakonsko pravico in dolžnost, ali nekdo drug. Odgovor, mislim, da je več
               kot na dlani in je jasen. Vendar pa, če je temu tako, potem pa tudi ne drži to, kar
               je zapisano v proračunskem memorandumu in v vseh materialih, ki smo jih dobili v
               obravnavo, da bo v letošnjem letu celotna proračunska poraba znašala okrog 45, enkrat
               piše okrog 46% družbenega proizvoda, ampak bistveno več. Koliko več, pa verjamem, da
               ta hip niti vlada ne more odgovoriti, kajti pred sabo ima samo nekaj osnutkov,
               načrtov pa sploh nima. Žal je temu tako.</p>
               <p>Drugo, kar je pa značilno, ko proučujemo strukturo letošnjega proračuna, pa je to, da
               lahko zaznamo zelo negativne strukturne spremembe v porabi proračuna za leto 1998. To
               se mi zdi pomembno zato, ker so ključni možje v vladi, ki so odgovorni za takšno
               stanje, sedaj v vladi že drugi mandat. Zato tudi na to opozarjam, kajti v vseh teh
               letih bi se bili dolžni tega oziroma posledic, ki bodo nekega dne udarile, tudi
               zavedati. Vendar očitno se tega niso.</p>
               <p>Opozoriti želim predvsem na izjemno povečanje indeksa za plačila obresti. Ta znaša
               kar 142 oziroma obresti se bodo povečale kar za 42% v primerjavi z oceno leta 1997,
               kajti z dokončnimi podatki za leto 1997 še ne razpolagamo, vsaj tako je tudi razvidno
               iz materialov, ki so pred nami. Dajmo se nekoliko spomniti nazaj, kako leto ali dve,
               ko se je vlada ob tako imenovani izdaji evro obveznic kar nekako evforično hvalila,
               da so bile te razgrabljene v istem dnevu, v isti uri, da smo tako dobri, da so v hipu
               pokupili naše vrednostne papirje, uspeh, uspeh, uspeh! Danes moramo mi plačati na ta
               uspeh obresti. In tu je indeks 142! Da bomo danes ta uspeh lahko plačali, bomo samo v
               letu 1998, če sem prav razbral iz predloženega predloga proračuna, vzeli za novih 7
               milijard kreditov, nekaj doma, nekaj v tujini - in tu se začenja spirala. Kajti
               načrta o tem, kako razbremeniti, jaz nisem zaznal, niti od tistega varčevalnega
               paketa, od katerega smo si vsi potihem tudi nekaj obetali, je ostalo bore malo;
               ostalo je nekaj zakonov, ki so že šli skozi to proceduro in nosijo negativen
               predznak, nekaj zakonov, ki jih imamo še v proceduri, nekaj jih pa sploh še v
               parlamentu ni.</p>
               <p>V bistvu lahko ugotovimo tudi to, da vlada niti ni imela nadzora nad tem, kako se
               zadolžuje. Namreč, v proračunskem memorandumu piše dobesedno tako, da <q>"je stanje
               zadolženosti že doseglo obseg, ko ga je potrebno nadzirati in uravnavati s
               sistematičnim in strateškim pristopom"</q>. Ali to pomeni, da je šlo pa zdaj kar na
               pamet, pa kar na palec? Samo tako lahko razberemo, če je ta sistematičen in strateški
               pristop potreben šele od sedaj naprej. Ampak očitno tudi tako močan indeks, ki je kar
               naenkrat izbil, to dejstvo potrjuje. Torej to je cena tudi za stihijsko reševanje
               tega vprašanja.</p>
               <p>Jaz moram na tem mestu opozoriti tudi na to, da je v teh 7 milijardah novih posojil
               in v tem indeksu 142 iz naslova obresti, ki jih bomo morali plačati za naše kredite,
               tudi del tistih jugodolgov, ki smo jih tako velikodušno vzeli v večjem obsegu, kot bi
               jih morali - mislim predvsem na nealuciran dolg - in cena je danes tu. Na to so
               opozicijski poslanci v preteklem sklicu državnega zbora opozarjali, vendar rezultat
               je takšen, kot ga kaže letošnji proračun. Vendar, da je vsa ironija še večja, pa v
               materialu, ki nosi naslov <q>"Strategija približevanja Slovenije Evropski uniji"</q>, lahko
               preberemo, da je v Sloveniji vse lepo in prav. Na strani 20 je zapisano naslednje:
               <q>"Gospodarska stabilizacija, ki je predpogoj za doseganje zastavljenih ciljev, je v
               Sloveniji že skoraj dosežena. Inflacija se je znižala na enoštevilčno raven,
               javno-finančni in plačilno-bilančni račun pa sta praktično že uravnotežena."</q> Ja,
               seveda sta uravnotežena samo s proračunskim primanjkljajem. Saj se ga da vedno
               uravnotežiti s proračunskim primanjkljajem, to pa manjka v tem stavku, da bi bil ta
               stavek in ugotovitev korektna. Še več, v proračunskem memorandumu smo si zastavili
               cilj približno 1%-nega proračunskega, torej da proračunski primanjkljaj ne bo
               presegal več kot 1% družbenega bruto proizvoda. In res ga ne presega, vendar zakaj ga
               ne. Zato, ker je minister Gaspari, ki je vehementno za to govornico že trikrat pozval
               vse poslance, da moramo vendar glasovati za to, da bo on dobil dodatnih 5,5 milijarde
               za uvedbo VATA, ki je sploh top prioriteta, ki je zelo nujen in ga zahteva Evropska
               unija, to enostavno pozabil vključiti v proračunske materiale. Seveda, ker če bi bilo
               teh 29 milijard plus 5,5, to ne bi bilo več 1% družbenega proizvoda, ampak bi bilo to
               bistveno več. Torej ne glede na vso resnost stanja, ki iz teh številk izvira, vlada
               še vedno skuša ta državni zbora zavajati, skuša prikazati situacijo lepšo kot je,
               nazadnje bomo pa poslanci krivi, ker bomo glasovali za nek amandma za uvedbo VATA, da
               smo zvišali javno-finančni primanjkljaj nad 1%. Oprostite, gospodje predlagatelji
               tega državnega proračuna, ta greh boste vzeli na svoje rame.</p>
               <p>Naslednji negativni prizvok, ki ga lahko oziroma premik, strukturni premik v
               letošnjem proračunu je dejstvo, da je indeks pri vnovčenih jamstvih porasel še za
               enkrat, znaša 205,8, kar pomeni, da se bo še enkrat več izdanih poroštev vnovčilo v
               breme države. Vendar pa v obrazložitvi proračuna piše naslednje: <gap n="..."/> <q>"da se pa v
               primeru, da Vlada Republike Slovenije ne bo sprejela dodatnih ukrepov na področju
               elektrogospodarstva, na področju poslovanja slovenskih železarn in slovenskih
               železnic, da se lahko znesek poveča celo za cel znesek obveznosti teh organizacij, ki
               zapadejo v leto 1998."</q> Znesek teh garancij pa znaša 34,4 milijarde slovenskih
               tolarjev. Zato na tem mestu sprašujem pristojne iz vlade za pojasnilo, ali je vlada
               že sprejela potrebne ukrepe za preprečitev vnovčenja teh 33 milijard obveznic, katere
               ukrepe je že doslej predlagala državnemu zboru, če je bilo to potrebno in katere še
               mora, da bo preprečila, da do tega ne bo prišlo. V obrazložitvi jasno piše, da to
               mora storiti vlada, in bi resnično prosil za pojasnilo, ker če tega vlada še ni
               storila, potem je laž o samo 1%-nem javno-finančnem primanjkljaju še bolj iz trte
               zvita.</p>
               <p>Poleg že omenjenih dveh velikih negativnih porastov pa bi omenil samo še porast, ki
               se nanaša na materialne in druge stroške v državnih organih in ta porast je kar 121,
               torej indeks je 121,9 ali za 21,9%. Samo glede na te, tako pomembne strukturne
               premike bi bilo pričakovati, da bo vlada najprej pospravila sama pri sebi. V podjetju
               bi rekli, da bo pripravila dober sanacijski program, poiskala najprej dobre notranje
               rezerve, skušala porabo znižati maksimalno na vseh segmentih, kjer je to mogoče, ne
               pa, da je prišla v državni zbor v bistvu z dejstvom, potrebujemo toliko, ker pa
               potrebujemo toliko, bomo pa poleg proračuna predložili še tako imenovani varčevalni
               paket in vse davčne zavezance dodatno obremenili še za nove davke, da bomo to luknjo,
               to vrzel nekako zapolnili. Zapisano je, da se bo to storilo z več instrumenti. Eno je
               dodatno obdavčenje. Vendar kako naj verjamemo, da bo to dodatno obdavčenje resnično
               dalo oziroma boljša izterjava, se opravičujem. Kako naj verjamemo, da bo ta boljša
               izterjava dala dobre rezultate, ko pa v proračunskem memorandumu piše, da davkarija
               niti še ne ve, koliko ljudi potrebuje, da bi lahko bila uspešna. Zapisano je
               dobesedno tako: "Iz pozitivne zveze med obsegom uprave in davčno disciplino sledi, da
               potrebuje nova država uprava za učinkovito delovanje kritično maso - neko kritično
               maso<gap n="..."/></p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Gospod Špiletič, samo trenutek. Gospodje poslanci, lepo prosim, mir v dvorani. Kdor
               ne želi poslušati, naj se umakne, da lahko nadaljujemo z delom. Prosim,
               nadaljujte.</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>V memorandumu je zapisano v zvezi z - jaz bom rekel neučinkovitostjo nove davčne
               uprave - naslednje: <q>"Iz pozitivne zveze med obsegom uprave in davčno disciplino
               sledi, da potrebuje nova davčna uprava za učinkovito delovanje kritično maso.
               Optimalne številke pa bo mogoče določiti šele na podlagi poznavanja specifičnih
               okoliščin v Sloveniji."</q> To se pravi, da v tem trenutku mi specifičnih okoliščin še ne
               poznamo, ne vem, kdaj jih bomo spoznali, in ko jih bomo, bomo določili kritično maso.
               V memorandumu pa že piše, da bomo z zelo dobro in boljšo davčno izterjavo pa že
               dosegli zelo pomembne rezultate pri pridobivanju javno finančnih prihodkov. Tukaj
               torej nekaj ne drži.</p>
               <p>O varčevalnem paketu, ki je bil drugi paradni konj za zapolnitev teh vrzeli, sem tudi
               že govoril. Razblinil se je kot mehurček na soncu, ga ni nekako več, samo še kradoma
               se o njem govori. Skratka, cele vrste predpostavk, na katerih temelji ta proračun za
               leto 1998 - in to je bilo nedvoumno povedano, katere so in da so te nujen predpogoj,
               da ta proračun vzdrži - enostavno ni več. Na tem mestu se sprašujem, ali se je
               upravičeno še naprej pogovarjati o predlogu proračuna, glede na to, da pomemben del
               predpostavk enostavno ne drži več, tako kot je bilo to obljubljeno. Toliko vsebinsko
               o proračunu.</p>
               <p>Moram pa seveda reči, da je potrebno opozoriti tudi na metodološki pristop same
               priprave proračuna. Ta je namreč kljub številnim opozorilom ob obravnavi proračuna za
               leto 1997 ostal še vedno nejasen, nerazumljiv, lahko rečem, še vedno zapleten.</p>
               <p>Samo še tehnična pripomba in niti približno najbolj pomembna. Včasih je bil proračun
               objavljen v debeli knjigi, ki je nosila ime Uradni list z belimi prvimi platnicami,
               za letos smo dobili štiri, pet, šest zveščičev, nekaj prej, nekaj kasneje, skratka,
               da se prebiješ do prave informacije, to traja. Verjamem, da to ni slučajno, kajti
               manj informacij, ko bomo poslanci imeli, manj bomo spraševali, lažje bo šla
               parlamentarna procedura svojo pot, kot te si jo v vladajoči koaliciji pač
               zamislili.</p>
               <p>Seveda ste v letošnjem letu ponovno <stage>(tako kot lansko leto)</stage> razbili sredstva na
               nešteto mnogo postavk, tako da ni mogoče več slediti, koliko sredstev gre za
               sodelovanje v programu Phare, ki je še kako pomemben in eden glavnih dejavnikov, ki
               ga je Evropska unija postavila kot pomoč za izpolnitev pogojev za vstop v polnopravno
               članstvo Evropske zveze. Razbili ste jih, po vseh ministrstvih, po nešteto mnogo
               nosilcih in enostavno ugotoviti skupno številko je nemogoče.</p>
               <p>Drugo - cena vključevanja Slovenije v Evropsko unijo. Tudi to ni na enem mestu
               posebej opredeljeno. Nekateri ministri so napisali v posebnih postavkah - toliko in
               toliko sredstev rabimo za spremembo zakonodaje v smeri približevanja Slovenije
               Evropski uniji, nekateri so na to pozabili, nekateri so to skrili pod postavke
               zunanji sodelavci, pravni strokovnjaki, ne vem še kaj, skratka, ni mogoče dati ocene,
               ali je proračun naravnan proevropsko, kljub temu, da so nas polna usta približevanja
               Evropi in da nas dnevno bombardirate in izsiljujete, kako je to pomembno in hočete
               zopet izredno sejo, kjer bomo to obravnavali. Informacije o tem, da so sredstva v tej
               smeri zagotovljena, pa enostavno opozicija nima. Saj morda je vi imate. Mi,
               opozicijski poslanci je nimamo, ker nismo imeli te sreče, da bi nam vladni ministri
               razlagali v poslanskih skupinah proračun, kot so podučevali vas.</p>
               <p>Proračun ima letos tudi kar nekaj proračunskih inovacij, bom jaz temu dejal. Večkrat
               smo na delovnih telesih slišali, da so vsi proračunski uporabniki po navodilih
               ministra za finance načrtovali še določena sredstva za manjše investicije. To
               postavko najdemo pri vseh proračunskih uporabnikih. Nikjer v predloženih materialih
               jaz nisem zaznal navodila o tem, kako se lahko trošijo, kdo lahko s temi sredstvi
               razpolaga, za katere namene se lahko razpolagajo. Torej, kaj lahko zaključimo? Ne to,
               da so se rezerve povečale z indeksom 700, temveč, da ima proračun tudi skrite
               rezerve, s katerimi bo v volilnem letu zopet razpolagal minister in to delil pač po
               nekem kriteriju, ki bo gotovo strankarski, ne pa strokoven. Žal v odsotnosti meril za
               trošenje teh sredstev je to edini logični zaključek.</p>
               <p>Seveda pa bode v oči tudi linearnost, predvsem v tistem delu, ki se nanaša na
               nadziranje javne uporabe. Namreč, reči <q>"v javnem sektorju se zaposlovanje ne bo
               povečevalo in bo ostalo po stanju na dan 31.10.1997"</q>, po moji oceni ne vzdrži. Vsaj z
               vidika računskega sodišča ne, kajti to pomeni, da v tej državi ne želimo večjega in
               boljšega nadziranja javne porabe, kot ga imamo doslej. Želimo torej ribariti v
               kalnem. Zato se absolutno strinjam s tistim, kar je tu povedal dr. Antončič,
               predsednik računskega sodišča, da smo poslanci dolžni kot podlago za našo obravnavo
               vzeti predlog računskega sodišča, ker to tako izhaja tudi iz zakona, ne pa predlog,
               ki nam ga je posredovala vlada. Vsekakor pa menim, da moramo ob tem predlogu podpreti
               povečano zaposlovanje revizorjev, inšpektorjev in strokovnih kadrov, kajti nadzor nad
               javno porabo je neustrezen. Berite poročila računskega sodišča, ki nam jih pošilja v
               ta državni zbor, spremljajte obravnave in videli boste, da je to res.</p>
               <p>Hkrati pa moram priznati, da se zelo strinjam z ministrom Gasparijem, ko je dejal, da
               je potrebno pri sodiščih, ki so pred leti zahtevala višje plače in jih izsilila,
               letos biti nekoliko previden pri povečevanju sredstev. Namreč, poleg višjih plač je
               potrebno izdelati tudi normative. Bojim se, da teh ni, kajti, ko smo obravnavali, kdo
               naj določa in koliko sodnikov za prekrške, sem ministra za pravosodje vprašal, ali so
               merila in po katerih merilih se bo določal obseg sodnikov za prekrške. Tam v tistem
               delu je sicer sedel, vendar za to govornico ni prišel in ni podal pravega odgovora
               oziroma ga sploh ni podal. Tako, da pred pol leta približno teh meril ni bilo, in
               menim, da bi tokrat morali zahtevati tudi povišanje produktivnosti v tem delu.</p>
               <p>Še veliko bi bilo lahko povedanega izza te govornice o proračunu za leto 1998, vendar
               je veliko kolegov pred mano že opozorilo na preštevilna dejstva in pomanjkljivosti.
               Še veliko kolegov je za mano prijavljenih, tako da bi jaz na tem mestu zaključil,
               vendar z enim upanjem, da takšno stanje ne bo šlo več v nedogled. Upam, da bo čimprej
               resnično prišlo do javnega polaganja računov vseh nosilcev javnih funkcij in da bomo
               tudi mi poslanci, tako opozicije kot tudi pozicije, k temu pripomogli. Hvala
               lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Špiletič. Besedo ima dr. Jože Zagožen. Na razpravo naj se pripravi Ivan
               Božič.</p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p>Spoštovani gospod podpredsednik, drage kolegice in kolegi poslanci! Ko govorimo o
               državnem proračunu, je najbolj pomembno, kakšna politika izhaja iz predloga
               proračuna. Skozi proračun se zrcali neka politika. Ključno je, kako se razreže
               pogača, kakšni so medsebojni proporci, pa tudi to, odkod prihaja denar v proračun.
               Očitno je, da našo državno upravo uničujejo plače v javnem sektorju, socialni
               transferji, obresti, se pravi javni dolg ter delno tudi pokojninska in zdravstvenega
               blagajna. Delež teh sredstev je leta 1991 znašal 37% proračuna, leta 1997 pa že 63%.
               Letos pa se bo še povečal. Ta del vsa ta leta izpodriva delež za investicije, ki se
               krčijo, saj so leta 1991 znašale 16%, leta 1997 11%, sedaj pa so padle pod 10%.
               Najbolj so pa rasle plače v negospodarstvu, iz 6% na 12%, v javni upravi pa se je na
               novo zaposlilo več kot 12.000 ljudi. Znotraj javne porabe se je največ povečala
               poraba države. Tudi obresti za javni dolg so porasle od 0,8% na 3%. V napajanju
               proračuna je zelo porasel delež davkov -1991. leta je znašal 48%, sedaj pa že blizu
               60% - zmanjšal pa se je delež prispevkov za socialno varnost. Glede na načrtovano
               porabo je kot proračunskega vira premalo prometnega davka, dohodnine in davka na
               plače. Skratka, proračunski prihodki so premajhni glede na predvidene odhodke.
               Posledice so vse večje zadolževanje države in vse večji javni dolg. Bremena naše
               potrošnje s tem prelagamo na mlado generacijo. Sprašujem, ali je to strokovno
               korektno in moralno, etično oziroma pošteno. Temeljno vprašanje se torej glasi: Kje
               in kako morda povečati prihodke proračuna, da ne bo primanjkljaja in zadolževanja in
               kako racionalizirati njegove odhodke? Kaj malo slišimo v tej dvorani o uspešnosti, na
               primer davčne izterjave in o davčnih utajah, ki so marsikje postale nekakšen
               nacionalni šport. Cela zgradba proračuna sloni na predpostavki, da naj bi varčevalni
               ukrepi uspeli, če ne, se zruši koncept proračuna. To je danes skorajda že gotovo
               dejstvo.</p>
               <p>Eno merilo za oceno o tem so primerjave glede na proračunsko porabo v preteklem letu.
               Drugo merilo oziroma kriterij so dejanske potrebe posameznih resorjev in primerjava z
               državami, ki so približno tako razvite, kot je naša. Tretje pa je seveda, koliko
               proračun obremenjuje gospodarstvo in prebivalstvo. Kakšen je torej vpliv proračuna na
               gospodarsko rast. Predvsem pa je pomemben kakovostni kriterij, namreč, kakšni
               programi in v kolikšni meri se z njegovo pomočjo uresničujejo. Kako se na primer
               spodbuja izvoz, kako proračun vpliva na vse večjo neenakomernost razvoja posameznih
               regij? Na ta in na podobna vprašanja predlog proračuna za leto 1998 ne daje
               zadovoljivih odgovorov. Čuti se odsotnost aktivne razvojne politike vlade. Vtis je,
               da ta vlada s številnimi drobnimi kompromisi, popuščanji in zadovoljevanjem
               posameznih strankarskih interesov tone v proračunsko močvirje, iz katerega se bo
               težko izvlekla, še posebej, ko se bo soočila z vsemi realnostmi pokojninske
               reforme.</p>
               <p>Seveda pa se pred vsemi temi vprašanji postavlja vprašanje, kaj sploh je državni
               proračun. Poglejte, nesporno je, da ogromno narašča izvenproračunska poraba, ta, ki v
               proračunu ni zajeta oziroma evidentirana. Razne paradržavne agencije in skladi imajo
               celo vrsto prihodkov in odhodkov, ki bi morali biti zajeti v proračunu. Integralnost
               proračuna je zato le pobožna želja. Kot smo slišali na odboru za gospodarstvo, so to
               samo želje tudi samega ministrstva za finance.</p>
               <p>K obrazložitvi obrambnega dela proračuna smo na odboru za obrambo že drugo leto
               zapored prejeli pripeto nepodpisano obrazložitev finančnega načrta Slovenske
               obveščevalno-varnostne agencije, ki je označena za državno skrivnost, in zato o njej
               ne smem govoriti. Žal na seji tudi ni bilo razlagalcev. Veliko teh postavk v
               proračunu ni navedenih oziroma so zakrite. Zato mi je žal, ker nisem mogel in ne bom
               mogel vprašati, kaj pomeni na primer postavka <q>"specialni fond"</q>, ki ima načrtovana
               velika sredstva, kdo jih porablja in kdo so tisti posvečeni v Sloveniji, ki imajo
               možnost, da so seznanjeni z rezultati dela SOVE.</p>
               <p>Pri proračunu za leto 1998 gre za 13,4%-no nominalno povečanje na strani odhodkov v
               primerjavi s preteklim letom. Čeprav je v proračunskem memorandumu predvidena le
               8%-na inflacija, lahko glede na trende, ki so danes prisotni, z veliko gotovostjo
               sklepamo, da bo inflacija znašala najmanj 9%. Če bi bila v resnici samo 8%, potem bi
               šlo za okrog 5%-na realno rast proračuna. Realna rast pa bi lahko bila le tolikšna,
               kot je predvidena rast bruto domačega proizvoda. Če poleg 9%-ne inflacije upoštevamo
               še približno 3,5%-na gospodarsko rast in ne 4% do 5%, kar preveč optimistično
               predvideva proračunski memorandum, potem bi se proračun smel povečati za približno
               12,5%. Ob 13,4%-ni nominalni rasti to pomeni, da bo šlo za okrog 1%-no večjo realno
               rast, kot bi smela biti; naj spomnim, da je bila pri lanskem proračunu realna rast
               kar za 12% povečana. Zakaj bi torej ravno država imela ta privilegij, da lahko
               zapravi več, kot državljani ustvarijo, še zlasti za tako potrošne namene, kot trdi
               večina govornikov tukaj.</p>
               <p>Sam delež javnofinančnih odhodkov v bruto domačem proizvodu ostaja na ravni 46% in se
               bistveno ne povečuje, čeprav je jasno, da je 46% mnogo preveč in da nas to uvršča med
               najvišje v Evropi in da je to 50% višje od ravni Združenih držav Amerike. Tudi
               proračunski primanjkljaj se giblje na ravni 1%, kolikor so od nas zahtevale
               mednarodne finančne ustanove, vendar je še vedno mnogo prevelik; zaskrbljujoči so
               zlasti razlogi za njegov nastanek. Ob tem naj omenim, da je minister Gaspari pred
               časom dejal, da bo odstopil, če bo primanjkljaj znašal več kot 0,5% bruto domačega
               proizvoda. Opazen je tudi velik razkorak med proračunskim memorandumom, ki vsebuje
               ciljni razvojni scenarij in strategijo približevanja Evropski zvezi, na eni strani in
               med predlogom proračuna na drugi strani. Očitno so tudi v sami vladi torej stvari
               precej zmedene. Če gledamo številčne kazalce same zase, predlog proračuna morda niti
               ni tako zaskrbljujoč, vendar ne smemo pozabiti, da smo nedavno sprejeli izjemno velik
               proračun za leto 1997, kar kaže številke v povsem drugačni luči. Leta 1996 je bil
               načrtovan proračun 530 milijard, realiziran je bil sicer po rebalansu v višini 608
               milijard, letos pa je načrtovan 843,7 milijard. Če torej gledamo načrtovane
               kategorije, potem se je dveh letih povečal za 314 milijard tolarjev ali za 160%.</p>
               <p>Letošnji proračun predvideva tudi 11,5 milijard prihodkov iz naslova prodaje
               državnega premoženja in bi bilo potrebno tudi to bolj natančno pogledati, namreč,
               katera sredstva in kje misli država prodajati, se na ta način nekako dezinvestirati
               in poplačati stroške uradništva. Precej se povečuje tudi delež davkov in kazni, pa
               tudi delež dohodnine, na primer iz 134 na 150 milijard. Dokaj se povečujejo sredstva
               za investicije v energetiki, z 2,6 na 5,7 milijard, in za investicije pri železnici,
               s 3,7 na 6 milijard. Seveda pa so znatna sredstva namenjena tudi za sanacijo
               železarstva, kar pa bo samo delno zamašilo finančno luknjo, skoraj nič pa ne bo
               prispevalo k nadaljnjemu razvoju.</p>
               <p>Nekaj drugega od investicij so gotovo tudi razne subvencije, kjer gre denar v glavnem
               za izplačevanje plač, torej ta denar v gospodarstvu ni razvojno naravnan. Tako je
               enotno mnenje gospodarstvenikov, da je bore malo denarja ostalo za pospeševanje
               razvoja, pravega razvoja v gospodarstvu. Gospodarska ministrstva so sicer prejela
               sorazmerno ugodne deleže sredstev, če jih primerjamo z drugimi resorji, vendar jih je
               še vedno premalo za razvoj novih trgov, tehnologij, za izobraževanje in podobno.</p>
               <p>Slovenska razvojna družba praktično ni prisotna v tem proračunu. Za resnični razvoj
               ostane ministrstvu za gospodarske dejavnosti le okoli 1 milijarde tolarjev. Del
               sredstev tega resorja so tudi obresti, ki so bile sem prenesene iz ministrstva za
               finance in tako se umetno napihuje del sredstev za podporo gospodarstvu. Opazno je
               tudi premajhno sodelovanje med posameznimi resorji, ni torej celovitih in usklajenih
               razvojnih konceptov. Zlasti bode v oči neustrezno spodbujanje izvoza, prav tako je
               premalo pozornosti namenjene skladnejšemu razvoju regij. Vlada bi morala državnemu
               zboru posredovati program investicijskih projektov, ki se financirajo iz proračuna,
               opredeliti bi morali njihov prioritetni vrstni red in dinamiko izvajanja.</p>
               <p>Prav tako je nesprejemljivo, da so posamezne postavke, zlasti pri cestnem programu,
               prikazane v globalnih številkah in je prepuščeno volji ministrstev, komu in koliko
               jih bodo dodelili. To je v nasprotju s sodobnimi proračunskimi načeli in metodami, za
               katere sta značilna transparentnost in integralnost. Odsotnost jasne in pregledne
               metode tudi onemogoča učinkovito kontrolo, kar je bil morda celo namen sestavljavcev
               predloga proračuna.</p>
               <p>Slovensko gospodarstvo kot celota še vedno posluje z izgubo, ki se še celo povečuje.
               Namesto, da bi ga proračun razbremenjeval, mu jemlje razvojni zagon. To je napačen
               gospodarski koncept oziroma odsotnost pravega ali vsakršnega koncepta včasih. Vtis
               je, da je velik del proračuna predvsem rezultat merjenja moči v vladni koaliciji in
               kupovanja najrazličnejših političnih zaveznikov in podpornikov. Če bi hoteli takšen
               proračun sprejeti, bi ga vsekakor morali prej temeljito spremeniti in dopolniti, za
               kar pa je seveda malo upanja, saj ni bil sprejet noben od več 100 opozicijskih
               amandmajev. Ko smo že pri političnih zaveznikih, naj omenim še nekega manjšega, na
               videz manjšega zaveznika, ki pa ima veliko moralno moč. Čudim se, zakaj že osmo leto
               zapored kljub obljubam z vseh strani ni bilo vsaj nekaj drobiža namenjenega tudi
               sofinanciranju Združenja žrtev komunističnega nasilja, ali pa se tudi vlada boji
               priznati, da te žrtve sploh obstajajo.</p>
               <p>In čisto na koncu, vem, da je pozen čas, da tema okoli proračuna za marsikoga ni
               zanimiva, čeprav gre za vrhunsko politiko. Prava politika je samo proračun, vse
               ostalo ni to. Vidim, da tudi dostikrat tukaj govorimo stenam, kot danes, tudi
               televizija je odšla iz dvorane, tako da vse te besede ostajajo dostikrat samo bob ob
               steno. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala lepa, dr. Zagožen. Besedo ima gospod Ivan Božič. Pripravi naj se za razpravo
               Franc Pukšič.</p>
            </sp>
            <sp who="SDZ2:BožičIvan">

               <speaker>IVAN BOŽIČ:</speaker>

               <p>Hvala lepa, gospod podpredsednik! Delim mnenje mojega predgovornika. Mislim, da je
               res sprejemanje proračuna glavno dejanje parlamenta. Če nimamo proračuna, je težko
               delati, proračun je pa tudi odsev urejenosti in zakonitosti neke države.</p>
               <p>O uvodnih mislih k proračunu je bilo danes že toliko povedanega, da jaz ne bom več
               <q>"nakladal"</q>. Bom pa povedal tiste stvari, ki se mi zdijo, da v predlogu proračuna niso
               dobro urejene. Menim, da bi jih bilo treba še drugače postaviti, mogoče bolj doreči
               in tudi opozicijo kaj upoštevati pri sprejemanju končnega besedila proračuna za leto
               1998.</p>
               <p>Najprej bi nekaj rekel o proračunu za občine. Proračun za občine je povišan samo za
               3%. Zelo malo. Rekli smo, da je proračunska rezerva povišana za 752%. To pomeni nekam
               čudno razmerje. Drugo. Željo, ki smo jo že lani postavili, ki o njej govori vsak,
               kadarkoli govorimo o proračunu, da bi za eno tretjino procenta porasel proračun za
               občine v skupnem proračunu države. Tudi to ni bilo upoštevano. Res je, da ima
               ministrstvo za finance povišan proračun le za 7%, ampak mislim, da bi te 3% morali
               spremeniti na 15%, torej petkrat večji procent bi moral biti, še posebej glede na to,
               če pomislimo, da je letos volilno leto. Kako bodo gledale nove občine oziroma tisti,
               ki računajo na nove občine, če se pa realno proračun za občine zmanjšuje.</p>
               <p>Drugo, kar bi rad povedal in je tudi bilo za to govornico, če sem prav štel, danes
               trikrat omenjeno - Phare programi. Dajmo enkrat izpolniti, torej vlada naj izpolni
               zahtevo opozicije, da se da poročilo, kaj se je po Phare programih res naredilo. V
               naši občini, torej na Primorskem, imamo veliko teh programov ob meji z državo
               Italijo. Noben program ni bil realiziran. Koliko časa nas bo Evropska unija še
               tolerirala, da bomo lahko imeli obljubljena neka sredstva, nič pa se ne bo zgodilo.
               Mislim, da ni lep ugled države, da ne moremo nečesa narediti.</p>
               <p>Drugo, kar bi rad povedal, je v zvezi s kmetijstvom. Tudi lani, ko sem govoril maja
               meseca oziroma malo prej, sem rekel, da nas je več, ki se zanimamo za podeželje in
               tudi za samo kmetijstvo, ampak podatki, ki jih imamo v letošnjem proračunu, ne
               govorijo v prid kmetijstvu. V skupnem deležu proračuna države je bilo kmetijstvo
               1991. leta obseženo s 3,7%. Nato je ta delež padal in je bil najnižji 1994. leta,
               2,6%, lani 3,1% in letos 3,2 %. To se pravi, da še nismo dosegli tistega, kar smo
               imeli nekoč ob začetku te naše nove države. To, kar se je nekajkrat govorilo za to
               govornico danes - proračun tudi v kmetijstvu gre v tisto smer, da ni razvojno
               naravnan. 1993. leta je bilo za subvencije v kmetijstvu 58,6%. Nato je to začelo
               padati. Najnižji delež je bil 1996. leta, 41%, lani 46,9% in letos 44,6%. Še slabše
               je pravzaprav tudi z investicijami; 1993. leta je bilo denarja za investicije v
               kmetijstvu 9,7%, najmanj 1996. leta, 6,6%, lani se je še zmanjšalo, na 4,8%, in letos
               je v proračunu 4,4%. Mislimo, da bo treba, na tem področju kaj več narediti.</p>
               <p>Drugo posebno vprašanje imam glede krajevnih cest in krajevnih poti. Tudi to je bilo
               nekajkrat že za to govornico omenjeno. Lani je v tej dvorani ta parlament sprejel
               zakon o javnih cestah. V njem so krajevne poti dodeljene ministrstvu za okolje in
               prostor. Ne lani ne letos pa o tem v proračunu ni sledu.</p>
               <p>Pri ministrstvu za promet in zveze bi rad opozoril na dve stvari. Prva je tista, na
               katero sem opozoril že lani - nacionalni program razvoja slovenskih železnic.
               Železnica, železniška proga Jesenice-Nova Gorica-Sežana je v nacionalnem programu,
               vlada pa je v proračun že dve leti ni dala. Mislim, in obljubljeno mi je bilo, da bi
               bil čas, da mi nekdo odgovori, zakaj se to ne zgodi.</p>
               <p>Drugi del je, kar je napovedal že moj predhodnik, gospod Demšar. Najprej smo dobili
               Poročevalca, v katerem so bile opisane ceste z ničlami, kaj se bo letos gradilo, in
               skupno številko. Potem smo na odboru za infrastrukturo govorili in sprejemali program
               direkcije za državne ceste in nato zopet dobili od vlade poročilo, s katerim nisem in
               je najbrž tudi malokdo zadovoljen. Pravi tako: <q>"K našemu dopisu, številka 419, iz
               leta 1997, z dne 11.12.1997, vam pošiljamo investicijske namere proračunskih
               uporabnikov, kot prilogo k predlogu proračuna Republike Slovenije za leto 1998."</q>
               Zadnji odstavek se začne v tabelah, kjer so prikazani podatki, ki so jih posredovali
               posamezni proračunski uporabniki. Da bi ne bilo napačnega razumevanja, prosim, da bi
               dobili pisno mnenje, katere tabele so tiste, ki jih lahko zagovarjamo in o katerih
               bomo govorili. To govorim tudi zaradi tega - pri nas smo imeli lani ob volitvah
               predsednika države praktično stavko ljudi v Baški grapi, ker se ceste, ki so bile v
               programu, s Petrovega Brda proti Škofji Loki niso gradile. O teh cestah v Poročevalcu
               ni ničesar oziroma je ničla. Program direkcije za državne ceste je 50 milijonov in v
               poročilu vlade je spet nič! Želim vedeti, ker na kateremkoli sestanku, kjer bom, bi
               rad ljudem odgovoril na vprašanje, ali se bo ta cesta res zgradila in ali jo imamo
               namero sploh začeti urejati.</p>
               <p>In še eno zadevo bi rad povedal, ki sem jo tudi lani dvakrat za to govornico. Pred
               sedemnajstimi leti smo v Mostu na Soči gradili osnovno šolo. V temeljih šole so
               odkrili ostanke halštatske hiše, hiše iz železne dobe. Lepo. Ampak, slabo zaradi
               tega, ker je bila potem gradnja ustavljena in še sedaj, po sedemnajstih letih, je
               proračunska postavka za nadaljevanje gradnje tretje faze te šole prazna. Do kdaj bo
               to? Če bo leta 1999. šolski tolar usahnil, potem, kako bomo s šolo nadaljevali.</p>
               <p>In še na nekaj bi zelo rad opozoril. V materialih, ki ste jih dobili v odboru za
               šolstvo in šport, je zapisano tudi, da se financirajo te investicije, osnovnošolski
               prostor, iz sredstev za izravnavo občinskih proračunov. In v teh postavkah je v drugi
               prioriteti tudi ta šola s postavko 0. Ali je res treba, da se šole gradijo šele iz
               proračunske izravnave? Ali ni že osnovni izračun za proračun občine potreben, da bi
               vedeli, da bomo tako šolo gradili? Da se nam ne bo zgodilo tako, kakor se je lani 18.
               decembra, ko smo zvedeli, da bomo dobili manj denarja za socialno varstvo občanov,
               kot pa je bilo poprej v planih dogovorjeno. Upam, da bomo po teh vprašanjih in
               odgovorih, ki jih pričakujem, lažje pripravljali amandmaje na sedanji predlog
               proračuna. Do takrat je pa tak proračun bolj slab. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Božič. Tu so se v predsedstvu odločili, da razprave gospoda Pukšiča
               danes ne bi uvrstili. <stage>(Glas iz ozadja: Zakaj ne?)</stage> Zato, ker je napovedal enourno
               razpravo in jo bo imel jutri. Besedo dajem gospodu Jakobu Presečniku.</p>
            </sp>
            <sp who="SDZ2:PresečnikJakob">

               <speaker>JAKOB PRESEČNIK:</speaker>

               <p>Hvala lepa, gospod podpredsednik! Torej, upam, da bom dobil od gospoda Pukšiča vsaj
               za kavo, ker sem ga rešil, da ne bo govoril, kot je rekel kolega, pred prazno, ampak
               mislim, da ni prazna dvorana. Torej, bom kljub temu vskočil in obljubljam, da bom
               prej kot do 18.00 končal. Torej, gospe in gospodje, gospod podpredsednik! Jaz ne bom
               o proračunu dosti govoril, vse se bo pa seveda nanašalo na proračun. Torej, v začetku
               bi rekel to, kar je bilo že danes nekajkrat rečeno, da smo včeraj, mislim da včeraj,
               datum 19.1. in gospod Božič je ravnokar tudi razlagal, dobili elaborat iz vlade, ki
               se imenuje Investicijske namere proračunskih uporabnikov. Jaz mislim, da bi bilo
               boljše, da službe vlade ali vlada tega elaborata ne bi poslala v parlament, ker
               takšen, kot je, trdim, da je neuporaben. Prvič zato, ker v njem niso številke, ki so
               bile obravnavane, ki so bile objavljene prvič v Poročevalcu, in drugič, ki so bile
               obravnavane na posameznih odborih. In pa tretjič, ker seveda ne ustreza temu, kar
               piše uvodoma, da so to investicijske namere države Slovenije pri proračunskih
               uporabnikih v letih do 1997, 1998 - do sem bi še nekako držalo, razen seveda te
               pripombe na leto 1998. Naprej 1999, 2000, 2001, nad 2000 so pa v glavnem tako same
               ničle. Razen, če seveda nekdo misli - bom dal samo primere, ne vem, da je na
               področju, bom rekel pri ministrstvu za promet in zveze vzdrževanje mostov, da bodo
               vsi mostovi letos tako urejeni, da od letos naprej ne bo treba nobenega vzdrževanja,
               da bo na področju okolja in prostora, da bodo letos opravljene vse investicije za
               naslednjih 7 let, ker so v vseh postavkah, torej kumulativno za okolje in prostor v
               vseh letih od letos naprej same ničle. To se pravi, to seveda ni res in zaradi tega
               mislim, da tak elaborat, ki je prišel v parlament, da prej škodi kot koristi. Te
               zadeve, ki jih je pa prej gospod Božič omenil, to se pravi neskladnost s posameznimi
               elaborati oziroma tabelami, je treba pa, mislim da v najkrajšem času odpraviti. To je
               o tem.</p>
               <p>Drugo mislim, da je v - kar se tiče samega proračuna - da je še vedno premalo
               poudarka na skladnejšem regionalnem razvoju. Mislim, da je pred nami velika naloga,
               da sprejmemo ta zakon enkrat končno in da ga do konca dorečemo, da pa seveda tudi z
               intervencijami itd. na podeželju pomagamo k temu skladnejšemu razvoju. V nasprotnem
               primeru se bo nadaljevala seveda tendenca pritiska na mesta, predvsem na Ljubljano,
               pritisk na stanovanja posledično v Ljubljani, nemogoče prometne razmere v okolici
               mest, to se pravi bomo gradili in stanovanja in poslovne prostore in prometne
               povezave, to se pravi izboljševali stalno razmere v teh večjih naseljih, predvsem v
               Ljubljani, in bo pritisk tudi ljudi na preseljevanja ali prisiljevanje v mesta še
               čedalje hujši.</p>
               <p>Tretje področje - par stvari bi samo rekel in s tem bom tudi zaključil - področje
               infrastrukture in okolja. Večkrat je že bilo rečeno, da imamo nekatere nacionalne
               programe, ki jih delno izvajamo, predvsem v mnogih primerih jih seveda zaradi
               finančnih težav ne izvajamo. Nekatere moramo seveda nujno sprejeti; tudi zakonodaja
               jih nalaga, zakon o javnih cestah na primer. Imamo nacionalni program o železniški
               infrastrukturi itn. Vendar poudaril bi, da nacionalni programi seveda problematike ne
               rešujejo. Potrebni bodo seveda drugi viri financiranja in pa drugi načini
               investiranja, in to mislim, da je treba v državi doreči, sicer nam tudi nacionalni
               programi ne bodo prav nič pomagali oziroma bomo vsako leto ali vsakih par let te
               nacionalne programe pač ustrezno korigirali.</p>
               <p>Naprej, mislim, da je tudi na področju vodnega gospodarstva to ministrstvo oziroma
               vlada prisluhnila v letošnjemu letu in je začela vlagati v vodno gospodarstvo. Spet,
               če bi se malo ironično vrnil na ta dokument, je spet že letos kar konec in to se
               pravi naprej ničle; ampak verjamem, da seveda ne bo tako, ker ta dokument ni vreden
               praktično nič. Problematika stanovanjskega gospodarstva in pa problematika ravnanja z
               odpadki v sklopu nacionalnega programa varstva okolja - sicer, dokler tega ne
               sprejmemo in se ne začnemo o tem tudi pogovarjati in najdemo tudi ustrezne, kot sem
               že prej rekel, načine, vire financiranja in druge načine investiranja - bodo seveda
               na teh sklopih še vedno problemi. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Presečnik. Držal si besedo. Kolegice in kolegi, predlagam, da danes
               zaključimo sejo. Imamo še 12 razpravljavcev. Upam, da bo jutri šlo hitreje. Jutri
               nadaljujemo ob 10.00 uri. Hvala. Nasvidenje. <stage type="time">(SEJA JE BILA PREKINJENA 21.
                  JANUARJA 1998 OB 17.50 URI.)</stage>
               </p>
            </sp>
         </div>
      </body>
   </text>
</TEI>