<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Izredna-16-1997-11-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|7B74ADE42E95A240C125656000377771</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=7B74ADE42E95A240C125656000377771</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Izredna-16-1997-11-26.DZ" n="16">
               <name>Izredna</name>
               <date when="1997-11-26"/>
            </setting>
         </settingDesc>
         <particDesc>
            <listOrg>
               <org xml:id="Izredna-16-1997-11-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 16. izredne seje</stage>
            <stage type="date">(26. november 1997)</stage>
            <stage type="chairman"> Sejo sta vodila Janez Podobnik, predsednik državnega zbora in Miroslav Luci,
            podpredsednik državnega zbora. </stage>
            <stage type="time"> Seja se je pričela ob 10.14 uri.</stage>


            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 16. izredne seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Štefan Klinc od 12.00 dalje, Miran Jerič od 14.00 ure dalje,
               Lojze Peterle, Ivan Kebrič za dopoldanski del seje, Maria Pozsonec, Ana Majda
               Kregelj-Zbačnik in gospod Petan za popoldanski del seje.</p>
               <p>Prosim, da ugotovimo navzočnost v dvorani. Prisotnih je 64 poslank in poslancev.
               Državni zbor je sklepčen in lahko odloča.</p>
               <p>Na sejo sem vabil predsednika Vlade Republike Slovenije in člane vlade in
               predstavnike Urada predsednika Republike Slovenije, predstavnika Državnega sveta
               Republike Slovenije, predstavnika ustavnega sodišča, predstavnika računskega sodišča,
               predstavnika varuha človekovih pravic, guvernerja Banke Slovenije, generalnega
               direktorja Zavoda za pokojninsko in invalidsko zavarovanje, generalnega direktorja
               Zavoda za zdravstveno zavarovanje Slovenije. Vse lepo pozdravljam.</p>
               <p>Sejo bomo pričeli z včeraj prekinjeno obravnavo 1. točke dnevnega reda, to je
               predloga proračuna Republike Slovenije za leto 1997 ter nato prešli na obravnavo
               preostalih točk po dnevnem redu dalje.</p>
               <p>Prehajamo na <title>1. TOČKO DNEVNEGA REDA - PREDLOG PRORAČUNA REPUBLIKE SLOVENIJE ZA
                  LETO 1997.</title> Včeraj je poslanska skupina Slovenskih krščanskih demokratov
               zaprosila za odmor. Ali želi predstavnik poslanske skupine besedo? Besedo ima vodja
               poslanske skupine gospod Mozetič. Prosim.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa za besedo, gospod predsednik. Spoštovane kolegice, spoštovani kolegi!
               Spoštovani predstavniki vlade, ki kaže, da se je večinsko utrudila in je danes tukaj
               ni, čeprav sprejemamo akt, ki je res, da že na zaključku tega leta in bo veljal za to
               leto za nazaj, vendar mislim, da bi ravno zaradi tega, ker je vlada odgovorna za to,
               morala biti tukaj navzoča. Mislim, da bi bilo koristno, da bi parlament vsaj za
               kazen, če ne zaradi drugega, zahteval, da sedi tukaj in razlaga, kaj je storila in
               česa ni storila.</p>
               <p>Samo za osvežitev spomina. Včeraj smo zahtevali odmor, da bi proučili dve vprašanji,
               ki sta se pojavili in ki vladajočo koalicijo, jasno, ne zanimata. Vendar ti pomembni
               vprašanji sta:<gap n="..."/></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Prosim za mir v dvorani, kolegice in kolegi!</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>To je bila izjava spoštovanega kolega iz vladajoče stranke, da se je koalicija
               dogovorila, da bo proračun, ki ga bo sprejela, razporejala drugače, kot bo sprejet v
               parlamentu, vsaj kar se tiče postavke, ki je bila včeraj sporna. In drugo, izjavo
               finančnega ministra, ki je povedel, da je vlada že sprejela sklep, da bo drugače
               razporejala določene postavke v proračunu, ki še ni sprejet. Torej sprejela je sklep
               že pred tem, ko proračun še ni sprejet. Mislim, da ste tukaj, kot sem že včeraj
               rekel, dve temeljni vprašanji, ki terjata odgovor in odvisno tudi od tega odgovora,
               bo pomembno to, v katero smer misli ta vladna koalicija in ta vlada voditi to našo
               državo. Vprašanje je, glede na to, da je bilo tukaj na tej govornici, ko se je
               zagovarjalo, da je potrebno sprejeti takšno postavko, da je dogovor koalicije že
               drugačen. Kaj pomeni to? Ali to pomeni, da je dogovor koalicije več kot zakon ali
               proračun, ki ga sprejme državni zbor. Torej, državni zbor, vi kar sprejmite nek
               zakon, sprejmite proračun, mi se v koaliciji tako ali tako lahko dogovorimo drugače
               in ker se bomo dogovorili drugače, bomo tudi drugače delali. Kaj delamo, je naša
               stvar, stvar vlade in vladne koalicije. To kaže na odnos in stališče, ki ga ima naša
               vlada in naša vladna koalicija do parlamenta in ga na ta način spreminja v debatni
               klub ne posebno velikega nivoja. To kaže tudi na to, da koalicija misli, da vlada
               misli, da ne glede na to, kaj je v parlamentu sprejeto, da ona lahko dela drugače, da
               jo zakoni ne zavezujejo, da jo proračun ne zavezuje. Če uporabljam nekaj stavkov v
               resoluciji, ki se v zadnjem času dosti citira, namesto diktature ene stranke,
               diktatura dveh ali treh, torej namesto totalitarizma, oligarhija, namesto spoštovanja
               ustave in zakona - samovolja vladajočih. To ni pravna država.</p>
               <p>In drugo vprašanje, ki je bilo tukaj, ki se je postavilo vsaj nam, je tudi zelo
               pomembno. Glede na izjavo ministra - mi sklepa vlade nismo dobili na klop - da je
               vlada že sprejela, da bo drugače ravnala, ne glede na to, kako bo sprejet proračun.
               Torej že v naprej je vlada napovedala s svojim sklepom, ki ne temelji na zakonu.
               Citirala je sicer člen zakona, vendar iz tistega člena zakona nikakor ne more
               izhajati tak sklep, kot ga je tukaj citirala. Ta zadeva posega spet v drugo temeljno
               vprašanje vsake pravne države ali pa vsake države, ki hoče biti pravna. To je
               vprašanje delitve oblasti na zakonodajno in izvršno. Jasno je, vsaj študentom prava,
               in to že prvega letnika prava, ne pa naši vladi in vladnim poslancem, da sme akte
               parlamenta, zakone, proračun, sklepe, spreminjati le parlament sam, da ni drugega, ki
               bi to smel storiti, najmanj pa dogovor koalicije ali da bi to smela storiti vlada
               sama. Toda naša vlada, njeni poslanci to gladko povozijo in pohodijo in na ta način
               napadajo temelje demokratične in pravne države.</p>
               <p>Odgovore sem poskušal najti tudi v literaturi, tudi od nekaterih tujih pravnih
               ekspertov. Ko sem hipotetično postavil vprašanje, kaj bi se zgodilo, če bi pri njih
               prišlo do takih problemov, so me samo z dodatnimi vprašanji spraševali, kaj to sploh
               je. Ali je to sploh mogoče? Hitro sem odnehal, ker sem se ustrašil, da bi dobil zelo
               jasen odgovor: <q>"Pa saj vi niste pravna država"</q>. Ta odgovor bi bil pa v nasprotju tudi
               delno s tistim, kar je napisano v Agendi 2000, kjer kljub vsemu pravijo, da smo
               pravna država. Ampak sedaj se vprašajmo mi sami tukaj, ni treba spraševati ljudi
               zunaj, vprašajmo se mi tukaj v tem parlamentu, ali smo res pravna država, ali res
               hočemo spoštovati osnovne principe pravne države. Princip delitve oblasti, princip,
               da tisto, kar pripada parlamentu kot zakonodajnemu telesu sme delati samo parlament
               in ko je sprejeto, je potem to veljavno tudi za vlado, pa čeprav ima v tem parlamentu
               še tako veliko večino. To so temeljni principi, ki veljajo v vsaki pravni državi.</p>
               <p>Konkretno še o amandmaju, ki je sprožil vsa ta vprašanja in vsa ta razmišljanja, ki
               se tiče tega, da bi vendar v proračunu zagotovili za slovenske manjšine v vseh treh
               državah in za Slovence po svetu neko vsoto, ki bi zagotovila vsaj minimalno
               preživetje tem manjšinam. Poglejte, v preteklosti je v glavnem, mislim, da v tem
               parlamentu in v teh sobanah te zgradbe državnega zbora je odnos do manjšin bil kljub
               vsemu soglasen, nestrankarski in tudi - vsaj po govoricah sodeč - ta parlament ima
               enak odnos. Vendar se pa dogodi to,da vlada predlaga pri manjšinah proračun, ki je
               bistveno nižji od lanskega. Ne upošteva niti inflacijskega zmanjšanja vrednosti tega
               denarja.</p>
               <p>Mislim, da bi bilo koristno in pametno, da ponovno razmislimo o tej zadevi in da
               soglasno sprejmemo tisto, kar zatrjujemo, da je naše stališče do Slovencev v
               zamejstvu in pa v zdomstvu, za Slovence po svetu, in nenazadnje tudi pojavljal se je
               tukaj ugovor, da je kulturni dom v Pliberku problematičen, da se sedaj tako ali tako
               nič ne da storiti. Lahko bi sledili zgledu deželne vlade južne Tirolske, kjer je
               avstrijsko-nemška manjšina - njihov deželni zbor je v teh dneh, ko mi tukaj
               razpravljamo ali bo dovolj toliko, kot je vlada namenila, ali bi bilo potrebno kaj
               več, namenila kot pomoč za dograditev tega kulturnega doma v Pliberku 200 milijonov
               lir. Torej manjšina ve, kaj druga manjšina potrebuje. Upam, da bomo tudi Slovenci, ki
               živimo tukaj doma, začutili potrebo - mislim, da smo jo že začutili - naših rojakov,
               ki živijo izven državnih meja Slovenije, da potrebujejo našo pomoč. Da potrebujejo
               našo pomoč zato, da ohranijo tisto svojo bitnost in da ohranijo tisto, kar so. Torej
               poleg teh pravnih problemov, ki so se pojavili in mislim, da so temeljni v tej
               državi, ne samo ti, ampak še marsikakšen drugi, če hočemo res biti v resnici pravna
               država, je tukaj v konkretnem primeru tudi vprašanje resnosti, vprašanje držanja
               danih besed, vprašanje, ali resno mislimo tisto, kar govorimo ali resno mislimo, da
               so Slovenci, ki živijo izven naših meja, tudi Slovenci. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Mozetiču, ki je pojasnil stališče poslanske skupine.</p>
               <p>Torej smo pri glasovanju, pri postavki 1812 - Urad Republike Slovenije za Slovence v
               zamejstvu in po svetu. Na to postavko je vloženih 12 amandmajev. Prvi amandma je bil
               že izglasovan. Sedaj smo pri možnosti, da poslanke in poslanci obrazložijo svoj glas
               za drugi amandma. Razpravo smo pa že zaključili in tudi včeraj na predlog, da se
               ponovno odpre, se državni zbor za to ni odločil. Torej smo pri obrazložitvi glasov.
               Sprašujem, če želi še kdo obrazložiti svoj glas za drugi amandma.</p>
               <p>Gospod Čeligoj in gospod Rejc. Tudi vlada lahko objasni svoj glas do amandmaja.
               Lahko mu nasprotuje.</p>
               <p>Gospod čeligoj.</p>
            </sp>
            <sp who="SDZ2:ČeligojVladimir">

               <speaker>VLADIMIR ČELIGOJ:</speaker>

               <p>Hvala lepa. Spoštovani! Glasoval bom za amandma, ki ga je predlagala komisija za
               Slovence v zamejstvu in po svetu.</p>
               <p>Zakaj? Pred kakšnim dobrim mesecem sem bil na Bazovici in sem srečal možaka, ki mi
               je zastavil naslednje vprašanje: <q>"Nam boste kaj pomagali ali ste nas odpisali?"</q> Tako
               se je namreč glasilo njegovo vprašanje. Občina Ilirska Bistrica, iz katere sam
               prihajam, je pobratena že 17 let z občino Devina Brežina. Kaj pomagajo vsa lepa
               srečanja in prijetni obiski, če matična država Slovenija za slovenske zamejce ne da
               tistih prepotrebnih sredstev za normalen razvoj in pa življenje kulturnih in športnih
               društev v zamejstvu. Da se ne bodo zamejci počutili odpisane, bom glasoval za
               predlagani amandma. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospodu Čeligoju. Besedo ima gospod Rejc.</p>
            </sp>
            <sp who="SDZ2:RejcIzidor">

               <speaker>IZIDOR REJC:</speaker>

               <p>Spoštovani gospod predsednik, gospe in gospodje! Glasoval bom za ta amandma številka
               2, ki omogoča oziroma naj bi v računskem delu za leto 1997 omogočil Slovencem v
               zamejstvu in po svetu 490 milijonov tolarjev. Ta hip in včeraj zagotovo zremo neki
               trdi resnici v obraz. Namreč resnici, v kateri ugotavljamo, kako smo indiferentni in
               nič nas ne briga, kaj se dogaja z asimilacijo naših ljudi v zamejstvu in po svetu. Ko
               gledam sprejemanje proračuna za tekoče leto in tudi vse tisto, kar smo poskušali, da
               bi ta proračun imel in imel predvsem v smislu urejevanja nekih temeljnih problemov,
               ki so, potem mi je jasno, da pri nas v vladi in pri tistih, ki to vlado zagovarjajo,
               ne obstaja nobeden ponos. Nobenega ponosa ni na to, da se naši ljudje v zamejstvu in
               po svetu trudijo, skušajo biti lojalni državljani, si prizadevajo, skušajo vzgajati
               mladi rod in prenašati to slovenstvo v prihodnje čase.</p>
               <p>Na tak način jim na glas povemo, da vi delajte po svoje, mi pa po svoje. Ker če
               vlada s takim proračunom in na tak način, kot se je sedaj odzvala in seveda kakršen
               pristop ima, to se pravi, da niti domače državljane ne obravnava, kot se spodobi, in
               da se v bistvu ne meni niti za gospodarske rasti niti za določene premise, ki jih je
               treba doseči, potem je jasno, da je to toliko huje z zamejci, ki jih puščajo v
               čakalnici slovenskega proračuna in če bo, bo, če pa ne bo, pa ne bo. Tako da gledamo
               tej trdi resnici v obraz, ki je neizprosna. To se pravi, da je slovenski državi,
               praktično večjemu delu, vseeno, kaj se dogaja na oni strani meje. Nekaj za
               <q>"ubogajme"</q>, kot se temu po domače reče, bomo dali ali pa naj bi dali, sicer se pa naj
               trudijo po svoje in seveda, če bodo uspeli, bodo uspeli, če pa ne, se pač mi za to ne
               bomo <q>"sekirali"</q>. Zaradi tega, kot pravim, opozarjam na temeljno vzdušje, ki je in ki
               ne omogoča, da bi se najbolj osnovne reči uredile, ki vpijejo in kličejo na pomoč,
               zaradi tega bom tudi podprl ta drugi amandma, ki ga je dala komisija. Hvala lepa.
           </p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Rejc. Želi še kdo obrazložiti svoj glas? <stage>(Ne želi.)</stage> Obrazložitve glasu
               potem zaključujem in prehajamo na glasovanje. Ugotovimo sklepčnost!</p>
               <p>Kdo je za drugi amandma, ki ga predlaga Komisija za odnose s Slovenci v zamejstvu in
               po svetu? <stage>(29 poslancev.)</stage> Je kdo proti? <stage>(38 poslancev.)</stage></p>
               <p>Amandma pod 2. točko ni bil sprejet.</p>
               <p>Prehajamo na glasovanje o amandmaju pod 3. točko, ki ga predlagata poslanca Benjamin
               Henigman in Demšar Vincencij. Ugotovimo sklepčnost! <stage>(59 prisotnih.)</stage></p>
               <p>Kdo je za ta amandma? <stage>(21 poslancev.)</stage> Je kdo proti? <stage>(36 poslancev.)</stage></p>
               <p>Amandma pod 3. točko ni bil sprejet.</p>
               <p>Prehajamo na glasovanje za amandma pod 4. točko, ki ga predlaga poslanska skupina
               Socialdemokratske stranke Slovenije. Ugotovimo sklepčnost! Svoj glas bo obrazložil
               gospod Ivo Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik. Malo žalosten bom obrazložil svoj glas, glede na to,
               kar se je pravkar zgodilo.</p>
               <p>Sicer pa tako. Ko sem danes prebral oziroma pregledal današnje časopisje, sem
               pravzaprav videl, kakšen odnos imamo do Slovencev v zamejstvu in po svetu. To je
               katastrofa, to je žalostno! Veste, zdaj vam moram nekaj povedati. Italijanski
               <q>"Piccolo"</q> ima eno stran vsak dan, ki je namenjena manjšini onstran meje. Danes sta
               <q>"Delo"</q> in <q>"Dnevnik"</q> komaj omenila, kot da je bil tam nek zaplet. Kaj se je tu
               dogajalo včeraj, ne boste nikjer prebrali - in to je žalostno! Če je kje potreba, da
               bi imeli konsenz, konvergenco v tem državnem zboru, je ravno ta segment, so Slovenci
               po svetu in v zamejstvu. Veliko ste govorili, posebno vi, tu na tej strani, posebno
               LDS, kako je potrebno pri zunanji politiki doseči konsenz, kako moramo imeti
               vsenacionalni pristop k temu. Toliko bolj bi ga morali imeti pri Slovencih! Vi ste
               danes te Slovence izdali. Torej, moj amandma, ki sem ga jaz vložil, bi lahko pogojno
               umaknil, če bi bil sprejet prejšnji amandma. Zato sem tudi vse to omenjal. Tu piše:
               Komisija za odnose s Slovenci v zamejstvu in po svetu vsebinsko povzema v svojem
               amandmaju, ki pa ni bil sprejet, zato je Ivo Hvalica v imenu poslanske skupine SDS na
               seji komisije napovedal umik amandmaja, zaradi česar se komisija do amandmaja ni
               opredelila. Ni se opredelila zaradi tega, ker sem predpostavljal, še vedno sem bil
               toliko naiven, da bo sprejet amandma komisije! Ker verjamem v komisijo, v komisijo,
               ki je pluralno sestavljena s po enim predstavnikom, članom iz vsake poslanske
               skupine. Ne! Torej, ne vem, kaj naj vam rečem. Če bi sprejeli sicer ta amandma, je to
               samo en rahel obliž - gre za 6 milijonov tolarjev za Svetovni slovenski kongres.</p>
               <p>Jaz bom, seveda, glasoval <q>"za"</q>. Vi se pa poglejte v ogledalo! Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Hvalica. Državni zbor je že sprejel dopolnilo, s katerim smo
               postavko 4.750 - Svetovni slovenski kongres - povečali za 5 milijonov tolarjev. Vaš
               predlog je za 6 milijonov tolarjev. Ali vztrajate na vašem amandmaju? <stage>(Vztraja.)</stage>
               Gospod Hvalica vztraja. Želi še kdo obrazložiti svoj glas? <stage>(Ne želi.)</stage></p>
               <p>Razpravo zaključujem in dajem na glasovanje. Ugotovimo sklepčnost! <stage>(70
               prisotnih.)</stage></p>
               <p>Kdo je za amandma pod 4.točko? <stage>(26 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da amandma pod 4. točko ni bil sprejet.</p>
               <p>Prehajamo na glasovanje o amandmaju pod 5. točko, ki ga predlaga poslanska skupina
               Socialdemokratske stranke Slovenije. Svoj glas bo obrazložil gospod Ivo Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik. Tudi ta amandma je bil vsebinsko povezan oziroma bi
               bil sedaj brezpredmeten, če bi sprejeli amandma komisije. Zato vztrajam na tem
               amandmaju. Mene danes to čudi, kar se tu dogaja. Zelo me čudi. Jaz popolnoma razumem,
               da morate imeti neko, recimo temu, finančno, bilančno, proračunsko disciplino,
               kakorkoli že to imenujete. Pa vendar mi obnašanje tako poslanca vladajoče koalicije
               kot predstavnikov vlade ne gre v račun. Pozivam gospo Mihaelo Logar, da se o tem
               izreče, pozivam tudi finančnega ministra. Ne vem, sprejemamo pomemben akt, ni ne
               predsednika vlade, ne finančnega ministra. Kje ste pa še videli, v katerem parlamentu
               na tem svetu, da ob sprejemanju proračuna ni predsednika vlade, pa finančnega
               ministra v parlamentu? Te slike ne boste videli. Sesuli bi oba, če ne bi bila
               prisotna. Če sta slučajno bolna, ju prinesejo na nosilnici. Smejte se, ja, jaz
               govorim o parlamentarni demokraciji, ne o enoumju, jaz govorim o parlamentarni
               demokraciji. Torej pozivam sekretarko urada, državno sekretarko za Slovence v
               zamejstvu in po svetu, da pojasni ravnanje vlade oziroma vladajoče koalicije v tem
               primeru. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Hvalica. Želi še kdo pojasniti svoj glas? Prosim, gospod
               Jerovšek.</p>
            </sp>
            <sp who="SDZ2:JerovšekJožef">

               <speaker>JOŽE JEROVŠEK:</speaker>

               <p>Hvala lepa. Spoštovani! Tudi sam bom seveda glasoval za ta amandma, kot sem tudi že
               prej za amandma, ki ga je skupno predstavila komisija za odnose s Slovenci po svetu.
               Pri tem me čudi, kaj se v tem državnem zboru dogaja. Ali res podpiramo asimilacijsko
               politiko Avstrije in Italije in vse metode, s katerimi skušajo čimprej ukiniti
               slovensko manjšino v Avstriji in v Italiji? To, kar je to glasovanje doslej pokazalo,
               je objektivna podpora Zernattu in Haiderju pri njihovih metodah na avstrijskem
               Koroškem in prav tako tudi italijanskim nacionalistom v Italiji. Prosim, da se kolegi
               poslanci tega zavedate in da končno odobrimo pomoč, ki je nujno potrebna naši
               manjšini, da se ne bo v kratkem času asimilirala. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospodu Jerovšku. Prehajamo na glasovanje. Ugotovimo sklepčnost! <stage>(70
               prisotnih.)</stage></p>
               <p>Kdo je za amandma pod zaporedno številko 5? <stage>(31 poslancev.)</stage> Je kdo proti? <stage>(41
               poslancev.)</stage></p>
               <p>Ugotavljam, da amandma pod zaporedno številko 5 ni sprejet.</p>
               <p>Prehajamo na glasovanje za amandma pod zaporedno številko 6. Predlagatelj je
               poslanska skupina Socialdemokratske stranke Slovenije. Gospod Hvalica bo pojasnil,
               kako bo glasoval pri tem amandmaju.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik. Isto velja tudi za ta amandma. Tu piše komisija za
               odnose s Slovenci v zamejstvu in po svetu ne podpira, ga pa vsebinsko povzema v
               svojem amandmaju. Toda amandma komisije ni bil sprejet. Niti delnega popravnega
               izpita nočemo narediti. Čudi me tudi, da predstavnica vlade ne nastopi za govornico.
               Čudi me, da ni v tej dvorani ministra Gasparija.</p>
               <p>Torej, predlagam ob tem, da bom jasno glasoval za in podpiram tudi druge, predlagam,
               da bi pozvali ministra Gasparija, da pride v dvorano državnega zbora.</p>
               <p>Sedaj pa še nekaj. Dobil sem izpisek glasovanja za amandma komisije in sem žalosten
               ugotovil, da tudi primorski poslanci niste glasovali za to. Sramota.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Svoj glas bo obrazložil gospod Čebulj. Predstavniki vlade pa žal ne morejo
               odgovarjati na vprašanja pri glasovanju.</p>
            </sp>
            <sp who="SDZ2:ČebuljFranc">

               <speaker>FRANC ČEBULJ:</speaker>

               <p>Hvala lepa. Spoštovani kolegi in kolegice! Predlagam enourni odmor, da pride v
               celoti vsa vlada in da bo tukaj odgovarjala na vprašanja. Toliko.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Čebulj, predstavniki vlade so tukaj prisotni, državni sekretar za finance
               tudi in lahko odgovarja na vprašanja. Pri tej točki pa žal predstavniki vlade nimajo
               besede. Tako da nima smisla, da glasujemo. Ko bomo šli naprej<gap n="..."/></p>
            </sp>
            <sp who="SDZ2:ČebuljFranc">

               <speaker>FRANC ČEBULJ:</speaker>

               <p>Ministra za finance ni tukaj.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Torej, tudi če bi bil, ne more vam odgovoriti na vprašanje.</p>
            </sp>
            <sp who="SDZ2:ČebuljFranc">

               <speaker>FRANC ČEBULJ:</speaker>

               <p>Podpredsednika vlade tudi ni tukaj, če že ne more biti predsednik vlade. Prosim, da
               daste eno uro odmora in da jih dobite v to hišo.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Poglejte, na ta predlog vam ne morem dati odmora. Torej glasujemo o amandmaju pod 6.
               točko. Želi še kdo obrazložiti svoj glas. Prosim, gospod Rupar.</p>
            </sp>
            <sp who="SDZ2:RuparPavel">

               <speaker>PAVEL RUPAR:</speaker>

               <p>Spoštovane kolegice in kolegi! Spoštovani predstavniki vlade! Glasoval bom za ta
               amandma predvsem zato, ker me zelo čudi vedenje vladne koalicije. Vi delate s
               zamejskimi Slovenci, kot da so zamorski Slovenci. Teh pa ni. Ravno tako jih
               obravnavate, kot da teh ljudi ni. Nič drugega ne bom rekel, kot sram naj vas bo.
               Hodite še veliko na Koroško in pa v Furlanijo <q>"fejst"</q> govoriti, kako jih imate radi.
               Ljudska stranka. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala. Svoj glas je obrazložil gospod Rupar. Svoj glas bo obrazložil tudi dr. Franc
               Zagožen. Smo pri amandmaju številka 6.</p>
            </sp>
            <sp who="SDZ2:ZagoženFranc">

               <speaker>DR. FRANC ZAGOŽEN:</speaker>

               <p>Spoštovani zbor! Glasoval bom proti temu. Tistih 300 milijonov dodatnih tolarjev, ki
               jih je predlagal tudi gospod Hvalica, je zagotovljenih - to je bilo jasno povedano. Z
               amandmajem, ki daje 100 milijonov, in s sklepom vlade, ki je že sprejet, da bo
               dodatno zagotovila 200 milijonov. Zato prosim Socialdemokrate, da zamejcev ne
               uporabljajo tukaj za notranjepolitične obračune in medsebojno zmerjanje, ker jim s
               tem ne boste naredili nobene koristi. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Poslanke in poslance bi prosil, da pri obrazložitvah glasu ne polemizirajo med seboj.</p>
               <p>Prehajamo na glasovanje. Gospod Petan bo obrazložil svoj glas.</p>
            </sp>
            <sp who="SDZ2:PetanRudolf">

               <speaker>RUDOLF PETAN:</speaker>

               <p>Hvala, gospod predsednik. Spoštovani! Moram priznati, da se nisem mislil oglasiti,
               vendar moj predgovornik me je kljub vsemu malo izzval. Namreč, mi sprejemamo proračun
               države. To je akt, po katerem mora tudi vlada delati. Če nekdo reče, da tu sicer to
               ne bo zapisano, da pa je vlada sprejela, da bo dala neka dodatna sredstva, ja, zakaj
               pa potem sploh sprejemamo proračun?! Ja, saj potem ga pa ne rabimo! Ne rabimo
               nobenega dokumenta, če vlada lahko kar nekje potegne neka sredstva mimo proračuna.
               Ali to sedaj pomeni, da imamo dva proračuna, enega, ki ga sprejemamo tu, ki bi sicer
               naj bil obvezen, drugega pa, ki ga ima vlada, da bo lahko tiste stvari, ki tu niso
               zajete ali pa so zajete samo verbalno, bo vlada lahko pokrivala. To se pravi, tu
               nekaj ne štima! Ali ta proračun - ja, če je vlada, tako je bilo rečeno, da bo vlada
               le zagotovila neka<gap n="..."/></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Ni razprave, gospod Petan! Kako boste glasovali?</p>
            </sp>
            <sp who="SDZ2:PetanRudolf">

               <speaker>RUDOLF PETAN:</speaker>

               <p>Obrazložitev glasu, saj to bom ravno povedal. Samo ne morem reči, poslušajte, jaz bom
               pa glasoval za, ker to nima smisla, da pridem sem, to bomo tako videli potem, ko bomo
               glasovali.</p>
               <p>Tole bom rekel za obrazložitev glasu, ker imam občutek, ker tako delamo, da se enemu
               delu - pravim enemu delu, pa bom uporabil naš štajerski izraz, ker se opravičujem,
               ker ni v tako lepem jeziku, ni pa nesramen - štajerski izraz, ki pravi, da se nekomu
               lepo <q>"šmirgla"</q> za naše Slovence v tujini. Zato bom podprl ta amandma. Hvala lepa. Pa
               se opravičujem za ta izraz, povedal sem našega štajerskega.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Petan. Gospod Peterle bo obrazložil svoj glas.</p>
            </sp>
            <sp who="SDZ2:PeterleAlojz">

               <speaker>ALOJZ PETERLE:</speaker>

               <p>Spoštovani! Jaz bom podprl ta amandma, ker ne morem pristajati na logiko, ki sem jo
               že včeraj razlagal, po kateri se uveljavlja kategorija rezervnih Slovencev, ki padejo
               pod proračunsko rezervo. Gospe in gospodje, po tej logiki, če mislite, da zdrži
               preizkus, lahko proglasite ves proračun za proračunsko rezervo, pa boste vladali
               tako, kot ste že začeli, protiustavno!</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Želi še kdo obrazložiti svoj glas? <stage>(Ne želi.)</stage></p>
               <p>Prehajamo torej na glasovanje. Še gospod Demšar bo obrazložil svoj glas.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Hvala za besedo. Jaz bi vas samo spomnil na to in zakaj bom glasoval za tak amandma.
               Vzemite samo naše zahodne sosede, kako velike denarje dajejo tistim, ki niti niso
               Italijani, bi radi, da bi bili Italijani, pa dajejo zanje denar. Mi pa za svoje
               lastne rojake nimamo denarja. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Demšar. Ne vidim več razpravljavcev. Torej prehajamo na glasovanje.
               Glasujemo o amandmaju pod točko 6. Ugotovimo sklepčnost! <stage>(74 prisotnih.)</stage></p>
               <p>Kdo je za amandma pod točko 6? <stage>(31 poslancev.)</stage> Je kdo proti? <stage>(42 poslancev.)</stage></p>
               <p>Ugotavljam, da amandma pod točko 6 ni bil sprejet.</p>
               <p>Prehajamo na amandma pod točko 7, ki ga predlaga gospod Franc Horvat, ki bo
               obrazložil svoj glas.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Hvala za besedo, gospod predsednik. Spoštovane kolegice in kolegi, predstavniki
               vlade! Jaz sem že včeraj napovedal, da če bi bil sprejet amandma komisije, da bi
               potem umaknil ta amandma, ker je bil tam vključen. Ker se to ni zgodilo, bom glasoval
               za ta amandma in vas tudi prosim in predlagam, da zanj glasujete. Kot argument
               dodatno naj navedem to, da je lansko leto bilo na tej postavki 16 milijonov tolarjev.
               Zdaj je res odbor za finance predlagal s svojim amandmajem znesek 5 milijonov
               tolarjev, se pravi več kot trikrat manj, nominalno. In naj še povem to, da sta obe
               delovni telesi, ki se ukvarjata z mednarodnimi odnosi, tako matična komisija, ki jo
               vodi kolega gospod Schiffrer, kot tudi odbor za mednarodne odnose, podprla ta
               amandma. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Horvat. Prehajamo na glasovanje. Ugotovimo sklepčnost! <stage>(69
               prisotnih.)</stage></p>
               <p>Kdo je za amandma pod točko 7? <stage>(27 poslancev.)</stage> Je kdo proti? <stage>(36 poslancev.)</stage></p>
               <p>Ugotavljam, da amandma pod točko 7 ni bil sprejet.</p>
               <p>Prehajamo na glasovanje o amandmaju pod točko 8, ki ga predlaga poslanska skupina
               Socialdemokratske stranke. Gospod Ivo Hvalica bo obrazložil svoj glas.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Torej amandma je podoben amandmaju, ki ga je predlagal gospod Feri
               Horvat in ki ni bil sprejet. Moj poslanski kolega v klopi SLS mi je pred par trenutki
               navrgel, zavednosti Slovencev se pač ne da kupiti z denarjem. Z denarjem ne, ampak s
               sredstvi, za katere je pa potreben denar. Sigurno je radijski in televizijski signal
               eden od takšnih načinov.</p>
               <p>To je način, s katerim lahko prinesemo slovensko besedo, in jasno tudi sliko, med
               Slovence v zamejstvu. Leta in leta, 5. leto za to govornico govorim, primer slovenske
               Benečije. Kaj pomagajo vse delegacije in pa vse stvari, če se pa enostavno ne prenese
               signal slovenske televizije, in to s sorazmerno majhnimi stroški, na drugo stran. Kaj
               to vse pomaga? Tega preprosto ne morem razumeti.</p>
               <p>Moj amandma je podoben prejšnjemu, ki ste ga zavrnili, tudi sedaj lahko naredite
               popravni izpit in vas prosim, v imenu beneških Slovencev tokrat, za podporo. Hvala
               lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospod Hvalica. Gospod Ivan Božič bo obrazložil svoj glas.</p>
            </sp>
            <sp who="SDZ2:BožičIvan">

               <speaker>IVAN BOŽIČ:</speaker>

               <p>Torej glasoval bom za ta amandma. Tudi za prejšnjega sem in za tistega, ki je za
               tem, tudi bom, ker verjetno tudi ta ne bo sprejet.</p>
               <p>Spomnimo se malo tako, zvečer ali popoldne, v avtu ali doma ali v pisarni lahko
               poslušamo slovensko besedo. Benečani in v zamejstvu marsikje je ne morejo, niti ne
               morejo gledati televizijskega programa s slovensko besedo. Ne vem, zakaj smo
               proslavljali potem 31. oktober. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospodu Božiču.</p>
               <p>Prehajamo na glasovanje. Ugotovimo sklepčnost! <stage>(70 prisotnih.)</stage></p>
               <p>Kdo podpira amandma pod številko 8? <stage>(26 poslancev.)</stage> Je kdo proti? <stage>(39
               poslancev.)</stage></p>
               <p>Ugotavljam, da amandma pod zaporedno številko 8 ni bil sprejet.</p>
               <p>Amandma pod zaporedno številko 9 predlagajo trije poslanci: gospod Ciril Pucko,
               gospod Andrej Gerenčer in gospod Jožef Špindler.</p>
               <p>Gospod Pucko bo obrazložil svoj glas, pravzaprav tudi dr. Ciril Ribičič.</p>
            </sp>
            <sp who="SDZ2:PuckoCiril">

               <speaker>CIRIL PUCKO:</speaker>

               <p>Hvala lepa gospod predsednik. Ker je bila vsebina tega amandmaja že sprejeta z
               amandmajem odbora, predlagatelji umikamo amandma. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Pucku.</p>
               <p>Prehajamo na glasovanje o zaporednem amandmaju pod številko 10, ki ga predlaga
               gospod Miroslav Mozetič.</p>
               <p>Gospod Mozetič bo obrazložil svoj glas.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa gospod predsednik. Drage kolegice, spoštovani kolegi! Ta amandma je bil
               tudi povzet v amandmaju odbora oziroma komisije za Slovence v zamejstvu in po svetu,
               ki pa na žalost ni bil sprejet. Če bi tam bil, bi ne bi bilo potrebno tukaj
               izgubljati časa z njim, ker bi to že opravili. Poglejte izgovore. Pokazal vam bom še
               en absurd, ker sem poslušal včeraj nekatere na hodniku, sem prisluškoval, kaj si med
               seboj pripovedujejo poslanci vladne koalicije, zakaj je ta amandma odveč. Zato, ker
               je konec leta in ker tako ali tako ne more več porabiti tega denarja.</p>
               <p>Ampak to govorijo poslanci vladne koalicije, tiste vlade, ki je ta proračun prinesla
               v državni zbor tako zgodaj, da ga konec meseca novembra obravnavamo in če bo vse po
               sreči, ga bomo za praznik bivše propadle države sprejeli. To je ugovor. To je
               nizkotno. To je groza. Groza te prime, ko poslušaš take ugovore. Vam ne prinesemo
               proračuna, sedaj pa zakaj bi pa sprejemali, saj tako ali tako ne morejo porabiti. To
               je ena stvar.</p>
               <p>In druga stvar. Rad bi res videl, da na naslovnicah, upam, da bodo vsaj v kakšnem
               slovenskem zamejskem časopisu ali pa vsaj v koroškem objavili - deželna vlada južne
               Tirolske dala pomoč 200 milijonov lir za izgradnjo tega doma, slovenska vlada je dala
               - nič. Hvala lepa. Glasoval pa bom za.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Želi še kdo obrazložiti svoj glas? Gospod Hvalica bo obrazložil svoj glas.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik. Pliberk ostaja nek sinonim, ko smo v prejšnjem
               mandatu sprejeli odločitev, da prispevamo prvih 100 milijonov tolarjev za kulturni
               dom in športno dvorano Pliberk. Dejansko sem mislil, da je nastal v naših glavah nek
               preobrat. Ko sem sedaj bil na Koroškem, so mi nekateri tudi namignili, češ da so šli
               v preveliko investicijo, da je to preveliko, da je to skoraj megalomansko in tako
               dalje. Ne sprejemam teh razlag. Zakaj ne? Kot sem že včeraj rekel, sem trdno
               prepričan, da mora biti tisto, kar si bodi že: stadion, dvorana, kulturni dom,
               glasbena šola, gimnazija, kar imajo Slovenci v zajemstvu, na najmanj takšnem nivoju,
               kot so podobni objekti, ki jih ima večina. Samo na takšen način je lahko to
               atraktivno. Če bi Slovenci v Gorici v Italiji, ne imeli tako eminentnega kulturnega
               doma in po novem tudi kulturnega doma Lojze Bratuš, ne bi te, rekel bi, izrazito
               točke, kjer se zbira slovenstvo, bile tako uspešne. Ker so to kvalitetni objekti, se
               jih poslužujejo celo Italijani. V kulturnem domu v Gorici je veliko raznih
               italijanskih prireditev. Ampak že s tem, da se kulturni dom Gorica pojavlja v
               italijanskem časopisju, v sredstvih obveščanja itd., da se je pojavil tudi na
               kažipotih v mestu<gap n="..."/> Vi pridete v Gorico in imate kažipot: Kulturni dom. To je že nek
               sinonim in to je tisto, kar afirmira manjšino. Torej, jaz ne sprejemam te razlage, da
               se dela nekaj monumentalnega. Mi moramo iz tega, če smo izbrali Pliberk za nek
               center, za nek pojem, za nek sinonim, kot nekaj, kar bo pokazalo, tudi večinskemu
               narodu, kaj zmorejo Slovenci, potem moramo to dokončati. Zato bom podprl ta amandma
               in prosim, da ne pustimo Pliberčane odnosno koroške Slovence na cedilu na pol poti.
               Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Besedo ima gospod Božič.</p>
            </sp>
            <sp who="SDZ2:BožičIvan">

               <speaker>IVAN BOŽIČ:</speaker>

               <p>Ja, ponovno moram izjaviti, da bom glasoval za ta deseti amandma. To, kar je moj
               predhodnik obrazložil, jaz poznam na drugi strani, pač pri Benečanih in pri Goričanih
               na drugi strani meje. Če nimate prostora, ja, kam pa pojdemo. Ne vem, zakaj ne bi
               tega doma enkrat tudi dokončali. Če smo se in ste se tisti, ki ste bili v prejšnjem
               sklicu, odločili, da se bo dom gradil, potem ga podprimo, dokler ne bo končan. Hvala
               lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospod Demšar bo obrazložil svoj glas in doktor Ciril Ribičič.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Hvala. Glasoval bom za iz dveh razlogov. Na Koroškem sta dva Pliberka, en je <q>"Sloven
               Plaiber"</q>, eden pa je navaden Pliberk. <q>"Sloven Plaiber"</q> je zato, ker je bil v okolici,
               kjer je bil nemško govoreči živelj, medtem ko Pliberk je bil tako slovenski, da ni
               bilo treba reči, ali nemški ali slovenski. Zato, da ne bomo čez nekaj časa imeli ta
               Pliberk za <q>"Sloven Plaiber"</q> in končno samo za <q>"Plaiburg"</q>, bom glasoval za. To je
               prvič. In drugič bi vas prosil tudi za moje nečakinje in nečake, ki živijo na tem
               področju, ki znajo še slovensko, bojim se pa, da njihovi otroci, če bo tako šlo
               naprej, na Koroškem bodo težko še govorili slovensko, zato vas tudi prosim, da
               podprete ta amandma. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Demšar. Besedo ima doktor Ribičič.</p>
            </sp>
            <sp who="SDZ2:RibičičCiril">

               <speaker>DR. CIRIL RIBIČIČ:</speaker>

               <p>Spoštovani! Jaz sem med tistimi, ki molčim, ne razlagam, kako bom glasoval, pa
               pritiskam na tipko brez upa, brez upa zmage, ampak bi zdaj malo vseeno potrkal na
               vest poslancev vladajoče koalicije. Spomnil bi poslance Slovenske ljudske stranke na
               njihove razprave, opozicijske, ob času sprejemanja prejšnjega proračuna, in sicer na
               tisti del njihovih diskusij, ki bi bil za trenutek posebej dragocen. Namreč takrat,
               ko so, zlasti se spomnim cenjenega gospoda Podobnika in gospoda Preglja, ki je sedaj
               v vladi, v tem smislu, da smisel ima, da dolge tedne in mesece razpravljamo o
               proračunu v parlamentu, če se potem kaj spremeni. Vi morate razumeti, da nam v
               opoziciji ni lahko, če je jasno, da bo vse sprejeto, tako kot je koalicija sklenila,
               ne glede na argumente opozicije.</p>
               <p>Drugi argument, ki bi ga rad navedel, je zapisan v mnogih papirjih, ki jih dobivamo
               iz Evropske zveze, ki govorijo o preglednosti proračuna. Dogovori v vladni koaliciji,
               kaj bo vlada naredila na tak ali drugačen način, s takšno ali drugačno rezervo in
               prerazporejanjem sredstev v praksi, so lepi, ampak so daleč od tega, kar zahteva
               Evropska unija. Zlasti v takih primerih, kot so tukaj, kot je primer gradnje
               kulturnega doma v Pliberku, se mi zdi, da bi lahko postavili v ospredje argumente, ki
               so bili tukaj povedani in da bi malo v ozadje stopila disciplina vladajoče
               koalicije.</p>
               <p>Zavedam se, da je najlažje, če se vse disciplinirano izglasuje, če se umikajo
               amandmaji in tako naprej, ampak se mi zdi, da za parlament bi bilo veliko bolj
               zdravo, če bi bil sprejet kakšen amandma, kjer so argumenti prepričljivi, tako
               prepričljivi, da jim lahko prisluhnete tudi poslanci vladajoče koalicije. Da bi se
               karkoli porušilo v tem proračunu zaradi teh dodatnih sredstev za gradnjo kulturnega
               doma v Pliberku ne verjamem in zato bi še enkrat, potem bom pa spet molče pritiskal
               in brez upa zmage pritiskal naprej na sivo tipko. Mi bo pa nekoliko lažje, če bom
               tukaj videl nekaj podpore na tako očitni zadevi, ki vem, da vam je vsem pri srcu,
               samo hkrati, ko vam je pri srcu, pa imate v žepu oziroma kjerkoli že jasno napotilo,
               kako morate ravnati.Tudi bi me zanimali argumenti, zakaj boste glasovali proti temu
               konkretnemu predlogu, ki ni predlog, ki bi bil kakorkoli blizu moji stranki, da bi
               kakorkoli bili tukaj neposredno vmešani, razen, da smo sedaj tudi po obisku vodstva
               Združene liste pred kratkim na Koroškem ugotovili, da resnično gre za situacijo, kjer
               bi bila takšna in drugačna pomoč Republike Slovenije več kot dobrodošla. Hvala
               lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala dr. Ribičiču. Svoj glas bo obrazložil dr. Jože Zagožen, gospod Malovrh in
               gospod Jerovšek, se opravičujem. Izvolite.</p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p>Spoštovani gospod predsednik, drage kolegice in kolegi! V predlogu amandmaja
               Komisije za odnosi s Slovenci v zamejstvu in po svetu je bila predvidena tudi ta
               postavka.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Kolegice in kolegi, prosim, da se poslušamo med seboj, sicer res nima smisla, da
               nastopamo za to govornico. Prosim za mir v dvorani.</p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p><gap n="..."/> je bila predvidena tudi ta postavka v višini 100 milijonov tolarjev. Kasneje je
               vladajoča koalicija izglasovala amandma v višini 300 milijonov in bilo je rečeno, da
               je to dovolj. Prav gotovo ni dovolj to za ta dom v Pliberku, ki ima višino tudi 100
               milijonov tolarjev, v predlogu proračuna pa je ničla. Zato bom tudi jaz glasoval za
               ta amandma, posebej še zato, ker je iz gradiva razvidno, da komisija podpira to
               stvar, vendar je računala na to, da bo podprto v njenem amandmaju. Kulturni domovi so
               bili vedno žarišča in tista opora slovenstva zunaj, že v zgodovini in zelo bom
               presenečen in začuden, če se boste poslanci, kolegi odločili, da tega ne bomo
               podprli. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, doktor Jože Zagožen. Svoj glas bo obrazložil gospod Jurij Malovrh.</p>
            </sp>
            <sp who="SDZ2:MalovrhJurij">

               <speaker>JURIJ MALOVRH:</speaker>

               <p>Spoštovani gospod predsednik, poslanke in poslanci! Glasoval bom za ta amandma.
               Kulturni dom v Pliberku je nujno potreben za druženje Slovencev zunaj naših meja.
               Naša občina ima kulturne stike s krajem Šent Primož na Koroškem. Kulturni dom v Šent
               Primožu so pomagali graditi brigadirji iz naše občine in druženje je postalo tako
               pristno, da bi skoraj še kakšno Korošico pridobili na naše demografsko ogroženo
               področje. Vsako leto se srečujemo in težko mi bo reči naslednje leto, ko gremo gor, v
               parlamentu pa nismo imeli posluha za gradnjo tega vašega kulturnega doma, čeprav smo
               jim lansko leto prav v tem državnem zboru dali upanje, da bi se v naslednjih letih ta
               njihov kulturni dom zgradil. Od Pliberka do Šent Primoža je približno 20 kilometrov
               in sedaj morajo Pliberčani uporabljati ta dom v Šent Primožu, čeprav bi se še kako
               radi združevali v tem svojem domu. Zanimivo je bilo tudi, kako pogosto uporabljajo ta
               kulturni dom, celo po dva do tri mesece naprej moraš rezervirati prostor, da imaš
               lahko nastop, da imaš lahko prosti termin. Mi smo jim dolžni.</p>
               <p>V tem drugem amandmaju je bil v zadnji alinei tudi ta kulturni dom v Pliberku. Ta
               amandma žal ni bil sprejet. Če bi bil sprejet, bi imela vlada neke vrste legitimiteto
               in ker bom podprl ta amandma, bom hkrati podprl tudi vlado, da bo to postavko lahko
               namensko tudi namenila za gradnjo tega kulturnega doma. In prav zaradi tega, zaradi
               vsega tega povedanega, bom podprl ta amandma in pozivam tudi vse vas ostale, da ta
               amandma podprete.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Malovrh. Svoj glas bo obrazložil gospod Jerovšek.</p>
            </sp>
            <sp who="SDZ2:JerovšekJožef">

               <speaker>JOŽE JEROVŠEK:</speaker>

               <p>Hvala lepa. Spoštovani! Glasoval bom seveda za, ker smatram, da je zelo pomembno, da
               tudi to kulturno inštitucijo Slovencev na Koroškem podpremo iz te države, kajti
               avstrijska država bo naredila vse, da bo inštitucije Slovencev pritisnila k tlem
               oziroma bo poskrbela, da bodo propadle. V obrazložitev bom prečital članek iz
               včerajšnjega <q>"Dela"</q>, bil pa je tudi v drugih časopisih <stage>(pa bi se nanašalo tudi na
               prejšnje, ampak nisem bil pravočasno tu)</stage>:</p>
               <p><q>"Gonja proti slovenski radijski družbi. Nekaj dni po dodelitvi frekvence urada za
               regionalni radio na Dunaju v zasebni radijski družbi Angora Corotan, se je na
               avstrijskem Koroškem že začela gonja proti slovenski oziroma dvojezični radijski
               postaji, ki naj bi začela oddajati 1. aprila 1998. Pri radijski družbi Angora Corotan
               so udeležene vse pomembne politične, kulturne in gospodarske organizacije koroških
               Slovencev. Čeprav programski načrti novoustanovljene družbe za lokalni radio
               popolnoma ustrezajo zakonskim predpisom, je predsednik poslanskega kluba Svobodnjakov
               v koroškem Deželnem zboru, Martin Schturz, danes razglasil politično gonjo proti novi
               zasebni radijski družbi. Označil jo je za propagandni inštrument levice na Koroškem
               in jo obtožil, da je pridobila licenco na nepošten način. Predsednik kluba
               svobodnjaških poslancev v koroškem Deželnem zboru je napovedal, da bo njegova stranka
               pri uradu za regionalni radio vložila pritožbo proti dodelitvi radijske frekvence
               omenjeni družbi."</q></p>
               <p>V <q>"Dnevniku"</q> ali <q>"Večeru"</q> je bil prav tako včeraj naslov <q>"Heider ostro proti
               slovenski radijski družbi"</q>. Opozarjam na to, da je avstrijska svobodnjaška stranka
               liberalna stranka Avstrije. Verjamem, da se podpirate v internacionali. Če delate v
               Sloveniji tisto, kar dela Heider v Avstriji, potem pa, prosim, izvolite!</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Svoj glas bo obrazložil dr. Franc Zagožen.</p>
            </sp>
            <sp who="SDZ2:ZagoženFranc">

               <speaker>DR. FRANC ZAGOŽEN:</speaker>

               <p>Spoštovani zbor! V naši poslanski skupini bomo podprli izgradnjo Kulturnega doma v
               Pliberku v proračunu za leto 1998. Jaz sem to že povedal. Tiste, ki pa zdaj tako
               glasno govorite o tem, bi pa opozoril, da ste v prejšnjem mandatu bili v vladni
               koaliciji in da ste s proračunom leta 1996 pred volitvami delali tako, da je v tem
               mandatu za to leto bilo potrebno črtati skoraj vse investicije, tudi za nekaj 100
               milijonov investicij, recimo za znanost! Gospod Malovrh, vprašajte se tudi, kaj ste
               delali v občini Šentjur in kako ste uporabljali investicijski denar.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Zagožen, ni polemike pri obrazložitvi glasu!</p>
            </sp>
            <sp who="SDZ2:ZagoženFranc">

               <speaker>DR. FRANC ZAGOŽEN:</speaker>

               <p>In kako ste uporabljali investicijski denar! Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Svoj glas bo obrazložil gospod Rudolf Petan. Proceduralni predlog ima gospod Mozetič.
               Prosim za mir v dvorani!</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Kot prvo, Kulturni dom v Pliberku, 100 milijonov, ki jih je dobil dve leti nazaj, je
               bil na predlog SKD-ja, ki je bil v vladi. Ampak to sploh ni pomembno! Pomembno je, da
               je takrat parlament to sprejel.</p>
               <p>Jaz želim samo na to opozoriti gospoda predsednika, da je danes vsaj trikrat -
               trikrat! - dopustil, da je njegov poslanski kolega, gospod Zagožen, kršil poslovnik.
               Da je prišel tukaj gor obrazlagat glas, da je polemiziral in govoril stvari, ki niso
               znotraj poslovniške določbe o obrazložitvi glasu. Včeraj sem jaz predlagal, da
               vrnemo, ponovno odpremo razpravo, ste bili proti, gospodje iz vladne koalicije, ste
               bili proti! Če bi to odprli, bi zdaj bila ta debata odprta in prosim, da se vsaj
               minimalno spoštuje poslovnik državnega zbora. Res, lepo prosim.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Jaz sem opozoril razpravljalce, da naj pri obrazložitvi glasu ne polemizirajo in naj
               povedo, zakaj bodo podprli določen amandma. Besedo ima gospod Petan in potem gospod
               magister Janez Kopač.</p>
            </sp>
            <sp who="SDZ2:PetanRudolf">

               <speaker>RUDOLF PETAN:</speaker>

               <p>Hvala. Spoštovani! Jaz bom glasoval za ta amandma, ker menim, da tole, kdaj je bil,
               kdo, kje, ne bo prineslo Slovencem v Pliberku novega doma. Se strinjam, lahko, da je
               bila napaka, ampak sedaj imamo to priložnost, da to napako popravimo, pa mislim, da
               bomo vsi zadovoljni, tako ti, ki so sedaj, ti, ki so bili in pa seveda tudi najbolj
               Slovenci v Pliberku. Dejstvo je, da verjetno bi nam bilo prijetno, če bi se
               pripeljali v Pliberk, pa bi lahko šli tudi v Pliberk v kulturni dom Slovencev in ne
               samo v trgovino. Imam pa nekako čuden občutek, da pa ima mogoče res nekdo veliko
               vzrokov za to, da glasuje proti. Mogoče ima res kosmato vest, sploh, če je obljubljal
               tem ljudem vse gradove v oblakih, sedaj pa bi šel v Pliberk po nakupovanje, pa bi
               mogoče moral parkirati kje blizu slovenskega kulturnega doma. Tako da tu v neki meri
               bi to kar razumel. Zato menim, da pustimo to. Lahko bi bili ponosni, če bi nam uspelo
               iti kdaj v kulturni dom in pa tudi tam blizu parkirati, zato dajmo podpreti ta
               amandma in jaz ga bom podprl. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Svoj glas bo obrazložil gospod Kopač.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala za besedo. Glasoval bom proti temu amandmaju, ker je treba navsezadnje
               upoštevati tudi roke za črpanje oziroma za odobritev za dokumentacijo za posamezne
               proračunske postavke. Glasoval bom pa proti predvsem zato, ker se mi zdi - poleg
               tega, da je tako ali tako po moje nerealno pričakovati črpanje te postavke, tudi, če
               bi bila vzpostavljena - ampak predvsem zato, ker moram reči, da me silno moti ta
               ogromna količina demagogije, ki se vzpostavlja ob neki taki stvari, kot so zamejski
               Slovenci, v tem primeru pač Kulturni dom Pliberk. Zdi se mi nesprejemljivo, da se za
               argumentacijo poleg različnih solzavosti uporabljajo celo zelo škodljive besede. Na
               primer besede, da bo Avstrija storila vse za to, da bo zatrla institucije
               Slovencev.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Kopač, jaz vas moram opozoriti, da ne bo zopet kritika, da se pri
               obrazložitvi glasu ne polemizira s svojimi kolegi.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Sprejmem na znanje, ampak zdi se mi, ker je gospod Jerovšek prej uporabil dve
               izraziti neresnici, ki nista imeli zveze s tem amandmajem, da mi dovolite samo, da v
               dveh stavkih zanikam stvari. Skratka, zdi se mi pomembno to - kar sem že začel
               pripovedovati - povedati to, da če nekdo v Avstriji nekaj izrazi, to ni stališče
               avstrijske države. To je prvo.</p>
               <p>In drugo. Bilo je rečeno, da liberalna stranka, svobodnjaška stranka v Avstriji, je
               v liberalni internacionali skupaj z Liberalno demokracijo Slovenije. To ni res.
               Liberalna demokracija Slovenije je predlagala in izglasovala skupaj z drugimi, da se
               jih izloči iz liberalne internacionale. V Avstriji imajo drugo liberalno stranko, ki
               pa je članica liberalne internacionale in se daleč ne strinja s stališči liberalne
               ali svobodnjaške stranke v Avstriji.</p>
               <p>Skratka, uporabljati to solzavost, stiske zamejskih Slovencev in celo očitne laži,
               ki se nanašajo na tuje države, kar ni nepomembno ali pa je lahko nevarno za naše
               mednarodne odnose, čeprav verjetno tuji novinarji ne spremljajo teh razprav, ker pač
               tega niso vredne, je nevarno. Skratka, glasoval bom pa proti amandmaju. Hvala. Se
               opravičujem, ker sem morda šel nekoliko dlje od same vsebine amandmaja.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Opravičilo ne pomeni, da se pri obrazložitvi glasu polemizira. Resnično prosim, da
               vsak pove argumente za in proti in da ne komentira prejšnjih nastopov. Velja za vse.
               Tako je. Besedo ima gospod Pavel Rupar, dr Hren-Vencljeva in gospod Rejc.</p>
            </sp>
            <sp who="SDZ2:RuparPavel">

               <speaker>PAVEL RUPAR:</speaker>

               <p>Spoštovani! Najprej povem, da bom podprl ta amandma in je zelo neumestno govoriti o
               cmeravosti, ker sita vrana lačni ne verjame. Pa tudi razumem borbo, zakaj ta denar.
               Nikakor ne more skozi noben amandma priti v prave roke, saj se vendarle skozi vrtimo
               v eni in isti zadevi, to je pa pomanjkanje denarja. Preprosto povejte vsem v obraz,
               da je država zelo pod vodo, da imamo strašanske izgube in da nimate kje vzeti.
               Povejte jasno in glasno, da denarja ni. Liberalna demokracija to ve. Vi račune imate,
               številke imate. O pravi resnici, da jo ve ljudska stranka, osebno dvomim. Mislim, da
               ne veste. Ampak kljub vsemu, da se ne more niti en amandma niti ena stvar odobriti,
               tega pa ne razumem. In ljudska stranka, korajža velja.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Besedo ima dr. Hren-Vencljeva, ki bo obrazložila svoj glas. Smo pri amandmaju
               številka 10.</p>
            </sp>
            <sp who="SDZ2:HrenVenceljHelena">

               <speaker>DR. HELENA HREN-VENCELJ:</speaker>

               <p>Spoštovani! Ob neki taki stvari, kot je Pliberk, je bilo rečeno. Podprla bom to neko
               tako stvar, kajti kulturna institucija kot je Kulturni dom v Pliberku pomaga
               ohranjati slovenski jezik in slovensko kulturo in vsi se dobro zavedate, če ste
               nekoliko pozorni in se zazrete sami vase, da je slovenski jezik in slovenska kultura
               pomagala ohranjati slovenstvo, sicer bi že zdavnaj bili razparcelirani oziroma nas ne
               bi bilo več.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Svoj glas bo obrazložil gospod Rejc.</p>
            </sp>
            <sp who="SDZ2:RejcIzidor">

               <speaker>IZIDOR REJC:</speaker>

               <p>Spoštovani gospod predsednik, gospe in gospodje! Podpiram ta amandma za 100
               milijonov za namen izgradnje doma v Pliberku. Vsi bi lahko in lahko vemo, da so se
               Slovenci zadolžili, da bi, ker so pričakovali denar, da bi lahko dogradili,
               dograjevali dom in so se zadolžili. Torej, v nobenem primeru ne drži to, da bi ne
               mogla ta postavka biti črpana do konca leta, v teh 35 ali pa 34 dneh do konca leta,
               ker so morali najeti nek veliko večji kredit, da so sploh kaj naredili. Seveda,
               pričakovanja pa so, da bo država Slovenija svoj prispevek dala. Zaradi tega ne vzdrži
               nobena reč, ki govori v tej smeri ali pa ki zatrjuje, da se ne da te zadeve urediti
               in da je časa premalo. Ta amandma podpiram.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Rejc. Prehajamo na glasovanje. Ugotovimo sklepčnost! <stage>(69
               prisotnih.)</stage></p>
               <p>Kdo podpira amandma pod številko 10? <stage>(28 poslancev.)</stage> Je kdo proti? <stage>(39
               poslancev.)</stage></p>
               <p>Ugotavljam, da amandma pod številko 10 ni bil podprt.</p>
               <p>Amandma pod številko 11 predlaga poslanska skupina Socialdemokratske stranke
               Slovenije. Gospod Ivo Hvalica bo obrazložil svoj glas.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik. To je predzadnji amandma v tem segmentu. Glasoval bom
               seveda <q>"za"</q>. Imate možnost popravnega izpita tudi vi. Opazil sem, da nekateri v nekem
               krču glasujete proti. Jasno, če človek ne dela po svoji vesti, je to silno težko.
               Posebno ne razumem tistih, ki so bili pravzaprav pred desetimi dnevi s komisijo za
               Slovence v zamejstvu in po svetu na Koroškem, v Celovcu, v Št. Petru, in mi je
               nerazumljivo. To kaže, ali na neko dvoličnost ali pa mogoče tudi na nek koalicijski
               strah. Jaz tega tudi v mojem prejšnjem mandatu nisem poznal; tudi ko sem bil eno leto
               na poziciji, sem znal glasovati proti poziciji. Takšen pač sem.</p>
               <p>Glejte, amandma, ki je sedaj na vrsti, to je pod številko 11, je pravzaprav enak
               amandma kot amandma gospoda Mozetiča. Zato jaz ne bi ponavljal vsega tistega, kar je
               bilo rečeno. Sem pa trdno prepričan v nekaj. Če ne izglasujemo sedaj tega amandmaja,
               bo 26. november žalosten za Slovence na Koroškem. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Hvalica. Besedo ima gospod Mozetič, gospod Jerovšek, obrazložitev
               glasu.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa za besedo, gospod predsednik. Drage kolegice, spoštovani kolegi! Morda se
               bo pa danes uresničil pregovor, da v tretje gre rado. Torej, zdaj je praktično tretji
               poskus, amandma komisije, amandma, ki ste ga prej zavrnili in ta tretji poskus.
               Pregovori so običajno zrasli iz modrosti naroda. Če je v parlamentu kaj te narodne
               modrosti, potem bo v tretje šlo. Ampak ena stvar me še skrbi in bi res želel.
               Poglejte, finančni minister je včeraj rekel oziroma citiral tukaj sklep vlade.
               Citiral ga je, mislim, da je bilo takrat, ali je bila 16.00 ali 16.30 ura, od 16.30
               je bila cela noč na razpolago, danes smo začeli parlament ob 10.00 uri, zdaj bo kmalu
               ura 12.00, vendar jaz tistega sklepa še nisem videl. Zdaj pa ne vem, jaz sem
               pričakoval - ker se je tako vehementno govorilo o tem, da je zagotovljenih dodatnih
               toliko in toliko milijonov, da jih bo vlada vzela iz tistega najbolj levega spodnjega
               žepa v ne vem katerem notranjem suknjiču, ne vem sicer, kako jih bo notri spravila,
               ampak to je vse očitno možno - pričakoval, da bom dobil ta sklep vlade na mizo, da bo
               črno na belem pisalo, vlada bo zagotovila ta denar iz teh in teh postavk in potem bi
               morda celo verjel, čeprav tej vladi ne verjamem veliko. Ampak tega sklepa ni. Kaj naj
               zdaj rečem, kako naj si razlagam to stvar? Ali je ta vlada uvedla ponovno kakšna
               tajna uradna glasila ali so sklepi vlade dostopni samo vladni koaliciji, ali, ali? Ne
               vem. Skratka odpira se, pri vsaki taki stvari se odpira vrsta problemov, ki ne vem,
               kako se nanje odgovori. Nočem biti preveč pesimist, ampak tudi, če realistično
               razmišljam in če realno razmišljam, se bojim, da je vse tisto, kar vsakokrat
               ponavljam, da nas ta vlada in ta način dela <q>"peha"</q> daleč od tistega, da bi se
               razglašali za pravno državo. Jaz bom ta amandma gotovo podprl, ker sem to dvakrat že
               storil za isto stvar. In še enkrat apeliram, ne na vest, ampak na narodno modrost, ki
               je rekla, da v tretje gre rado. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Mozetič. Svoj glas bo obrazložil gospod Jerovšek, nato doktor Jože
               Zagožen.</p>
            </sp>
            <sp who="SDZ2:JerovšekJožef">

               <speaker>JOŽE JEROVŠEK:</speaker>

               <p>Hvala lepa. Spoštovani! Še enkrat obrazlagam, da bom seveda glasoval za ta amandma
               iz istih razlogov, kot sem jih prej navedel. Gospod predsednik, ker pa ste prej
               poslancu Kopaču dovolili polemiko, si bom tudi jaz dovolil, da mu odgovorim, ker je
               očitne neresnice povedal. Jaz nisem govoril o liberalni internacionali. Jaz tega vem,
               da je bila avstrijska svobodnjaška stranka izključena in to nisem rekel. Je pa to
               stranka, ki se ima za liberalno stranko in tudi vi se imate za liberalno stranko in
               tudi vas verjetno ista usoda čaka, z istimi metodami. To, kar je svobodnjaška, vem,
               da ni avstrijska politika, ampak tudi vi meniti, da kar vi sklenete, da je to sklep
               vlade potem. Niste samo vi država, cel parlament bi moral odločiti. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Ja, gospod Jerovšek, tudi tu je šlo čez rob. Torej predlagam resnično, da se pri
               glasovih samo pove stališče za in proti. Besedo ima doktor Jože Zagožen. In gospod
               Demšar.</p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p>Drage kolegice in kolegi! Podprl bom ta amandma, čeprav vem, da je zelo malo upanja
               oziroma ni upanja, da bi uspeli, hkrati pa sem zelo žalosten, ker se bodo morali
               Slovenci v zamejstvu zadovoljiti samo z izjavo šefa poslanske skupine Slovenske
               ljudske stranke, da bo ta denar drugo leto. Kje je tu vlada, kje je tu finančni
               minister, kje so tu predstavniki tega resorja?</p>
               <p>Predlagam, da vlada pride sem in pove, ali je ta denar res rezerviran za drugo leto
               ali ne, ali pa bodo naši koroški Slovenci zopet slišali samo lepe obljube. Jaz sicer
               Francu lahko verjamem, vendar vidim, da je razmerje takšno, da takšna obljuba lahko
               hitro izpuhti v zrak. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala dr. Jožetu Zagožnu. Svoj glas bo obrazložil gospod Vincencij Demšar. Gospod
               Jakič, predlagam, da se umirimo.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Upam, da bo predlog predsedujočega oziroma gospoda predsednika veljal, da se bomo
               umirili.</p>
               <p>Glasoval bom <q>"za"</q>, zaradi tega, ker smo bili nekajkrat podučeni tu, v tem državnem
               zboru, da novih zaposlovanj ne bo. Poleg tega pa zelo oziroma precej dobro poznam
               delo upravnih enot in na upravnih enotah se ne zaposluje na novo. Torej, če se tam ne
               zaposluje, in jaz vem, da se ne zaposluje, zakaj potem postavka, ki formulira nove
               zaposlitve upravnih organov? Mislim, da če drži to, kar se je že nekajkrat ponovilo,
               potem bo ta denar ostal na tej postavki in zakaj ga ne bi namenili za naše Slovence
               na Koroškem. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Demšar. Prehajamo na glasovanje. Ugotovimo sklepčnost! <stage>(70
               prisotnih.)</stage></p>
               <p>Kdo podpira amandma pod zaporedno številko 11? <stage>(28 poslancev.)</stage> Je kdo proti? <stage>(36
               poslancev.)</stage></p>
               <p>Ugotavljam, da amandma pod zaporedno številko 11 ni bil sprejet.</p>
               <p>Smo pri amandmaju pod zaporedno številko 12, ki ga predlaga poslanska skupina
               Socialdemokratske stranke Slovenije. Gospod Ivo Hvalica želi besedo, da obrazloži
               svoj glas. Prosim.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik. Spoštovani kolegi! Zadnji amandma je zgolj
               prerazporeditev sredstev in v tem žalostnem vzdušju bi človek skoraj rekel, da se ne
               izplača nič reči, pa vendar je to nekaj posebnega. Ta amandma na tej komisiji, na
               komisiji za Slovence v zamejstvu in po svetu, ni bil sprejet, bil je, kot se temu
               reče, preglasovan, in sicer zaradi tega, ker je manjkal poslanec Slovenske ljudske
               stranke. Ta se mi je potem opravičeval, da je pač zamudil in tako dalje. Sedaj ima
               priložnost, da prepriča svojo stranko, tako da bi ta amandma sprejeli. Torej, prosim
               dr. Možgana za popravek oziroma za nevtralizacijo zamude. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Ugotovimo sklepčnost! <stage>(60 prisotnih.)</stage></p>
               <p>Kdo podpira amandma pod zaporedno številko 12? <stage>(26 poslancev.)</stage> Je kdo proti? <stage>(43
               poslancev.)</stage></p>
               <p>Ugotavljam, da amandma ni bil sprejet.</p>
               <p>Prehajamo na postavko 1911 - Ministrstvo za obrambo. Pod to postavko je vloženo eno
               dopolnilo, ki ga predlaga Vlada Republike Slovenije kot dopolnjen predlog proračuna.
               Želi kdo razpravljati? Gospod Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Spoštovani kolegi, gospod minister za obrambo! Kot član Odbora za
               obrambo in kot človek, ki ni nikdar poskušal Slovenski vojski odvzeti niti tolarja,
               bom glasoval za ta amandma. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Svoj glas je obrazložil gospod Hvalica. Je pa tudi razprava. Če je ni, jo
               zaključujem in dajem na glasovanje edini amandma pod točko 1 postavke 1911. Ugotovimo
               sklepčnost! <stage>(69 prisotnih.)</stage></p>
               <p>Kdo podpira ta amandma? <stage>(57 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je bil amandma sprejet.</p>
               <p>Prehajamo na postavko 1912 - Uprava Republike Slovenije za zaščito in reševanje, na
               katero so bili vloženi štirje amandmaji. Prvega predlaga Vlada Republike Slovenije,
               drugega gospod Franc Horvat, tretjega Rudolf Petan in četrtega ponovno gospod Franc
               Horvat. Želi kdo besedo o tej postavki in o teh amandmajih? Gospod Horvat,
               prosim.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Hvala za besedo, gospod predsednik. Spoštovane kolegice in kolegi! Čeprav je kratka
               obrazložitev dana že pri samih amandmajih, mi dovolite samo dodatno še nekaj besed.
               Gotovo so sredstva za požarno varnost premajhna in gotovo se splačajo vlaganja v
               preventivo in v učinkovito intervencijo, kajti prihranek je nekajkrat večji.</p>
               <p>Kar se tiče amandmaja številka 4 - sofinanciranje društev in drugih organizacij v
               Upravi Republike Slovenije za zaščito in reševanje - sem prepričan, da vas ni treba
               prepričevati o pomenu dejavnosti neštevilnih članov društev in organizacij, od gorsko
               reševalnih, gasilskih in raznih drugih. Spomnim naj samo na to, da se žal dogaja
               zelo, zelo veliko nesreč, da je vloženega ogromno nesebičnega in tudi neplačanega
               dela in zato menim, da bi s takim zneskom, ki v celoti proračuna ne predstavlja ne
               vem kakšen velik obseg ali ne vem kakšno veliko obremenitev, mislim, da bi bilo
               smiselno povečati ta znesek in zato predlagam, da podprete ta amandma. Hvala
               lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Horvat. Razpravo zaključujemo in prehajamo na glasovanje o štirih
               dopolnilih. Najprej dajem na glasovanje dopolnilo pod točko 1. Ugotovimo sklepčnost!
               <stage>(61 prisotnih.)</stage></p>
               <p>Kdo podpira ta amandma? <stage>(48 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma pod točko 1 sprejet.</p>
               <p>Prehajamo na glasovanje o amandmaju pod točko 2. Predlagatelj je gospod Franc
               Horvat. Ugotovimo sklepčnost! <stage>(52 prisotnih.)</stage></p>
               <p>Kdo podpira amandma pod točko 2? <stage>(21 poslancev.)</stage> Je kdo proti? <stage>(28 poslancev.)</stage></p>
               <p>Ugotavljam, da dopolnilo pod točko 2 ni bilo sprejeto.</p>
               <p>Prehajamo na glasovanje o amandmaju pod točko 3. Predlagatelj je gospod Rudolf
               Petan. Gospod Petan bo obrazložil svoj glas.</p>
            </sp>
            <sp who="SDZ2:PetanRudolf">

               <speaker>RUDOLF PETAN:</speaker>

               <p>Hvala za besedo. Spoštovani! Torej tudi jaz menim, da je za gasilsko službo in pa -
               jaz sem omenil tudi gorsko reševalno in pa potapljače - potrebno nameniti dodatna
               sredstva, kajti preventiva je velikokrat boljša kot pa potem reševanje. Čeravno tu
               gre za opremo za reševanje, vendar preventiva je v tem smislu, da dajemo sredstva in
               da s to lahko kupimo opremo. Posebej sem izpostavil opremo gasilcev za reševanje v
               cestnem prometu, to se pravi, ko pride do nesreč, kajti tu ni možno ponoviti
               postopka, da bomo šli ponovno v situacijo na cesti. Ko so udeleženci v nesreči znani,
               ko se je nesreča zgodila, ponovitev postopka ni mogoča, tako kot lahko naredimo v tej
               dvorani in ponovimo tudi glasovanje. Tam ni in zato je potrebna dobra preventiva, in
               gasilci to imajo in zato menim, da je potrebno podpreti in dati gasilcem tudi dodatna
               sredstva za reševanje, še posebej v cestnem prometu pri nesrečah. Zato bom vsekakor
               podprl ta amandma za dodatna sredstva. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Petan. Gospod Rupar, gospod Pukšič, gospod Čebulj.</p>
            </sp>
            <sp who="SDZ2:RuparPavel">

               <speaker>PAVEL RUPAR:</speaker>

               <p>Spoštovani! Podprl bom ta amandma, ker je v sklopu tega tudi financiranje gorske
               reševalne službe. V letošnjem letu je bilo v slovenskih gorah nenavadno, nenormalno
               veliko smrtnih primerov. Če se spomnite, ali pa v opomin, tudi tragedije, ki je
               doletela pet gorskih reševalcev, sicer zaradi drugih vzrokov. Ampak želel bi pa
               opozoriti na nujnost vzdrževanja te gorske reševalne službe, zato vas prosim, že v
               imenu tistih ljudi, ki uporabljajo to hrabrost, to korajžo, da rešujejo ponesrečence,
               ki so v veliki meri neprofesionalni ljudje, zgolj s srcem in zgolj z zavestjo
               pomagati, da podprete ta amandma. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Svoj glas bo obrazložil tudi gospod Pukšič.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Hvala lepa. Spoštovane gospe, spoštovani gospodje! Mislim, da je lansko leto začel
               veljati novi zakon o društvih, ko so morala tudi vsa gasilska društva sprejeti na
               novo svoje ustanovitvene akte, med njimi tudi statute. In prav ta zakon, kot se
               spomnite, gasilskim društvom več ne omogoča, na žalost, pa čeprav je bilo prej nekako
               s predlagateljem zakona dogovorjeno, da bo vsaj gasilskim društvom zakon o društvih
               nekako omogočal organiziranje in izvedbo tudi nekaterih prireditev. Kot dobro veste,
               gasilska društva danes ne morejo izvesti nobene prireditve, za katero sicer ne bi
               najeli uradnika oziroma nekoga, ki ima za to dovoljenje, za opravljanje gostinske
               dejavnosti, in veliko opreme, s katero so gasilska društva vedno ne glede na uro,
               čas, vremenske razmere bila in so še vedno pripravljena, se jim je na ta način torej
               onemogoči nek lastni vir prihodka.</p>
               <p>Prepričan sem, da bi morali tudi poseči in spremeniti to zvrst oziroma ta del v
               zakonu o društvih in to gasilcem povrniti nazaj. Ker je letos leto okrog in se to ne
               da popraviti, bi vas resnično prosil, da se ta amandma za resnično nekaj majhnih
               sredstev, saj navsezadnje gre samo za 150 milijonov, podpre. Navsezadnje moramo
               vedeti, ne samo, da pomagajo, ne samo, da so gasilci prisotni v elementarnih
               nesrečah, ampak v veliko krajev naše države prevažajo v poletnih časih tudi
               prepotrebno vodo za preživetje. Skratka, veliko teh krajev, ki so pa na žalost v
               glavnem demografsko ogrožena, nerazvita področja, skratka z veliko socialnimi
               problemi in tako dalje. Zato bi bilo resnično dobro, da tokrat ta amandma podprete
               tudi poslanci vladne stranke. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospodu Pukšiču. Svoj glas bo obrazložil gospod Čebulj.</p>
            </sp>
            <sp who="SDZ2:ČebuljFranc">

               <speaker>FRANC ČEBULJ:</speaker>

               <p>Hvala lepa, gospod predsednik. Kolegi in kolegice! Glede na to, da že amandma,
               katerega sem hotel tudi obrazložiti, gospoda Ferija Horvata ni bil sprejet, bi, glede
               na to, da tudi kolega Petan skoraj isto vlaga, bi vas prosil - predvsem kolege
               župane, ker smo župani predvsem odgovorni za preventivo požarne varnosti v občini -
               bi vas tokrat prosil, da kršite vaš strankarski dogovor in da glasujete za ta
               amandma. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospodu Čebulju. Besedo je sicer želel gospod minister, ampak v tem trenutku
               pri tej obrazložitvi glasu mu je ne morem dati.</p>
               <p>Torej gremo na glasovanje. Smo pri amandmaju pod točko 3. Ugotovimo sklepčnost! <stage>(62
               prisotnih.)</stage></p>
               <p>Kdo je za amandma pod točko 3? <stage>(26 poslancev.)</stage> Je kdo proti? <stage>(29 poslancev.)</stage></p>
               <p>Ugotavljam, da amandma ni bil sprejet.</p>
               <p>Glasujemo o amandmaju pod točko 4. Predlagatelj je gospod Feri Horvat.</p>
               <p>Gospod Feri Horvat bo obrazložil svoj glas.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Hvala za besedo, gospod predsednik. Spoštovane kolegice in kolegi! Glede na to, da
               ni bil sprejet predhodni amandma, ki je bil zelo dobro obrazložen in ima enako
               vsebino, bom glasoval za ta amandma. In tudi vam predlagam, da zanj glasujete, če
               imate količkaj spoštovanja do dela, ki ga opravljajo ljudje v teh društvih -
               gasilski, gorski reševalni službi in v podobnih organizacijah. Dodal bi še samo to,
               da vsaj potem, če niste za prejšnji znesek, ki tudi ni bil visok, pa vsaj za tega, ki
               je več kot pol manjši, da vsaj za tega glasujete. To bo vsaj eno materialno,
               nezahtevno, pa vsaj neko simbolično priznanje in podpora tistim, ki delajo ogromno,
               ne da bi za to dobili plačilo.</p>
               <p>Naj vas še spomnim, da je matični odbor, odbor za obrambo podprl ta amandma. Hvala
               lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospodu Horvatu. Gospod Čebulj bo obrazložil svoj glas, potem pa gospod
               Demšar. Istočasno sta oba dvignila roko in sem se mogel odločiti za vrstni red.</p>
            </sp>
            <sp who="SDZ2:ČebuljFranc">

               <speaker>FRANC ČEBULJ:</speaker>

               <p>Hvala, gospod predsednik. Amandma, katerega je predlagal gospod Feri Horvat, bom
               podprl. Predvsem iz razloga, ker bodo ta sredstva tudi namenjena civilni zaščiti. V
               novo nastalih občinah se ukvarjamo z novo mrežo organizacijskega dela pokrivanja naše
               civilne zaščite in bi bilo prav, da tudi potem ministrstvo nekaj sredstev tudi nameni
               iz tega naslova, da na novo nastale občine dobijo dodatna sredstva za nemoteno
               delovanje. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospodu Čebulju. Gospod Demšar.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Hvala lepa. Najprej bi čestital gospodu predsedniku, ker je tako brihtno, hitro
               reagiral, da je ugotovil, da je <q>"Č"</q> pred <q>"D"</q> in je mene dal na drugo mesto.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Tukaj bi pa tale. Glede na to, da vem, da servis skupnih služb nima denarja, ko
               upravne enote prosijo in prosijo. Vendar, glede na to, da je potreben za stvari, ki
               jih upravne enote rabijo, je potreben razpis. Razpis se ne bo iztekel oziroma bom
               rekel, se ne bo stegnil do konca leta, in ker se ta sredstva ne bodo uspela porabiti,
               bi zelo priporočal, da ta amandma, ko gremo proti koncu, na vsak način sprejmemo.
               Samo spomnimo se, tisti, ki smo bolj trpeli leta 1990 ob velikih poplavah, kako smo
               gledali, kje bomo dobili gasilce, kakšno opremo bomo dobili. Ravno gasilci so bili
               tisti, ki so nas takrat reševali in še mnogokrat kasneje. Eno tako pozornost, lepo
               pozornost do teh prostovoljcev, ki res delajo prostovoljno in ogromno naredijo
               prostovoljno, se mi zdi, da bi tudi na ta način naredili, če bi rekli, ob obravnavi
               proračuna smo vendar upoštevali tudi gasilska društva. Zato bom glasoval <q>"za"</q> in ne
               bom posebej grozil, ampak vas prosilm, dajte se še ostali nasmehniti gasilcem, ki vam
               bodo za to hvaležni! Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Demšar. Gospod Kopač bo obrazložil svoj glas.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala za besedo. Jaz bom glasoval proti temu amandmaju, čeprav sem sam gasilec in ne
               rabim take pozornosti v obliki 70 milijonov od servisa skupnih služb vlade, ki so
               podlaga za obilico demagogije. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Prehajamo na glasovanje. Ugotovimo sklepčnost! <stage>(66 prisotnih.)</stage></p>
               <p>Kdo podpira amandma pod številko 4? <stage>(31 poslancev.)</stage> Je kdo proti? <stage>(34
               poslancev.)</stage></p>
               <p>Ugotavljam, da amandma pod zaporedno številko<gap n="..."/> Gospod Rupar ima proceduralni
               predlog.</p>
            </sp>
            <sp who="SDZ2:RuparPavel">

               <speaker>PAVEL RUPAR:</speaker>

               <p>Prosim, če lahko ponovimo glasovanje, ker sem nevede pritiskal rdečo tipko in vidim,
               da nisem označen niti kot prisoten niti kot glasovalec.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Na predlog gospoda Ruparja dajem na glasovanje proceduralni predlog, da se glasovanje
               ponovi. Ugotovimo sklepčnost! <stage>(63 prisotnih.)</stage></p>
               <p>Kdo je za predlog, da glasovanje ponovimo? <stage>(59 poslancev.)</stage> Je kdo proti? <stage>(3
               poslanci.)</stage></p>
               <p>Ugotavljam, da bomo glasovanje ponovili.</p>
               <p>Torej, pritiskamo na sivo in ne na rdečo tipko. Ugotovimo sklepčnost! <stage>(68
               prisotnih.)</stage></p>
               <p>Kdo podpira amandma pod številko 4? <stage>(31 poslancev.)</stage> Je kdo proti? <stage>(37
               poslancev.)</stage></p>
               <p>Ugotavljam, da amandma pod številko 4 ni bil sprejet.</p>
               <p>Prehajamo na postavko 2.011 - Ministrstvo za pravosodje. Vloženi so trije amandmaji,
               prvega predlaga vlada, drugega gospod Janez Janša in tretjega gospod Vincencij
               Demšar. Odpiram razpravo o postavki in amandmajih. Ministri lahko sedaj nastopite,
               potem pri obrazložitvi glasu žal ne morete. Če je kakšno vprašanje, naj bo sedaj, ker
               sicer smo potem v neprijetnem položaju pri glasovanju. Gospod Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Spoštovani gospod minister v odsotnosti! Spoštovani kolegi!
               <gap n="..."/><stage>(Predsednik se oglasi iz dvorane: Minister prihaja.)</stage><gap n="..."/> Prihaja? Spoštovani gospod
               minister, ki prihaja! Torej, jaz bom amandma, prvi amandma Ministrstva za pravosodje
               podprl, ne glede na to, da je v njem segment, ki me ne navdušuje, to, da govori o
               sodni palači. Jaz mislim, da problem pravosodja ni sodna palača, pač pa vsebina sodne
               palače. Na vsak način, glede na to, kaj vse se v pravosodju dogaja. Glede na to, kako
               se tam zadeve kopičijo, glede na to, da ni nobene projekcije naprej in da ne vemo
               sploh, do katerega leta v naslednjem tisočletju bo prišlo sodstvo na zeleno vejo,
               upam, da bo ta amandma, ti povečani stroški za pravosodje, da bodo k temu prispevali.
               Kar se pa tiče sodne palače, tu bi rekel, imam zadržek do tega. Ampak, glede na to da
               je amandma kompleten, kompleksen in da vsebuje tudi to, in da se tega ne da
               izdvojiti, pač ne morem pomagati. Jaz bom na vsak način ta amandma podprl, s to
               željo, ki sem jo izrekel. In s prepričanjem, da se tu mora nekaj zgoditi, ker sicer
               bo ta država šla po neki drugi poti. Vse kakor ne po poti pravne države. Hvala
               lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Želi kdo razpravljati? <stage>(Nihče.)</stage> Potem prehajamo na glasovanje o teh
               amandmajih. Najprej o prvem. Ugotavljamo sklepčnost! <stage>(61 poslancev.)</stage></p>
               <p>Kdo podpira amandma postavke 2011 pod točko 1? <stage>(48 poslancev.)</stage> Je kdo proti?
               <stage>(Nihče.)</stage></p>
               <p>Ugotavljam, da je amandma sprejet.</p>
               <p>Prehajam na glasovanje o amandmaju pod točko dva. Ugotavljam sklepčnost! Svoj glas bo
               obrazložil gospod Ivo Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik. Spoštovani kolegi! Glasoval bom za ta amandma. V
               kontekstu tistega, kar sem povedal prej, je ta zadeva, ki se pokaže v predlogu
               drugega amandmaja, še bolj jasna. Gre za to, da se sredstva za delno uspešnost in
               nove zaposlitve upravnih organov, nove zaposlitve, prenesejo na štipendije pri
               Ministrstvu za pravosodje. Trdno sem prepričan, da bo šele nova generacija pravnikov
               lahko zmogla tisto, kar od nje zahteva sodobna, parlamentarna pravna država. Torej,
               prosim vas za podporo. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Hvalica. Ugotavljamo sklepčnost! <stage>(58 poslancev.)</stage></p>
               <p>Kdo podpira amandma pod številko dva? <stage>(22 poslancev.)</stage> Je kdo proti? <stage>(37
               poslancev.)</stage></p>
               <p>Ugotavljam, da dopolnilo pod točko 2 ni bilo sprejeto.</p>
               <p>Prehajamo na glasovanje o amandmaju pod točko 3. Gospod Vincencij Demšar, ki je
               predlagatelj, bo tudi objasnil svoj glas.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Hvala za besedo. Ko ugotavljamo, kako veliko zadev na sodiščih stoji, gre tudi za
               to, da so delovni pogoji na sodiščih - tisti, ki greste malo ven iz Ljubljane, vidite
               - da so marsikje nemogoči in zato je nujno tudi te stvari urediti. Ne gre samo za
               obnovo, za neko vzdrževanje teh posameznih, recimo jim sodnih hiš.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Prosim za mir v dvorani, kolegi in kolegice! Predvsem kolegi so zelo živahni. Gospod
               Demšar.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Ne gre samo za obnovo, ampak marsikje gre za to, da sodišča gostujejo v privatnih
               hišah, ali je to stvar denacionalizacije, zato menim, da bi vsaj neka sredstva tudi v
               ta namen morali zagotoviti. Povem primer. Okrajno sodišče v Kranju, to se že
               obnavlja, medtem ko sodišče v Škofji Loki dela pravzaprav v nemogočih razmerah in
               zato bi vas prosil, da jim omogočite, da bodo imeli pogoje in potem bo tudi več zadev
               lahko uspešno in hitreje rešenih. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Demšar. Ugotovimo sklepčnost! <stage>(57 prisotnih.)</stage> Glasujemo o amandmaju
               pod številko 3.</p>
               <p>Kdo je za? <stage>(16 poslancev.)</stage> Je kdo proti? <stage>(40 poslancev.)</stage></p>
               <p>Ugotavljam, da ta amandma ni bil podprt.</p>
               <p>Prehajamo na postavko <q>"Uprava Republike Slovenije za izvrševanje kazenskih sankcij"</q>.
               Vloženo je samo eno dopolnilo s strani Vlade Republike Slovenije. Želi kdo
               razpravljati o tem dopolnilu in tej postavki? <stage>(Ne želi.)</stage> Jo zaključujem in prehajamo
               na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo podpira amandma pod točko 1? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je bil amandma sprejet.</p>
               <p>Smo pri postavki 2111 - ministrstvo za gospodarske dejavnosti. K tej postavki je
               vloženih 16 amandmajev, zato odpiram razpravo o celotni postavki torej in vseh 16
               dopolnilli, ki so bila vložena s strani poslank, poslancev in drugih predlagateljev.
               Gospod Feri Horvat, gospod Hvalica, gospod Kontič.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Hvala za besedo, gospod predsednik. Spoštovane kolegice in kolegi! Jaz vlagam dva
               amandmaja, ki se nanašata na malo gospodarstvo, o katerem vsakodnevno izrekamo toliko
               lepih besed in toliko od njega in dejansko tudi vidimo v praksi, da je to eno najbolj
               dinamičnih področij gospodarstva in eno redkih, ki tudi zagotavlja nova delovna
               mesta; lahko bi jih pa še več, če bi ta sektor gospodarstva tudi država bolj
               podpirala.</p>
               <p>Dovolite samo, da navedem podatke iz uradnega materiala, ki ga je pripravilo
               ministrstvo za finance pred kratkim o transferjih v gospodarstvu. Pod poglavjem <q>"Malo
               gospodarstvo"</q>, ko daje prikaz sredstev iz proračuna plus sredstva iz kupnine, lahko
               vidimo, da je bilo skupaj zagotovljenih v letu 1995 1 milijarda 530 milijonov
               tolarjev, v letu 1996 2 milijardi 542 milijonov tolarjev in letos bi po tem, kar je
               predvideno v proračunu in po oceni kupnine, skupaj znašalo to nominalno manj kot v
               lanskem letu, to je 1 milijarda 778 milijonov. Po drugi strani vemo, da vsi razpisi
               za malo gospodarstvo dajejo rezultat, da je število zahtevkov, in to utemeljenih,
               ekonomsko upravičenih, nekajkrat večje, kot je obseg zagotovljenih sredstev. Naj
               spomnim na to, da tudi Agenda 2000 med prioritetami za spodbujanje gospodarskega
               razvoja in prestrukturiranja slovenskega gospodarstva izpostavlja prav področje
               malega gospodarstva.</p>
               <p>Zato dajem amandmaja pod številko 2 in številko 9. Nanašata se na financiranje
               oziroma sofinanciranje lokalnih in regionalnih podjetniško-spodbujevalnih centrov, ki
               igrajo pomembno vlogo, zlasti pri podjetnikih začetnikih. In mi rabimo predvsem dosti
               novih podjetnikov, zlasti še v manj razvitih območjih, ki tudi po podjetništvu močno
               zaostajajo za slovenskim povprečjem in za bolj razvitimi področji. Poleg tega se
               amandma pod številko 2 nanaša na sofinanciranje skupaj s tujimi sofinancerji,
               predvsem s programi Evropske unije. Torej, gre že za neke vrste dejansko obvezo.</p>
               <p>Naj povem še to, da odbor za gospodarstvo kot matično delovno telo amandma pod
               številko 9 podpira. Hvala lepa. Podpora je bila dana na odboru soglasno, naj še to
               povem.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Feri Horvat je vložil tudi amandma pod številko 7. Besedo želi gospod Ivo
               Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik. Spoštovani kolegi! Gospod minister Metod Dragonja je v
               odsotnosti, vidim pa državnega sekretarja gospoda Borisa Šuštarja. Mislim, da sem si
               zapomnil to ime, hvala bogu, spomin je še. Začudil sem se ob amandmaju številka 1 in
               o tem mislim razpravljati.</p>
               <p>Popolnoma nič nimam proti temu, da se povečajo sredstva na postavkah
               subvencioniranje obrestnih mer, programi zapiranja rudnikov, center za promocijo
               turizma in ne vem še kaj. Imam pa veliko proti temu, da bi sprejeli to tako, kot tu
               piše, zmanjšajo se sredstva na postavkah za znesek, pa je pozicija navedena 8289,
               dokup zavarovalne dobe Anhovo, 150 milijonov. Najprej bi se tu spravil na logistiko,
               jaz sem opazil, da ste postali zelo spretni. Pišete 150 tisoč, tako, da človek ne ve
               točno, za kaj gre. Napišite milijone, 150 mio in bomo vedeli, za kaj gre, ne se iti
               take stvari. In bi prosil, da bi tudi tu pri amandmajih - in apeliram na vodstvo
               državnega zbora sedaj - da bi uvedli enotno označevanje milijonov in milijard, ker je
               tu velika zmeda.</p>
               <p>Torej, gospod državni sekretar, kako si upate nekaj takega, kako si upate predlagati
               takšen amandma! Poglejte, konec prejšnjega mandata smo z veliko truda sprejeli zakon
               o prepovedi azbesta. Jaz vam tu ne bom razlagal, za kaj gre. Mislim, da je to v
               javnosti dovolj znano, vemo, kaj je azbest, trenutno tudi v Bruslju rušijo fasado
               eminentne evropske institucije, ki je bila iz azbesta in tako dalje. Že tako se
               zapleta pri upokojevanju, predčasnem upokojevanju teh delavcev. Jaz imam vsak mesec v
               moji poslanski pisarni v Novi Gorici vrsto teh ljudi in ministrstvo lahko - sicer je
               to ministrstvo, ki ga vodi Tone Rop, ker ima tam to komisijo, vsi poznamo gospo Jožko
               Hegler, tisti ki ima s tem opravka, in tako dalje, od tam prihajajo torej zavrnitve,
               torej ena za drugo, dogajajo se čudne stvari. Jaz sam sicer nimam časa, da bi
               penetriral to zadevo, ampak obljubljam vnaprej, da bom enkrat tja prišel in da bom
               poskušal tudi to zadevo rentgenizirati, če je to dovoljeno opozicijskemu poslancu.
               Braniti moram tu zakon, ki smo ga sprejeli v prejšnjem mandatu. In sedaj se jemlje
               tu, ker očitno zmanjkuje denarja, dokup zavarovalne dobe Anhovo,150 milijonov
               tolarjev, kako si to upate. Kako si to upate?! To so pravice, ki so že dosežene. To
               ni način.</p>
               <p>Jaz apeliram na predstavnike vlade, da razmislijo o tem, jaz apeliram na vas, da si
               nekaj takega ne dovolite. Ker sicer, sem trdno prepričan - to je šlo mimo, jaz sem
               tudi pozno opazil - ampak tu pride lahko tudi do nemirov, v Anhovem. Že tako ta
               proces poteka silno počasi in sedaj se nenadoma to zgodi. Kako, kdo si je to dovolil?
               Na čigavo iniciativo? Torej tu ni nič sociale, jasno, ni nič tudi, oprostite,
               demokratičnega upokojenstva, tu ne vidim tega. Kako je mogoče tu jemati na takšen
               način?! Doseženo stvar, uzakonjeno stvar?! Torej, jaz prosim sedaj predstavnika
               vlade, gospoda državnega sekretarja Borisa Šuštarja, da na to mojo razpravo odgovori,
               in ga pozivam k umiku takšnega amandmaja. Sigurno ima vlada, sigurno ima Ministrstvo
               za gospodarske dejavnosti nek drug način, kako priti do tega denarja. Ne pa posegati
               po teh pravicah! To je škandal! Mene zanima tudi, čeprav vem, da ne bom zvedel: Kdo
               je avtor tega? Kdo si je privoščil nekaj takega? Torej, gospod državni sekretar,
               prosim vas, vas pozivam za govornico. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospodu Hvalici. Ali želi besedo državni sekretar dr. Šuštar? Prosim.</p>
            </sp>
            <sp who="SDZ2:ŠuštarBoris">

               <speaker>DR. BORIS ŠUŠTAR:</speaker>

               <p>Spoštovani! No, kar se tiče postavke in vprašanja gospoda Hvalice glede dokupa
               zavarovalne dobe in zmanjšanja v višini sto petdeset milijonov SIT oziroma sto
               petdeset tisoč, kakor je tu napisano, je v bistvu zadeva, ki pač ne zmanjšuje
               sredstev, ki so namenjena v skladu z zakonom, v skladu z odpravljanjem posledic
               uporabe azbestnih proizvodov, ampak gre za nekako samo različno dinamiko uporabe
               sredstev. In sicer za sto petdeset milijonov SIT, za katera so zmanjšana sredstva za
               dokup zavarovalne dobe, je nekako samo zmanjšano v predlogu proračuna za leto 1997.
               Ta sredstva se bodo zagotovila v skladu z zakonom v proračunu 1998. Zagotavljam vam,
               da ta sredstva končno ne bodo vzeta s te postavke. V dokaz temu vam bomo poslali plan
               izvanja in izvrševanja zakona in zagotavljanja sredstev, kjer bo jasno razvidno, da
               se ta sredstva nekako samo začasno umikajo s te postavke.</p>
               <p>Tako, da bi apeliral na to, da ne bi to vzeli kot neko defenitivno rešitev. Seveda
               bo to moralo biti udejanjeno tudi v proračunu za leto 1998. Vendar, zaradi potreb, ki
               jih imamo pri intervencijah v gospodarstvu, in predvsem z vidika subvencioniranja
               obrestnih mer je bila izvršena takšna rešitev, ki pa, kot pravim, se bo v proračunu
               1998 upoštevala in se bodo ustrezno ta sredstva tudi zagotovila.</p>
               <p>Torej, še enkrat lahko zagotavljam, da bost pismeno dobili tudi načrt izvajanje
               zakona in obveznosti države do tistih delavcev, ki so do teh sredstev tudi
               upravičeni.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Replika, gospod Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Gospod državni sekretar, delno ste mi pomirili, ampak poglejte, tu je
               bilo danes izrečenih že nekaj besed, nekaj obljub, navedenih nekaj številk. Jaz,
               oprostite, ne morem verjeti na besedo. Ne verjamem na besedo in zato bi vas prosil,
               lahko bi tudi naredili nek kompromis - jaz predlagam, da odložimo torej glasovanje o
               tem amandmaju; v pol ure lahko gospod državni sekretar dobi črno na belem tisto, kar
               je rekel tu za govornico, in ko bom jaz to videl, bom v to tudi verjel. Jaz razumem
               stisko resorja, možna je tudi razlaga, da gre za <q>"timing"</q>, tudi glede na to, da o
               proračunu za leto 1997 razpravljamo sedaj, konec novembra, ampak jaz bi rad imel nek
               dokument. Jaz tu pozivam posebej še primorske poslance, da me tu pri tem podprejo,
               ker gre za eno od najbolj dramatičnih stvari, ki smo jih reševali v prejšnjem
               mandatu. Tam namreč ljudje umirajo. Če jih zapustimo pa še moralno, kaj lahko od nas
               pričakujejo? Gre za sigurno najhujšo dramo, ki je rezultat industrijske polucije v
               povojnem obdobju v Sloveniji. Torej, jaz predlagam, da odložimo glasovanje o tem
               amandmaju in da bi dobili poslanci ta predlog. Bi prosil, gospod predsednik, če daste
               na glasovanje, da bi dobili zagotovitev vlade za tisto, kar je rekel gospod državni
               sekretar, in jaz bom potem verjel temu papirju. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Hvalica. Predlagam, da opravimo še razpravo, ker je še več
               razpravljavcev. V tem času, če sem vas prav razumel, pa hočete pisni dokument. Gospod
               Šušter, prosil bi vas, če lahko poveste, ali je možno hitro pridobiti pisni dokument,
               da bi ga pač dali poslancem. Lahko se še kasneje oglasite v razpravi. Preden bomo
               glasovali, bom vsekakor dal tudi predlog gospoda Hvalice na glasovanje. Gospod Kontič
               želi razpravljati.</p>
            </sp>
            <sp who="SDZ2:KontičBojan">

               <speaker>BOJAN KONTIČ:</speaker>

               <p>Hvala lepa. Spoštovani! Govorim o amandmaju, ki je vložen pod zaporedno številko 10.
               Vložila sva ga skupaj s kolegom Borisom Sovičem in v njem predlagava, da se za
               ekološko sanacijo TE blok 5, to so te slavne odžveplovalne naprave, nameni 500
               milijonov tolarjev. Izhajava namreč iz tega, da je v lanskem letu bila realizacija na
               tej postavki in za ta namen v višini 205 milijonov tolarjev in to v letu, ki je bilo
               precej odmaknjeno od te predvidene investicije oziroma predvidenega pričetka del. V
               letošnjem letu, ko pa je investicija mnogo bližje, pa za pripravljala dela ni
               namenjen niti tolar.</p>
               <p>Dovolite mi, da pri tem citiram gospoda državnega sekretarja za energetiko Alojza
               Kopšeta iz intervjuja, ki ga je imel za lokalni časopis <q>"Naš čas"</q>, z dne 6. novembra
               1979, in kjer pravi, da usoda investicije ni odvisna od proračuna. Cela investicija
               bo znašala okoli 150 milijonov nemških mark. V proračunu pa smo računali letos na 5
               milijonov mark.</p>
               <p>Vseeno pa moram reči, da sem razočaran nad sprejemanjem proračuna. Ocenjujem, da je
               proračun previsok, da z njim prekomerno obremenjujemo gospodarstvo in podobno. To ni
               več pomembno. Pomembno pa je teh 5 milijonov mark, seveda v primerjavi s 150 milijoni
               mark, ki so predvideni za celotno investicijo. To res ni veliko, ampak za
               pripravljalna dela pomeni pa ogromno. In na ta sredstva je vlada oziroma ministrstvo
               za gospodarstvo pred sprejemanjem tega proračuna tudi resno računalo. Zaradi tega je
               tudi vložen ta amandma.</p>
               <p>Kljub vsemu bi pa, kljub temu vas prosim, da ta amandma kljub nasprotovanju sedaj
               vlade in odborov podprete in s tem zagotovite nadaljevanje investicije, ki seveda ni
               odvisna samo od tega. To dobro veva tudi predlagatelja amandmaja. Morda celo ni
               predvsem odvisna od tega, je pa odvisna. Zato vas prosim, da ta amandma podprete.
               Obenem bi pa prosil ministrstvo za gospodarstvo oziroma njihovega predstavnika -
               namreč sekretarja za energetiko ne vidim tukaj - da tukaj za to govornico tudi javno
               pove oziroma zagotovi, da tudi če ta amandma ne bo sprejet, ne bo investicija v
               ničemer prikrajšana, in da bodo dela tekla po načrtovanem planu. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Kontič. Želi odgovoriti na vprašanje gospoda poslanca kdo od
               predstavnikov vlade? <stage>(Ne želi.)</stage></p>
               <p>Razpravljati želi gospod Samo Bevk.</p>
            </sp>
            <sp who="SDZ2:BevkSamo">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! Z mojim amandmajem bi rad
               povečal sredstva za delovanje Agencije za radioaktivne odpadke. To je namreč pomembna
               institucija na področju varstva okolja v državi, ki pa je bila vrsto let izjemno
               slabo financirana in ne more izpolnjevati svojega osnovnega programa.</p>
               <p>Agencija za radioaktivne odpadke je bila ustanovljena leta 1991. Ena izmed njenih
               nalog je tudi sanacija ilegalnega odlagališča radioaktivnih odpadkov v Zavratcu,
               kamor so bili v največji tajnosti deponirani leta 1961. Po številnih prizadevanjih se
               je končno sanacija tega odlagališča pričela leta 1996, država pa za nadaljevanje tega
               projekta v letu 1997 ne namenja niti enega tolarja. Tako da proračunska sredstva za
               dokončanje tega projekta, bilo pa je s strani vlade zagotovljeno, da bo projekt
               končan prav v letošnjem letu, ni nobenih sredstev. Z dodatnimi 51 milijoni tolarjev
               bi lahko v letošnjem letu ta projekt dokončali. Zato prosim, da podprete ta amandma,
               kajti ta amandma prispeva tudi k izboljšanju varstva okolja v Sloveniji. Namreč,
               nerazumljivo je, da je za Agencijo za radioaktivne odpadke v letošnjem letu
               namenjenih manj sredstev kot v letu 1996. V celotnem obstoju delovanja te agencije je
               bilo ravno leto 1996 tisto, v katerem je vlada prispevala nekaj več sredstev in je
               agencija lahko izpolnjevala svoj načrt, v vseh drugih letih pa temu ni bilo tako in
               se celo postavlja vprašanje smiselnosti obstoja te agencije tudi v bodoče. Zato lepo
               prosim za tovrstno podporo.</p>
               <p>Prosim pa še za podporo amandmaju pod zaporedno številko 12. S tem amandmajem pa
               predlagam, da bi ministrstvo za gospodarske dejavnosti namenilo dodatnih 48 milijonov
               za sanacijo rudarske škode v Idriji. Zaradi poltisočletnega rudarjenja je prišlo v
               samem mestu do velikih poškodb komunalnih, stanovanjskih, infrastrukturnih in vseh
               ostalih objektov. Treba je vedeti, da je pod mestom, dobesedno pod mestom, 140
               kilometrov rovov in res so bile poškodbe, ki so nastale v stoletjih delovanja rudnika
               za mesto bile zelo velike. Kompletna škoda, ki je ocenjena, zaradi poltisočletnega
               rudarjenja v mestu Idrija, pa znaša kar - oprostite tej številki v tuji valuti - kar
               11 milijonov mark. Hvala lepa za pozornost in prosim, seveda, za podporo.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospodu Bevku. Besedo ima gospod Sovič.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Cenjene dame, spoštovani! Rad bi posebej poudaril pomen dve amandmajev, ki sta
               vložena, poleg ostalih seveda. Gre za amandma številka 3 in amandma številka 14.</p>
               <p>Amandma številka 3 govori o problemu, ki je pravzaprav vseslovenski problem. Gre za
               odstranjevanje mulja iz akumulacijskih jezer slovenskih hidroelektrarn. Ta amandma
               predvideva, da bi se povečala sredstva na tej postavki in sicer za odstranjevanje
               mulja na Dravi, na Savi in na Soči. Taka postavka je že do sedaj bila v proračunu,
               določeni rezultati so bili že doseženi - vsak jih lahko vidi na Mariborskem jezeru,
               na Zbiljskem jezeru in na Soči. Vendar je v letošnjem letu s predlogom proračuna, kot
               smo ga dobili v parlament, ta postavka bila znižana za približno tri četrtine. To
               seveda pomeni, da bi ne mogli nadaljevati teh aktivnosti, ki so za same reke, za
               elektrarne in za kraje ob teh rekah zelo pomembne. S sprejetjem tega amandmaja bi
               dosegli enak obseg sredstev, kot je na tej postavki bil v lanskem letu, in dosegli
               bi, da bi se lahko dela nadaljevala pri Mariborskem jezeru proti Rušam in naprej
               proti Radljam, na Savi pa bi lahko začeli tudi pri hidroelektrarni Moste. Gre za
               pomemben problem, ki ima tudi ekološke, da ne rečem gospodarske in turistične vidike.</p>
               <p>Drugi amandma, na katerega bi rad posebej opozoril in na nek način se priporočal za
               akceptanco, je amandma številka 14. Tukaj gre za nov projekt sofinanciranja centra
               Drava, gre za projekt, ki je pripravljen z vednostjo ministrstva za gospodarske
               dejavnosti, z njim je bil tudi usklajevan, oni so ga tudi na nek način akceptirali
               kot svojega. Gre pa za projekt, ki je za Maribor in širšo regijo izjemno pomemben.
               Gre za nov tehnološki razvojni in sejemski center, gre za energetski center, ki bi
               bil kompatibilen z Gradbenim centrom v Ljubljani, ki že obstaja in gre za center, ki
               bi na nek način udejanil našo vključitev v projekt, ki ga vodi evropska ekonomska
               komisije Organizacije združenih narodov v Ženevi za energetsko učinkovito cono. Jaz
               mislim, da je zelo pomembno, da bi prišlo do podpore tega projekta, tudi zato, ker bi
               s tem lahko izkoristili tudi sredstva tudi še iz drugih virov, zlasti tudi iz tujine.
               Jaz se priporočam za podporo temu projektu, tudi zato, ker so pravzaprav, na to bi
               rad pač spomnil, čeprav se zavedam, da to veste, pred volitvami vse stranke na nek
               način obljubljale, da bodo mestu Maribor in regiji pomagale v naporih za ta razvoj in
               ne dvomim, da bi ravno pri tem amandmaju te stranke ne, bi rekel izkazale. Zato
               mislim, da bi kazalo to podpreti in s tem omogočiti, da bi dejavnost, ki je v
               Mariboru začela in ki je pravzaprav edina uspešna dejavnost 90-ih let, to je sejemsko
               razvojna dejavnost, lahko se tudi nadaljevala. Torej priporočam se za ta amandma, to
               je številka 14. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Sovič. Sedaj bi prosil, da razrešimo vprašanje, ki ga je postavil
               gospod Hvalica za postavko 8289, dokup zavarovalne dobe Anhovo, ki je v proračunu
               zapisana s 570 milijoni tolarjev, vlada pa predlaga, da se jo zmanjša za 150
               milijonov. Prej je državni sekretar že odgovoril na to vprašanje. Sprašujem ga, ali
               želi še enkrat besedo? Doktor Šuštar, prosim.</p>
            </sp>
            <sp who="SDZ2:ŠuštarBoris">

               <speaker>DR. BORIS ŠUŠTAR:</speaker>

               <p>Hvala lepa. Zdaj, kar se tiče točne opredelitve za proračun in zneska sredstev v letu
               1998, o tem bo vlada odločala in iz tistega se točno vidi, koliko je namenjenega za
               dokup zavarovalne dobe in tam je tudi jasno, se lahko da razbrati, da gre za tak
               znesek 150 milijonov. Jaz sem tudi naročil, bom v vsakem trenutku dobil, kjer bo to
               in vam tudi prezentiral dokument, kjer je to tudi razvidno, tako da bi vas dodatno
               pomiril, če količkaj pomaga. Je pa res, da v bistvu se bo vlada o tem morala
               odločiti, te dni, ob samem proračunu in potem bo to tudi razvidno, kaj in kako.
               Zavedam se pa, da je v bistvu, dinamika tega bo nekoliko raztegnjena. Vi ste tukaj
               poudarili, da je situacija morda napeta v tem okolišu, zlasti pri ljudeh, ki
               pričakujejo ta določena sredstva, vendar to je povezano tudi s tem, da se proračun
               podaljšuje, sprejemanje proračuna in delno se bo pač tudi ta zadeva zavlekla, vendar
               bistveno pri tem je, da zagotovimo sredstva in sicer tista sredstva, ki so bila z
               zakonom določena. No, s tem se popolnoma strinjam z vami in vam bom tudi prezentiral
               zadeve, kjer bi se lahko dalo videti, da ta sredstva bodo zagotovljena. Je pa res, da
               bo dinamika nekoliko razvlečena, k temu pa nimam ustreznega protiargumenta. Hvala.
           </p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala dr. Šuštarju. Jaz sem iz njegove razprave povzel, da seveda obveznosti države,
               ki izhajajo iz zakona, bodo izpolnjene, razlika je torej samo v dinamiki, in da to ne
               pomeni, da bi s tem država odstopala od obveznosti, ki jih zakon nalaga. Prosim,
               gospod Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik. Gospod državni sekretar, za tistega, ki bo med tem
               časom umrl, bo pač ta dinamika prepozna. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Predlagam, da preidemo na glasovanja. Prosim? Torej, kakšen je vaš
               konkreten predlog?</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Gospod predsednik, jaz sem bil zelo jasen. Jaz predlagam, da se odloži glasovanje o
               tem amandmaju, dokler ne dobimo poslanci tega, kar je rekel državni sekretar, kar mu
               jaz tudi lahko na besedo verjamem, črno na belem - to je lahko en faks, to je v
               trenutku napisano. Jaz hočem to imeti zaradi tega, da bom lahko to posredoval okolju,
               iz katerega izhajam. Povedal sem že, jaz imam v poslanski pisarni najmanj šest, sedem
               ljudi na mesec, ki pridejo s tem problemom, in zadevo zelo dobro poznam. Lepo prosim,
               pisno - torej jaz sedaj predlagam, da date na glasovanje predlog, da se odloži
               glasovanje o tem amandmaju, dokler poslanci ne dobimo pisnega zagotovila o tistem,
               kar je tu govoril državni sekretar, Boris Šuštar.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Hvalica. Vaš predlog dajem na glasovanje. Ugotovimo sklepčnost! <stage>(68
               prisotnih.)</stage></p>
               <p>Kdo podpira proceduralni predlog gospoda Iva Hvalice? <stage>(27 poslancev.)</stage> Je kdo proti?
               <stage>(34 poslancev.)</stage></p>
               <p>Ugotavljam, da predlog gospoda Hvalice ni bil sprejet.</p>
               <p>Gospod Ivo Hvalica ima nov proceduralni predlog.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik. V imenu poslanske skupine zahtevam pol ure odmora.
               Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Poslanska skupina Socialdemokratske stranke zahteva pol ure odmora, to pa pomeni, da
               bomo sejo nadaljevali po našem terminu, ob 14.30 uri. Hvala lepa.</p>
               <stage type="time">(Seja je bila prekinjena ob 12.35 uri in se je nadaljevala ob 14.44 uri.)</stage>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke, kolegi poslanci, predstavniki vlade, nadaljujemo s 1.
               točko dnevnega reda, to je proračun za leto 1997 in razpravo o proračunu. Ugotavljamo
               sklepčnost oziroma prisotnost! <stage>(60 prisotnih.)</stage> S tem ugotavljamo, da je zbor sklepčen
               in nadaljujemo z rednim delom.</p>
               <p>Smo pri proračunskem porabniku - ministrstvu za gospodarske dejavnosti. Še prej pa
               damo besedo poslanski skupini SDS, ki je vzela odmor.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsedujoči. Spoštovani kolegi, vzeli smo si odmor zaradi tega,
               ker je nastala situacija, ko nismo od vlade dobili pisnega zagotovila, ki sem ga
               predlagal. Prav v tem trenutku sem se pogovarjal s predstavnikom vlade državnim
               sekretarjem gospodom Borisom Šuštarjem in z gospo Heglerjevo. Onadva mi to
               zagotavljata ustno. Pokazala sta mi tudi sklep vlade, vendar tisti sklep vlade
               amandmirata s tem, da pač znižujeta za 150 milijonov. Hkrati mi državni sekretar
               zagotavlja, da bo ta denar, da gre samo za <q>"timeing"</q>, preložen oziroma predviden v
               proračunu za leto 1998. Samo kako naj jaz to vem, ali bo ali ne bo? In ko sem
               državnemu sekretarju rekel, naj mi to da pisno, je rekel, ja, saj ne more, tudi
               minister, saj proračun sprejemajo poslanci. Seveda, poslanci vladajoče koalicije. Kaj
               pa tistega, kar je predlagala vladajoča koalicija, ti poslanci ne bodo potrdili?
               Slepi bi glasovali celo to, da je, recimo dan dolg 26 ur. Jaz pač to razumem, to je
               ultra strankarska disciplina, ampak po drugi strani morate pa mene razumeti v tej
               situaciji. Jaz pozivam tudi druge primorske poslance, posebej primorske poslance,
               tudi iz poslanske skupine LDS, da tu ne naredijo napake z retroaktivnostjo za nazaj.
               To so pravice, ki so z zakonom določene in mi tega nimamo pravice zmanjševati.</p>
               <p>Očitno je v državnih financah težka situacija. Minister Gaspari je zamišljen, glede
               predse, ne gleda pa sem, ampak verjetno nima nobenega ugovora proti temu, da so
               državne finance težke. Minister Gaspari, kaj pravite? Nič ne rečete. Potem vi kot
               prva avtoriteta financ te vlade, prosim, da pridete sem in zagotovite, da je to, kar
               je gospod državni sekretar Boris Šuštar rekel, res, da to drži. Ne zaradi tega, ker
               jaz njemu ne bi verjel, ampak zaradi tega, ker ste vi institut, ki ga bom kasneje
               lahko zagrabil za jezik, seveda ne tako kot v primeru, ko ste govorili o
               primanjkljaju, ki naj bi presegel 1%, in potem se niste držali besede. Pridite sem z
               jasnimi besedami, povejte, da boste sicer odstopili, če se to ne bo zgodilo, in potem
               vam bom eventuelno tudi verjel. Ampak tako odpraviti se pa ne dam, z nekimi izračuni
               s svinčnikom pa z nalivnim peresom, minus 150, amandmirano, na sklepu vlade - to ni
               dokument za poslanca! Treba je pač to napisati, lahko je tudi v kurzivu napisano,
               ampak naj nekdo podpiše oziroma naj minister tu pove. V odsotnosti ministra Metoda
               Dragonje ste vi tu poklicani za to, da to tu poveste in da bi potem glasovali. Zato
               vas prosim, da pridete sem, za to govornico in da to storite. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa vodji poslanske skupine SDS, gospodu Hvalici.</p>
               <p>Nadaljujemo razpravo o uporabniku proračuna, ministrstva za gospodarske dejavnosti.
               Želi kdo nadalje razpravljati? Gospod Jože Zagožen, izvoli.</p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p>Spoštovane kolegice in kolegi! Opozoril bi na to, da je v tem poglavju nekaj stvari,
               ki so razvojno naravnane, za razliko od mnogih drugih, ki so potrošno. Tu, ko je
               govora o prvem amandmaju vlade, bom povedal, da bom podprl amandma vlade. To
               poudarjam zaradi tega, ker hočem s tem izkazati tudi neko kulturo. Opažam namreč, da
               so dosledno vsi amandmaji opozicije preglasovani, ne glede na to, kakšni so, kako so
               kvalitetni. Mislim, da eno trmasto, zadrgnjeno vztrajanje nima nobenega pravega
               smisla. Zato je potrebno podpreti tiste stvari, ki so podpore vredne. Jaz bom torej
               podprl amandma vlade, ki se mi zdi dober, ker je razvojno naravnan. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Zagožnu. Izvoli, kolega Kelemina.</p>
            </sp>
            <sp who="SDZ2:KeleminaBranko">

               <speaker>BRANKO KELEMINA:</speaker>

               <p>Hvala lepa. Spoštovani! Tudi jaz se pridružujem tistim besedam, ki jih je moj kolega
               povedal, kajti gre za gospodarstvo in to je dejansko tista dejavnost, kateri bi
               morala ta državni zbor in ta vlada prav gotovo morala dati tisto težo, ki temu
               poglavju pripada. Vendar je očitno daleč od vsega tega, tudi ne vidim, da bi se
               minister zanimal za to razpravo, minister za gospodarstvo za to razpravo v tem
               državnem zboru, za njegovo področje. Ampak, dobro, je pač že tako.</p>
               <p>V glavnem, načelno, če ocenim, seveda je sigurno jasno, da je vladajoči strukturi v
               bistvu popolnoma vseeno in tudi vladi, se pravi, od tukaj naprej do onega konca.
               Dejansko je odveč, da mi tukaj nastopamo za tem govorniškim odrom in si mislijo,
               nehaj čimprej, ker je vse skupaj brez zveze, mi smo se tako ali tako že vse
               dogovorili. Ampak ne glede na to, seveda, ker smo opozicija, smo dolžni opozoriti na
               nekatere napake, ki jih ta vlada dela in upam, da bo vsaj kakšna stvar zapisana, če
               ne drugje, pa vsaj v teh magnetogramih. Opozoril bi samo rad na to, da glede na to,
               da se prav na področju gospodarstva in obrtništva in teh dejavnosti, ki jih mi
               nekateri poslanci tukaj v državnem zboru zagovarjamo predvsem s strani opozicije,
               mislim, da država dejansko oziroma vlada ne zna zajeti tistih dohodkov, ki bi jih
               morala zajeti, da bi dejansko se lahko tudi potem tem panogam kot je obrtništvo in
               gospodarstvo, namenil tisti denar, za katerega mi smatramo, da bi ga bilo potrebno
               vložiti v gospodarstvo in podjetništvo, da bi lahko ta razvoj šel naprej.</p>
               <p>Poglejte, samo naj navedem nekaj primerov. Plače v Slovenski razvojni družbi, upam,
               da ste seznanjeni z njimi, vlada z ne vem kakšnimi čudnimi postopki neizmerno
               povečuje plače v nekaterih oziroma dovoljuje, da se izplačujejo tako plače v
               nekaterih družbah. Slovenska razvojna družba je 100%-na, v 100%-ni lasti države in
               poglejte, kakšne visoke plače si izplačujejo nekateri posamezniki. Mislim, da je to v
               nasprotju z zakonom, kajti jasno je nekje napisano, da 90% ministrove plače lahko
               imajo tam, upam, da ste seznanjeni s temi podatki. Potem sam Dragonja je izdal eno
               uredbo ali priporočilo o sejninah v upravnih odborih, kakšne naj bodo v Sloveniji. Te
               sejnine so, spoštovani kolegi, kolegice, 100.000 in več in tudi za seje, ki niso bile
               izvršene. Se pravi kar mesečno se izplačujejo neke sejnine za delo upravnih odborov.
               Ali je to upravičeno? In to so vse ljudje, ki že imajo itak visoke osebne dohodke
               vsepovsod. Tu se samo grmadijo dohodki nekaterih posameznikov v nedogled. Ali
               mislite, da ni mogoče tam zajeti nekih zmanjšanj in prihraniti nekaj denarja in ga
               nameniti v razvoj. S tako politiko, kot jo vodite, prav gotovo ne.</p>
               <p>Potem samo poglejmo tukaj en primer, ko država ne skrbi za to, da bi pravočasno
               določene ukrepe zavzela in da bi si zagotovila tista finančna sredstva, ki bi si jih
               lahko. Samo poglejte primer tukaj s Petrolom, ko niso pravočasno vložili napovedi za
               soudeležbo na seji in so zaradi tega izgubili najmanj 32 milijonov tolarjev denarja
               plus še pri povečanem prometnem davku oziroma pri večji vsoti bi še pokasirali nekaj
               pri prometnem davku. Pa niso tega storili. To je nevzdržno. Kje so pa še ostali vsi
               drugi davki, ki jih ta država noče predpisati kot je davek na premoženje in
               kolikokrat smo že tudi mi v tem državnem zboru in na drugih sestankih povedali, da je
               to potrebno čimprej in je tudi vlada obljubila, da bo do letošnjega leta, do konca
               leta pripravila ta zakon, pa ga ni pripravila. Če tako mislite, dejansko in tako težo
               dajati gospodarstvu in obrtništvu, kot ga daje država in tale državni zbor, ki je
               absolutno 100%-no, ne samo 1%, ampak 100%-no in 101% kriv za to, da se vodi taka
               politika v naši državi. Ta državni zbor je kriv. Jaz ne obdolžujem vlado. Mi smo za
               to poklicani od ljudstva, da odločamo o tem, ampak očitno zgleda odločajo drugi, ne
               ta državni zbor. Jaz v glavnem podpiram vse tiste predloge, ki so usmerjeni v to, da
               se dejansko razvija gospodarstvo in obrtništvo in vse tiste dejavnosti, ki prinašajo
               dohodek. Šele takrat lahko gradimo vse ostale nad standarde in se gremo socialo.
               Dokler pa tega ni, pa mislim, da je zelo težko odločati o drugih zadevah. Hvala
               lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Kelemina. Želi še kdo razpravljati? <stage>(Nihče.)</stage> Torej zaključujem
               razpravo. Prehajamo na glasovanje k amandmajem.</p>
               <p>Prehajamo na amandma pod točko ena. Predlagatelj je Vlada Republike Slovenije.
               Ugotavljamo sklepčnost! <stage>(72 poslancev.)</stage></p>
               <p>Kdo je za prvi amandma? <stage>(44 poslancev.)</stage> Je kdo proti? <stage>(14 poslancev.)</stage></p>
               <p>Ugotavljamo, da je amandma sprejet.</p>
               <p>Prehajamo k drugemu amandmaju. Tu je predlagatelj Franc Horvat. Želi predlagatelj
               besedo? Izvolite.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Hvala za besedo gospod podpredsednik. Spoštovane kolegice in kolegi! Ne bom vam jemal
               dosti časa. Glasoval bom za ta amandma iz razlogov, ki sem jih povedal v razpravi.
               Tako k temu amandmaju pod številko dva, kot k amandmaju številka devet. Utemeljitve
               so dali tudi drugi kolegi v razpravi. Spomnil bi vas samo še na to in s tem, ko bom
               glasoval za in tudi vas povabil, da glasujete za, da se pridružimo pozivu novega
               ministra za malo gospodarstvo in turizem, ki je na svoji predstavitvi, ki je bila
               uspešna, ob koncu pozval, da ga podpremo v njegovih prizadevanjih za spodbujanje
               hitrejšega razvoja malega gospodarstva in turizma. Če hočemo, da ne bo novo
               ministrstvo samo sebi namen, potem mislim, da smo dolžni slediti tudi njegovemu
               pozivu, posebno, ker vidimo, da je v zadnjih letih zaostajalo vlaganje tako iz
               proračuna, kot iz drugih virov v ta namen. Ob tem bi pa, da bi prihranili čas,
               umaknil amandma pod številko sedem in številko osem. Enega sem vložil jaz, enega pa
               skupaj s kolegom Sovičem. Oba se nanašata na promocijo turizma. In to iz razloga, ker
               je vlada upoštevala ta dva amandmaja in sama predložila amandma skoraj v enakem
               znesku, ki smo ga pravkar sprejeli in sem zato tudi hvaležen vladi in tudi vam, ki
               ste podprli ta amandma. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Prehajamo na glasovanje. Ugotavljamo sklepčnost! <stage>(63 poslancev.)</stage></p>
               <p>Kdo je za drugi amandma? <stage>(22 poslancev.)</stage> Je kdo proti? <stage>(33 poslancev.)</stage></p>
               <p>Ugotavljam, da amandma pod številko dva ni sprejet.</p>
               <p>Na glasovanje dajem tretji amandma. Predlagatelj skupina poslancev - Boris Sovič. Ker
               noben ne želi obrazložiti glasu, bi se prijavil sam.</p>
            </sp>
            <sp who="SDZ2:LuciMiroslav">

               <speaker>MIROSLAV LUCI:</speaker>

               <p>Spoštovani kolegi poslanci in poslanke! Gre za odstranjevanje mulja v akumulacijskih
               jezerih po Dravi, Soči, Savi, in gre za pravo ekološko katastrofo. Ne vem, koliko ste
               seznanjeni, vsaj primer enega od največjih akumulacijskih jezer v Spodnjem Podravju,
               kjer gre za odlaganje mulja in težkih kovin, in teh stvari se enostavno ne da več
               nikamor odlagati. Govori se o čiščenju in sistemu odtočkov. Zato bi predlagal, da ta
               amandma podprete, ker s tem v bistvu poskušate preprečiti nadaljnje onesnaževanje teh
               jezer, v drugi vrsti pa elektrarnam omogočite, da akumulacije vzdržijo tisto določeno
               količino, ki so potrebna za vzdrževanje. Morate vedeti, da se akumulacije vsako leto
               tudi za toliko in toliko kubikov tudi zmanjšujejo. Še en drugi problem je. Čistilnih
               naprav, zlasti v Zgornjem Podravju, Mariboru, in torej od Ptuja navzgor, ni. Ker se
               reka upočasni pri tem jezeru, pride do odlaganja. In zato bo nujno potrebno, tako iz
               strani dravskih elektrarn, kakor s strani mest, ki so tam, v bistvu, ob teh
               akumulacijskih jezerih, da pride do sistema otočkov, ker mulja se namreč drugam ne da
               odstranjevati. Zato bi prosil, da ta amandma podprete, in s tem omogočite že
               aktivnosti, ki tečejo sedaj šele v Zgornjem Podravju, ampak prej ko slej bo treba to
               priti tudi v Spodnje Podravje. Zato bom jaz osebno glasoval za ta amandma.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Ugotavljamo sklepčnost! <stage>(52 prisotnih.)</stage></p>
               <p>Kdo je za amandma pod številko 3? <stage>(26 poslancev.)</stage> Kdo je proti? <stage>(34 poslancev.)</stage></p>
               <p>Amandma pod številko 3 ni sprejet.</p>
               <p>Prehajamo na amandma pod številko 4. Predlagatelj Bevk Samo. Bevk, izvolite
               obrazložitev glasu.</p>
            </sp>
            <sp who="SDZ2:BevkSamo">

               <speaker>SAMO BEVK:</speaker>

               <p>Hvala za besedo, gospod podpredsednik. Glasoval bom seveda za svoj amandma, s katerim
               bi namenili Agenciji za radioaktivne odpadke nekaj več denarja v letošnjem letu in s
               tem omogočili sanacijo ilegalnega odlagališča radioaktivnih odpadkov v Zavradcu.
               Pozivam pa, da bi tudi vi, spoštovane kolegice in kolegi, podprli ta amandma in pač
               rešili enega večjih ekoloških problemov na našem območju. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Bevku. Kolega Rejc, izvolite obrazložitev glasu.</p>
            </sp>
            <sp who="SDZ2:RejcIzidor">

               <speaker>IZIDOR REJC:</speaker>

               <p>Spoštovani gospod podpredsednik, gospe in gospodje! Podpiram ta amandma gospoda Sama
               Bevka iz zelo enostavnega razloga. Namreč, barbarsko dejanje, ki je bilo izvršeno v
               začetku 60-ih let, ko so pripeljali v nočnih urah in tam seveda zazidali, ne da bi
               komu kaj povedali in ne da bi kako drugače zaščitili prebivalce, so pripeljali
               radioaktivne odpadke, in šelev zadnjem desetletju se je začela stvar odvijati, med
               tem pa so nastale določene posledice, ki jih tisti, ki smo iz teh predelov, zelo
               dobro poznamo.</p>
               <p>Menim, da je problem radioaktivnih odpadkov mnogo večji, kot se ga zavedamo in je
               prav, da se ta sredstva, ki so bila že zdavnaj namenjena, že zdavnaj obljubljena, da
               se sanira to odlagališče in nadomesti z neko drugo rešitvijo in sanira samo naselje,
               ki je v tem primeru bilo zelo ogroženo. Podpiram ta amandma. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Prehajamo na glasovanje k amandmaju številka. Gospod Demšar obrazložitev
               glasu.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Hvala lepa. Glede na to, da sem se vrsto let ukvarjal s to problematiko, tudi mnogo
               tožb je bilo večkrat na sodiščih, in žal se ravno ta odlagališča niso uredila, zato
               bom glasoval za in predlagam, da tudi drugi sledite pobudi, ki jo je dal gospod Samo
               Bevk. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Demšarju. Prehajamo na glasovanje. Ugotavljamo prisotnost! <stage>(64
               prisotnih.)</stage></p>
               <p>Kdo je za amandma pod številko 4? <stage>(31 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da amandma pod številko 4 ni sprejet.</p>
               <p>Na glasovanje dajem amandma pod številko 5. Ugotavljamo prisotnost! <stage>(60
               prisotnih.)</stage></p>
               <p>Kdo je za amandma pod številko 5? <stage>(16 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da amandma pod številko 5 ni sprejet.</p>
               <p>Prehajamo na glasovanje k amandmaju pod številko 6. Gospod Jakob Presečnik,
               izvolite.</p>
            </sp>
            <sp who="SDZ2:PresečnikJakob">

               <speaker>JAKOB PRESEČNIK:</speaker>

               <p>Hvala za besedo. Ker je bil sprejet prvi amandma, umikam ta amandma. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Amandma pod številko 6 je umaknjen, zato o njem ne glasujemo.</p>
               <p>Prehajamo na glasovanje, ravno tako smo ugotovili že prej, da je predlagatelj Franc
               Horvat umaknil amandma pod številko 7 in amandma pod številko 8. Drugega skupaj s
               Sovič Borisom, tako da prehajamo na glasovanje o amandmaju številka 9. Ugotovimo
               sklepčnost! <stage>(67 prisotnih.)</stage></p>
               <p>Kdo je za amandma pod številko 9? <stage>(22 poslancev.)</stage> Je kdo proti? <stage>(36 poslancev.)</stage></p>
               <p>Ugotavljam, da amandma pod številko 9 ni sprejet.</p>
               <p>Prehajamo na amandma pod številko 10. Ugotovimo sklepčnost! <stage>(52 prisotnih.)</stage></p>
               <p>Kdo je za amandma pod številko 10? <stage>(18 poslancev.)</stage> Je kdo proti? <stage>(38 poslancev.)</stage></p>
               <p>Ugotavljam, da amandma pod številko 10 ni sprejet.</p>
               <p>Prehajamo na glasovanje o amandmaju številka 11. Ugotovimo sklepčnost! <stage>(45
               prisotnih.)</stage> Poslanke in poslanci, prosim, da ugotovimo sklepčnost! <stage>(62
               prisotnih.)</stage></p>
               <p>Kdo je za amandma pod številko 11? <stage>(20 poslancev.)</stage> Je kdo proti? <stage>(38 poslancev.)</stage></p>
               <p>Ugotavljam, da amandma pod številko 11 ni sprejet.</p>
               <p>Prehajamo na odločanje o amandmaju številka 12. Ugotovimo sklepčnost! <stage>(64
               prisotnih.)</stage></p>
               <p>Kdo je za amandma pod številko 12? <stage>(18 poslancev.)</stage> Je kdo proti? <stage>(40 poslancev.)</stage></p>
               <p>Ugotavljam, da amandma pod številko 12 ni sprejet.</p>
               <p>Prehajamo na glasovanje o amandmaju pod številko 13. Ugotovimo sklepčnost! <stage>(63
               prisotnih.)</stage></p>
               <p>Kdo je za amandma pod številko 13? <stage>(23 poslancev.)</stage> Je kdo proti? <stage>(41 poslancev.)</stage></p>
               <p>Ugotavljam, da amandma pod številko 13 ni sprejet.</p>
               <p>Prehajamo na glasovanje o amandmaju pod številko 14. Predlagatelj skupina poslancev,
               prvopodpisani Boris Sovič. <stage>(Nadaljevanje)</stage> Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(42 poslancev.)</stage></p>
               <p>Ugotavljam, da amandma pod številko 14 ni sprejet.</p>
               <p>Prehajamo k odločanju o amandmaju številko 15. Predlagatelj Benjamin Henigman.
               Obrazložitev glasu. Izvolite.</p>
            </sp>
            <sp who="SDZ2:HenigmanBenjamin">

               <speaker>BENJAMIN HENIGMAN:</speaker>

               <p>Spoštovani! Amandma, ki sem ga predlagal, je direktno povezan z gospodarstvom. V
               elektro industriji se že, tako je bilo vsaj sporočeno na odboru za gospodarstvo, se
               že veliko let ne vlaga v infrastrukturo na terenu. Se pravi razdelilna
               transformatorska postaja za zahodno Dolenjsko - je praktično ni. Na področju 50-ih
               kilometrov ni enega visokonapetostnega transformatorja, ki bi omogočal normalno
               električno energijo za gospodarstvo in industrijo tega področja. Primer Inlesa iz
               Ribnice. Podjetje, ki ima 1000 zaposlenih, spada med 50 največjih izvoznikov, 90%
               svojega prometa izvozi na zahodne trge, se vsakodnevno srečuje s problemom nihanja
               električnega toka in prekinjanja po par sekund. Zato sem opozoril na ta problem že
               pri proračunu za leto 1997 in pričakujem, da bo politika države na področju
               energoenergetskih objektov drugačna kot je bila do sedaj. Vem, da so velike težave
               pri financiranju elektrogospodarstva, vendar namesto informacijskih cest in drugih
               nepotrebnih investicij mislim, da rabimo investicije v osnovno elektro
               infrastrukturo. Zavedam se, da je za to zadolžen Eles, ki je državno podjetje, vendar
               brez pomoči državnega proračuna ne bo prišlo do spremembe na tem področju. Zato vas
               pozivam, da poskušate razumeti ta moj klic, skoraj bi rekel vpijočega v puščavi in
               podprete ta amandma. Drugače ne bom odnehal in bom prav enak amandma predlagal tudi
               za proračun v letu 1998. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Prehajamo na glasovanje. Ugotovimo sklepčnost! <stage>(65 prisotnih.)</stage></p>
               <p>Kdo je za amandma pod številko 15? <stage>(21 poslancev.)</stage> Je kdo proti? <stage>(42 poslancev.)</stage></p>
               <p>Ugotavljam, da amandma pod številko 15 ni sprejet.</p>
               <p>Prehajamo na amandma pod številko 16. Predlagatelj je Boris Sovič in Franc Horvat.
               Ugotovimo sklepčnost! <stage>(49 prisotnih.)</stage></p>
               <p>Kdo je za amandma pod številko 16? <stage>(18 poslancev.)</stage> Je kdo proti? <stage>(34 poslancev.)</stage></p>
               <p>Amandma pod številko 16 ni sprejet.</p>
               <p>V obravnavo dajem proračunsko postavko <q>"Direkcija Republike Slovenije za oskrbo z
               energijo"</q> in amandma na to postavko.</p>
               <p>Gospodje poslanci, pustite medsebojne dvogovore v preddverju. Glasujemo.</p>
               <p>Razpravljamo. Razprave ni, prehajamo na prvi amandma pod točko 1, k uporabniku
               Direkcije Republike Slovenije za oskrbo z energijo. Ugotovimo sklepčnost! <stage>(61
               prisotnih.)</stage></p>
               <p>Kdo je za amandma pod številko 1? <stage>(20 poslancev.)</stage> Je kdo proti? <stage>(38 poslancev.)</stage></p>
               <p>Amandma pod številko 1 ni sprejet.</p>
               <p>V razpravo dajem proračunsko postavko <q>"Agencija Republike Slovenije za učinkovito
               rabo energije"</q> in amandma k temu porabniku. To je amandma pod številko 1. Razprave
               ni. Prehajamo na glasovanje. Ugotovimo sklepčnost! <stage>(54 prisotnih.)</stage></p>
               <p>Glasujemo o amandmaju pod številko 1.</p>
               <p>Kdo je za? <stage>(42 poslancev.)</stage> Je kdo proti? <stage>(5 poslancev.)</stage></p>
               <p>Amandma pod številko 1 je sprejet.</p>
               <p>V razpravo dajem proračunsko postavko <q>"Ministrstvo za ekonomske odnose in razvoj"</q>
               ter pet amandmajev. Odpiram razpravo. Pisno se je k razpravi prijavil gospod Ivan
               Božič. Izvolite, kolega Božič.</p>
            </sp>
            <sp who="SDZ2:BožičIvan">

               <speaker>IVAN BOŽIČ:</speaker>

               <p>Hvala lepa. Kolegice in kolegi! O ministrstvu za ekonomske odnose in razvoj in o
               demografiji bi rad res rekel par besed. Na strani 52 Poročevalca številka 41 imamo
               spodaj investicije in investicijsko vzdrževanje v demografsko ogroženih območjih in
               vse kar je tu zraven. Pri tem upam in veseli me, da bo sofinanciranje gospodarske
               infrastrukture dokončano tako, kot je predvideno s planom.</p>
               <p>Druga zadeva me pa zelo moti. Namreč tu imamo dve cesti, ki sta v programu PHARE na
               meji z Italijo. In cesta Volce Solari je že štiri leta v programu in vsako leto proti
               koncu leta se s te postavke pobere denar in se ga da drugam, ker cesta nikakor ne gre
               v gradnjo. Pa me zdaj malo zanima. Prej smo glasovali o predlogu Komisije za Slovence
               v zamejstvu in po svetu in smo rekli, da jim bomo dali malo manj denarja, kakor jim
               je komisija predlagala. Ampak zgleda, da tudi teh cest ne mislimo graditi, za katere
               nam je Evropska unija že odobrila določen del denarja. Rad bi slišal pojasnilo. Hvala
               lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Božič. Nadaljujemo z razpravo. Gospod Franc Pukšič, nato Izidor
               Rejc, gospod Henigman.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Hvala lepa za besedo. Spoštovane kolegice in kolegi! Pri tem proračunu se javljam za
               govornico za obrazložitev glasu ali za temo drugič, in še enkrat se bom. Trikrat se
               bom oglasil pri tem proračunu.</p>
               <p>Prvo je bilo prostovoljno gasilstvo, drugo je demografija, tretje, ko bo področje
               šolstva in to bo pravzaprav moj zadnji doprinos<gap n="..."/></p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Obrazložitev glasu, gospod Pukšič.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Jaz mislilm, da je razprava. Saj ni bila zaključena razprava? Razprava je tako. V
               kolikor lahko, bi nadaljeval. Sam sem tu vložil amandma pod številko dva, in če se
               spomnite iz 25. julija letošnjega leta, smo v tem državnem zboru razpravljali o
               demografsko ogroženih področjih. Ugotovili smo, da je tega preko 60% teritorija;
               ugotovili smo, da demografsko ogrožena območja, se dejansko povečujejo namesto, da bi
               se zniževala; ugotovili, da je na teh področjih največji problem za infrastrukturne
               projekte in da seveda po letu 1994, ko so nastale nove občine, se je intenzivnost
               izvajanja ali odpravljanj, tako imenovane infrastrukturne nepismenosti, pač poizkuša
               odpravljati z velikim prizadevanjem lokalne oblasti, lokalnih proračunov, lastnih
               sredstev, samoprispevkov itd., itd<gap n=".."/></p>
               <p>Pa smo kljub temu ugotovili, da od leta 1991, ko je bilo v proračunu 0,23% bruto
               družbenega produkta, je ta postavka vse od leta 1991 padala tja na 0,14, 0,10. Če se
               spomnite, smo sprejeli med sklepi, torej v tem državnem zboru, tudi naslednji sklep
               <stage>(ga bom prečital v celoti)</stage>:</p>
               <p><q>"Zagotovitve obsega sredstev za pospeševanje skladnejšega regionalnega razvoja v
               višini vsaj 0,23% bruto domačega produkta, raven iz leta 1991, in postopnega
               povečanja na primerljivo raven v državah Evropske unije."</q></p>
               <p>To je bil eden od sklepov. Seveda jih je bilo še nekaj, med njimi tudi zagotovitev
               sredstev občinam za spodbujanje gospodarskega razvoja. Katastrofalen pogled je na
               postavko pri ministrstvu za ekonomske odnose in razvoj, prav na tem področju -
               milijarda 200 in še nekaj, približno tako kot lansko leto. To je pod 0,06% ali šest
               stotink, namesto toliko, kot smo zapisali, 0,23%. To je približno štirikrat manj, kot
               je bil sklep državnega zbora, vas, spoštovane kolegice in kolegi, tega državnega
               zbora, 25.7.1997, in če se dobro spomnim, celo v soglasju so bili sprejeti ti sklepi.
               Ta razprava je takrat dala nekako upanje na demografsko ogroženih območjih, da bo v
               tem proračunu za letošnje leto pač nekoliko več sredstev oziroma ne več, kot bi
               pripadalo po zakonu o razvoju demografsko ogroženih območij, torej, to je tistih 30%
               na demografsko ogroženih in 50% na obmejno demografsko ogroženih območjih. Je pa res
               in to tudi drži, da so pa nekatera področja, ki so v tem zakonu zapisana, ki si ne
               zaslužijo tega statusa demografsko ogroženih, mogoče kakšnega drugega, ekonomska
               ogroženost ali kaj drugega, vendar ne tega statusa. Pa vendar do zakona, ki bi to
               urejal, tako imenovano spodbujanje regionalnega razvoja, ne pride. Vemo, ali pa če se
               spomnite, da je bil dan oziroma je šla skozi prva obravnava in od tu naprej se ni
               premaknilo; mislim, da je od tega že dobra tri leta, kar je bila napravljena prva
               obravnava.</p>
               <p>Spoštovane poslanke in poslanci! Predvsem seveda apeliram na poslanke in poslance
               treh vladnih strank. Če boste podprli ta amandma, bomo za to področje 60% prebivalcev
               v Republiki Sloveniji, področje 60%, kjer se nahaja približno 30 do 40% prebivalcev
               Republike Slovenije v najtežjih ekonomskih razmerah na področjih, kjer so ugasnila
               delovna mesta, nekaj za njih naredili. Mogoče še samo en podatek. Mislim da 4 ali 5
               let je zakon o dohodnini, takrat se je nabralo iz tega naslova dohodnine iz Ljubljane
               nekje okoli 35%. Danes si iz tega naslova dohodnine v Republiki Sloveniji, gospe in
               gospodje, nabere okoli 70%. To verjetno da misliti in za tem ne stojijo samo
               statistični podatki, ampak za tem zadaj živijo naše državljanke in državljani. Vsi,
               prav vsi predsedniški kandidati so na zadnji volilni kampanji govorili o tem problemu
               in prav vsi so obljubljali, če bodo izvoljeni, boljše čase za ta področja.</p>
               <p>Resnično bi prosil, da ta amandma podprete. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa in istočasno opravičilo za manjšo prekinitev. Nadaljujemo z razpravo.
               Gospod Izidor Rejc, izvolite.</p>
            </sp>
            <sp who="SDZ2:RejcIzidor">

               <speaker>IZIDOR REJC:</speaker>

               <p>Spoštovani gospod podpredsednik. Gospe in gospodje.</p>
               <p>Amandma pod številko 1 vsebuje zmanjšanje dokapitalizacije Slovenske izvozne družbe
               in seveda v pojasnilo, to je vladni amandma, v pojasnilo pa zelo prisrčno napiše, da
               se s tem tudi zmanjša potrebe po zadolževanju.</p>
               <p>Sedaj vas vprašam. Edina ustanova lahko rečem, ki je nekaj naredila na področju
               izvoza in pospeševanja izvoza in preusmeritve naše industrije in gospodarstva proti
               dobrim trgom je bila Slovenska izvozna družba. Mi smo vsako leto skrbeli ali zelo
               skrbeli, da se nekako do kapitalizira ali omogoča določen potencial. Pri tem pa
               moramo na glas povedati, da bilo tega ne treba, če bi banke delale kot se
               spodobi.</p>
               <p>Torej, banke so zaspale in se grejo posle same za sebe, Slovenska izvozna družba pa
               naj se <q>"matra"</q> s to ubogo industrijo in pospešuje. Izvoz in iz vsega tega, kar se
               vidi iz proračuna, se pravi, še zmanjšujemo to dokapitalizacijo, s katero bi
               omogočili malo bolj intenzivno prehajanje in vključevanje v izvozne posle. Sem proti
               takemu amandmaju in menim, da vlada s tem še poslednje svoje dobre namene izpodbija
               in mislim, da dejansko dela veliko krivico, predvsem v gospodarstvu, ki je izvozno
               usmerjeno. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Rejcu. Izvoli kolega Henigman.</p>
            </sp>
            <sp who="SDZ2:HenigmanBenjamin">

               <speaker>BENJAMIN HENIGMAN:</speaker>

               <p>Spoštovani! Kar trije amandmaji oziroma štirje amandmaji so vloženi na
               sofinanciranje gospodarske infrastrukture na demografsko ogroženih področjih - lahko
               bi rekli tudi na področju revnih. Seveda, samo opozicijski poslanci vlagamo oziroma
               vlagajo te amandmaje. Rad bi opozoril na problem, da imamo zakon o kupnini, po
               katerem smo ustanovili sklad za regionalni razvoj, da ta sklad razpolaga s sredstvi,
               ki so 3 do 5-krat premajhna glede na razpise, ki jih ta sklad oziroma ministrstvo za
               ekonomske odnos in razvoj posredno razpisuje za področje demografsko ogroženih in
               ekonomsko šibkih. In kaj se nam zgodi?</p>
               <p>Občine in gospodarske družbe zbirajo dokumentacijo, hitijo, da ujamejo rok, potem
               pa, ko dobijo iz sklada, pa ugotovijo, da je od tistih sredstev, na katere so
               računali - od 30 do 50%, jim priznano - če jim seveda je - sorazmerni delež, od 20-30
               % od tistih 30. Se pravi, od tiste investicije, ki naj bi se <q>"sprovedla"</q> s pomočjo
               države, občine zagotovijo svoj delež, na drugi strani pa dobi 3 do 5 - krat manj. Na
               ta način se nam rušijo investicije in mislim, da to ni nobena prava logika države, da
               na tak način pospešuje. Jaz pravim temu, v narekovaju <q>"pospešuje in praktično zavira"</q>
               dokončanje investicij, ki so zastavljene. S tem razočaramo občine, razočaramo družbe,
               razočaramo prebivalstvo, ki je računalo, da bo v določenem roku dobilo sredstva, da
               bo investicija zaključena. Zato tukaj sprašujem ministra za ekonomske odnose, pa
               mogoče tudi koga drugega, kaj mislijo narediti v naslednjem letu čisto strateško na
               politiki, da bo sprejet zakon oziroma da bo prišlo do določenega reda na tem
               področju. Ker tako, bom rekel, za nos vleči 2/3 področja Republike Slovenije, se mi
               zdi - ne glede na to, kdo je v vladi, katera stranka - se mi ne zdi pošteno. Odkrijte
               karte. Povejte: dali bomo za ohranitev obmejnih in demografsko ogroženih toliko in
               toliko ali pa v naslednjih 10 letih, zato ker sedaj varčujemo in ker država nima, ne
               bomo dali nič in ne računajte na nič. Rad bi jasen odgovor in pa komentar na to.
               Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod Franc Horvat, izvolite.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik. Spoštovane kolegice in kolegi! Čeprav vem, da
               je predvsem kolegom iz koalicije že zoprno poslušati te naše pripombe, mislim, da ne
               moremo ob tako neodgovornih predlogih, kot jih daje in vlada in stališčih, ki zavzema
               vlada in koalicija tudi s tem glasovanjem o amandmajih, da ni mogoče iti mimo tega,
               če nočemo biti neodgovorni ob tako hudih napakah v gospodarski politiki, in celo ob
               tem, ko se vlada, pa s tem tudi koalicija, obnašata pravzaprav v nasprotju z lastnimi
               stališči, ki sta jih napovedali ob ekonomski politiki za letošnje leto in ki jih
               napovedujeta tudi za prihodnje leto. Kako naj potem verjamemo tem napovedim?</p>
               <p>Prvi amandma - zmanjšanje dokapitalizacije za Slovensko izvozno družbo. Ne bom
               ponavljal tega, kar je že kolega Rejc rekel, vendar je enostavno nerazumljivo, da ob
               tem, ko povečujemo z dopolnilnim predlogom proračun za letošnje leto za 14% realno,
               ob rasti bruto domačega proizvoda manj kot 4%, in ko vse kaže, da bomo imeli
               negativni saldo tekoče plačilne bilance, da ob tem zmanjšujemo sredstva za
               spodbujanje izvoza. Istočasno pa v napovedanih ukrepih za prihodnje leto vlada
               napoveduje, da bo nadaljevala s politiko spodbujanja izvoza. Kako, če letos to
               spodbujanje zmanjšuje? Potem bo drugo leto verjetno to spet zmanjševala.</p>
            </sp>
            <sp who="SDZ2:LuciMiroslav">

               <speaker>PREDSEDNIK MIROSLAV LUCI:</speaker>

               <p>Kolegi poslanci v ozadju! Prekinite medsebojne dogovore v predverju. Spoštovanje do
               kolega Horvata, prosim. Nadaljujte, kolega Horvat.</p>
            </sp>
            <sp who="SDZ2:HorvatFranc">

               <speaker>FRANCI (FERI) HORVAT:</speaker>

               <p>Predvsem zaradi lastne odgovornosti bi bilo to dobro, ne zaradi mene. Hvala lepa za
               opozorilo, kljub temu gospod podpredsednik. K amandmajem, ki se nanašajo na
               sofinanciranje gospodarske infrastrukture na demografsko ogroženih območjih, naj še
               dodam k temu, kar so kolegi že povedali, še samo naslednje.</p>
               <p>Prvič, podatki ministrstva za finance o tem, koliko se je za ta namen vlagalo iz
               proračuna in iz kupnine v obdobju od leta 1992 do letošnjega leta, podatki kažejo, da
               se ta trend vlaganj naprej slabša tudi v letošnjem letu in da bo letos doseženih
               skupaj sredstev v proračunu in iz kupnine manj kot 9% bruto domačega proizvoda. Že
               doslej smo v ta namen vlagali premalo, pet - šest - krat manj kot primerljive srednje
               razvite države, tudi nekatere članice Evropske unije.</p>
               <p>Drugič. Sploh ne upoštevamo sklepov lastnega državnega zbora, o katerih je govoril
               že kolega Pukšič in ne bi tega ponavljal. Poglejte, tam smo predlagali celo procent,
               ki bi zahteval skoraj dvakrat višji znesek in to ne bi bilo preveč glede na
               potrebe.</p>
               <p>In tretje, na kar bi opozoril. Pravimo, da se bomo pripravljali na Unijo in kmalu bi
               naj se začeli pogajati o članstvu. Evropska unija, poleg kmetijstva, namenja največja
               sredstva spodbujanju regionalnega razvoja in v Agendi 2000, v mnenju o Sloveniji, je
               to eno od najbolj kritičnih točk, ena od ocen, da dajemo premalo in nismo na tem
               področju primerno organizirani. Korak naprej, nov papir, ki je prišel kot osnutek iz
               Bruslja in ga zdaj obdeluje verjetno tudi naša vlada - upam vsaj, čeprav to ni
               razvidno iz tega dopolnjenega predloga proračuna - to je pristopno partnerstvo, ki bi
               ga naj Slovenija z Unijo sklenila in to bo verjetno pogoj za začetek pogajanj o
               članstvu, kjer zelo konkretno - še bolj kot v Agendi - navaja naloge in potrebne
               prioritete, ki jih moramo vgraditi v ekonomsko politiko, navaja prav področje
               regionalnega razvoja kot eno glavnih, kot eno prioritetnih in tudi izrecno
               izpostavlja potrebo, da se za ta namen nameni večja sredstva v proračunu in da se
               ustrezno organiziramo na državni in tudi na lokalni oziroma na območni ravni.</p>
               <p>Torej ta predlog proračuna gre sploh mimo tega. Jaz ne vidim, kako se mislijo potem
               pripraviti na Unijo, kajti to je povezano tudi s politiko na področju kmetijstva. Tam
               se predlaga sicer - kot slišimo v pogajanjih o proračunu za prihodnje leto - znatno
               večja sredstva, vendar ukrepi <q>"ta pravi"</q> za razvoj podeželja bodo samo v kombinaciji
               tudi s takimi nameni, kot jih tukaj predlagamo: vlaganja tudi v infrastrukturo na
               podeželju.</p>
               <p>Torej, zdaj se sprašujem, kaj je pravzaprav res. Ali tisto, kar vlada govori, da bo
               delala, ali tisto, kar tudi pravi strategija dolgoročnega gospodarskega razvoja, da
               je potrebno narediti - tisto, kar nam pravi tudi Unija, vlada pa ravna v nasprotju s
               tem predlogom. Zato predlagam, da smo vendarle toliko trezni in razumni, da te
               amandmaje podpremo. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Horvat. Zaključujem razpravo in prehajamo h glasovanju o
               posameznih amandmajih. Prehajamo k glasovanju o amandmaju pod številko 1. Ugotovimo
               sklepčnost! <stage>(51 poslancev.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(17 poslancev.)</stage></p>
               <p>Ugotavljam, da je amandma sprejet.</p>
               <p>Prehajamo na glasovanje o amandmaju pod številko 2.</p>
               <p>Predlagatelj je skupina poslancev, Franc Pukšič. Gospod Kelemnina, obrazložitev
               glasu.</p>
            </sp>
            <sp who="SDZ2:KeleminaBranko">

               <speaker>BRANKO KELEMINA:</speaker>

               <p>Hvala lepa. Spoštovani! Mislim, da smo zdajle prišli do tistega trenutka, ki je
               odločilen za naše podeželje, za ljudi, ki živijo v težjih razmerah kakor tukaj v
               Ljubljani, in upam, da zdajle ne boste glasovali proti in da bomo dejansko pomagali
               podeželje razviti in ga graditi, tako kot smo se dogovorili v različnih dokumentih in
               ne tako, kot predlaga vlada.</p>
               <p>Seveda bom glasoval za ta amandma in tudi pričakujem od vseh županov in od Ljudske
               stranke, da bodo ta amandma podprli. V kolikor ga ne bodo, bom pač, žal moral ta
               izpisek vzeti in z njim pač mahati tam, kjer se bom, le pojavil in žal bo to zelo
               zelo negativno vplivalo na vaše politične odločitve. Tako da prosim, da tudi s tega
               vidika podprete ta amandma.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Kelemina. Gospod Franc Pukšič, obrazložitev glasu.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Spoštovane kolegice in kolegi! Splošno o tem področju sem govoril prej, sedaj pa bi
               rad samo povedal, zakaj bom glasoval za ta amandma. V prvi vrsti zato, da ministrstvu
               za ekonomske odnose in razvoj enostavno pomagamo priti skozi to zadrego, ki je
               nastala.</p>
               <p>Bom povedal nekaj konkretnih podatkov. 8. volilna enota: 9., 10. in 11. volilni
               okraj je v letu 1996, torej v lanskem letu, prijavila za milijardo 200 in nekaj
               projektov, od tega je zaprosila za 500 in nekaj milijonov in od tega dobila prek 80
               milijonov tolarjev. To je bilo v 9., 10. in 11. volilnem okraju. To so občine
               Juršenci, Videm, Zavrč, Majšperk, Dornava, Gorišnica in seveda tudi naša.</p>
               <p>V letošnjem letu, v letu 1997 so te občine v isti 8. volilni enoti: 9., 10. in 11.
               volilni okraj prijavile v skupni predračunski vrednosti 474 milijonov in zaenkrat, po
               informacijah, ki jih imamo, dobile za to področje samo 15 milijonov tolarjev, od prek
               80 v letu 1996 v tem letu samo 15 milijonov tolarjev.</p>
               <p>Prepričan sem, da če izglasujemo ta amandma, bomo zadrego, v katero je prišlo
               ministrstvo za ekonomske odnose in razvoj, to področje pomagali razrešiti. Hvala
               lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Pukšič. Prehajamo na glasovanje. Ugotovimo sklepčnost! <stage>(58
               poslancev.)</stage></p>
               <p>Kdo je za amandma pod številko 2? <stage>(20 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju pod številko 3. Predlagatelj Mozetič Miroslav.
               Prehajamo na glasovanje. Ugotovimo sklepčnost! <stage>(60 poslancev.)</stage></p>
               <p>Kdo je za amandma pod številko 3? <stage>(18 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju pod številko 4. Predlagatelj Franc Horvat.
               Prehajamo na glasovanje. Ugotovimo sklepčnost! <stage>(53 poslancev.)</stage></p>
               <p>Kdo je za amandma pod številko 4? <stage>(23 poslancev.)</stage> Je kdo proti? <stage>(33 poslancev.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju pod številko 5, predlagatelj Veber Janko.
               Ugotovimo sklepčnost! <stage>(46 poslancev.)</stage></p>
               <p>Kdo je za amandma pod številko 5? <stage>(13 poslancev.)</stage> Je kdo proti? <stage>(38 poslancev.)</stage></p>
               <p>Ugotavljam, da tudi ta amandma pod številko 5 ni sprejet.</p>
               <p>S tem smo z amandmaji končali.</p>
               <p>Prehajamo k razpravi o proračunskem porabniku - Urad Republike Slovenije za varstvo
               potrošnikov. Prehajamo na razpravo o tem porabniku in o treh amandmajih. Kdo želi
               razpravljati? <stage>(Nihče.)</stage> Ker nihče ne želi razpravljati, zaključujem razpravo in
               prehajamo na odločanje.</p>
               <p>Glasujemo najprej o amandmaju pod številko 1, predlagatelj Vlada Republike
               Slovenije, dopolnjeni predlog proračuna. Ugotovimo sklepčnost! <stage>(64 poslancev.)</stage></p>
               <p>Kdo je za amandma pod številko 1? <stage>(41 poslancev.)</stage> Je kdo proti? <stage>(15 poslancev.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju pod številko 2, predlagatelj Samo Bevk. Ugotovimo
               sklepčnost! <stage>(61 poslancev.)</stage></p>
               <p>Kdo je za amandma pod številko 2? <stage>(17 poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da amandma ni sprejet.</p>
               <p>Prehajamo k odločanju o amandmaju pod številko 3, predlagatelj Miroslav Mozetič.
               Ugotavljamo prisotnost! <stage>(61 prisotnih.)</stage></p>
               <p>Kdo je za amandma pod številko 3? <stage>(16 poslancev.)</stage> Je kdo proti? <stage>(40 poslancev.)</stage></p>
               <p>Ugotavljam, da amandma pod številko 3 ni sprejet.</p>
               <p>Prehajamo k razpravi o proračunskem porabniku - Urad za varstvo konkurence in k
               amandmaju, ki ga predlaga Vlada Republike Slovenije. Želi kdo razpravljati? <stage>(Nihče.)</stage>
               Zaključujem razpravo. Želite razpravljati? <stage>(Da.)</stage> Razprava je zaključena, obrazložitev
               glasu. Gospod Božič k amandmaju številka 1 in edinemu amandmaju.</p>
            </sp>
            <sp who="SDZ2:BožičIvan">

               <speaker>IVAN BOŽIČ:</speaker>

               <p>Hvala lepa gospod podpredsednik, kolegice in kolegi.</p>
               <p>Res je le 250 tisoč tolarjev, ampak poprej sem postavil vprašanje zakaj se programi
               Phare ne izvajajo? V principu bom glasoval proti.</p>
               <p>Poglejte, pred 20 leti so bile ceste na vrhu kolovrata zgrajene po dogovoru, ki je
               bil dosežen v Osimu, Republika Italija in Republika Jugoslavija sta se lahko
               dogovorili, da se je naredila nova cesta, takrat je bila v 2 letih cesta tudi
               narejena. Sedaj pa so celo iz Phare programa sredstev pridobljena, pa ne moremo
               ničesar narediti. Bom glasoval proti.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Prehajamo na glasovanje o amandmaju številka 1. Ugotavljamo prisotnost!
               <stage>(57 prisotnih.)</stage></p>
               <p>Kdo je za amandma pod številko 1? <stage>(37 poslancev.)</stage> Je kdo proti? <stage>(16 poslancev.)</stage></p>
               <p>Ugotavljam, da je amandma sprejet.</p>
               <p>Prehajamo k razpravi o proračunskem porabniku - Urad za gospodarsko promocijo in
               tuje investicije ter o amandmaju pod številko 1 k temu porabniku. Pričenjam razpravo.
               Želi kdo razpravljati? <stage>(Nihče.)</stage></p>
               <p>Zaključujem razpravo. Prehajamo na glasovanje o amandmaju pod številko ena.
               Ugotovimo sklepčnost! Obrazložitev glasu, gospod Izidor Rejc.</p>
            </sp>
            <sp who="SDZ2:RejcIzidor">

               <speaker>IZIDOR REJC:</speaker>

               <p>Hvala, gospod podpredsednik. Glasoval bom proti, ker v nobenem primeru ne morem
               pristati na tako čudno in podtalno igro. Razvoj novih trgov bomo lepo zmanjšali in
               bomo dali za neke radirke in svinčnike na nekem drugem koncu. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Rejc. Nihče več. Prehajamo na glasovanje. Ugotovimo sklepčnost!
               <stage>(47 poslancev.)</stage></p>
               <p>Kdo je za amandma pod številko 1? <stage>(38 poslancev.)</stage> Je kdo proti? <stage>(15 poslancev.)</stage></p>
               <p>Ugotavljam, da je amandma pod številko 1 sprejet.</p>
               <p>Prehajamo k razpravi o proračunskem porabniku - Urad Republike Slovenije za
               makroekonomske analize in razvoj in o vloženih amandmajev. Edino eden je. Torej, in o
               vloženem amandmaju. Razprava je odprta. Nihče ne želi razpravljati? <stage>(Da.)</stage> Gospod
               Božič, izvolite. Razprava.</p>
            </sp>
            <sp who="SDZ2:BožičIvan">

               <speaker>IVAN BOŽIČ:</speaker>

               <p>Poslanci in poslanke! Torej, govorimo še vedno o isti cesti in o istem denarju.
               Četrto leto teče. Radoveden sem, kako se bomo držali in kako bomo gledali, če bodo v
               Bruslju enkrat rekli: sedaj pa tega denarja ne bo. Štiri leta je na razpolago in
               vsako leto se na koncu leta pobere s te postavke, cesto se pa ne gradi. Glasoval bom
               proti.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Božič. Zaključujem razpravo. Prehajamo h glasovanju. Ugotovimo
               sklepčnost! <stage>(57 poslancev.)</stage></p>
               <p>Kdo je za amandma pod številko 1? <stage>(35 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da je amandma sprejet.</p>
               <p>Prehajamo k razpravi o proračunskem porabniku - Ministrstvo za kmetijstvo,
               gozdarstvo in prehrano in o 15 vloženih amandmajev. Odpiram razpravo. Gospod Čebulj,
               izvoli.</p>
            </sp>
            <sp who="SDZ2:ČebuljFranc">

               <speaker>FRANC ČEBULJ:</speaker>

               <p>Hvala lepa, gospod podpredsednik. Spoštovani kolegi in kolegice! Res me preseneča, da
               se vlada oziroma tudi ministrstvo za kmetijstvo strinja, da se na določenih postavkah
               v samem proračunu sredstva pretežno jemljejo sredstva, kar je razvidno, ki gredo za
               občine. To je predvsem s področja CRPOV - ki se javljajo na razne razpise glede
               programov, ki jih pač uspešno zaključijo - potem v živinoreji, vzdrževanje gozdnih
               cest, kjer so spet prizadete občine, v živinoreji oziroma govedoreji, konjereji, rehi
               drobnice se pa postavke povečujejo na - kot je javni zavod Kobilarna Lipica,
               materialni stroški in tako dalje in tako dalje.</p>
               <p>Jaz bi tukaj želel, če lahko gospod minister za kmetijstvo utemelji, čemu je bilo to
               smiselno, da pride do take razporeditve. Kot gospod minister ve, smo tudi dali
               določene predloge oziroma amandmaje oziroma predloge na odboru za kmetijstvo, pa so
               bili tudi nekje smiselno povzeti s teh postavk, kjer se prerazporejajo sredstva, toda
               takrat ni bilo posluha. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod Horvat, izvoli.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Hvala za besedo. Spoštovane kolegice in kolegi! Moram reči, da mene niti malo ne
               preseneča, da poslanski kolegi in kolegice iz Liberalne demokracije predlagajo
               zmanjšanje teh postavk, ki se nanašajo na razvoj podeželja. Taka stališča so imeli v
               veliki meri, žal, prej, jih poznamo in jih ne bi želel niti komentirati. Moram pa
               reči, da me pa zelo čudi in preseneča, da se takemu stališču pridružujejo tudi -
               upam, da se kolegica ne bo - kolegi iz Slovenske ljudske stranke, glede na njihove
               programske prioritete, glede na to, da dobro vedo, kaj pomeni razvoj podeželja tudi
               vis a vis Evropske unije, da uspešnega prilagajanja naše kmetijske strukture in sploh
               življenja na podeželju Evropski uniji ne bo, če ne bomo imeli celovitega razvoja
               podeželja, z dopolnilnimi dejavnostmi, z razvojem infrastrukture in podobno. To nam
               tudi pravijo, tako eksperti kot tudi strokovnjaki Evropske unije. Preseneča me, da
               celo odbor za kmetijstvo kot matični odbor ne podpre takega amandmaja oziroma takih
               amandmajev; celo nasprotno, da se predlaga v dopolnjenem predlogu vlade zmanjšanje
               postavk za celostni razvoj podeželja. Sam izhajam iz podeželja, tja se vračam, velik
               del tudi mojega volilnega okraja je tam, imam pogosto stike in v praksi vidim, kako
               se sorazmerno z zelo majhnimi sredstvi, z angažiranjem dela pridnih prebivalcev
               podeželja, pa tudi njihovih dodatnih sredstev in sredstev lokalne skupnosti, da iz
               teh malih sredstev zelo veliko naredite.</p>
               <p>Mislim, da je to popolnoma iracionalno, negospodarno, da ne rečem tudi asocialno.
               Upam, da boste amandma, ki ga predlagam, podprli. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Horvatu. Gospod Anderlič.</p>
            </sp>
            <sp who="SDZ2:AndreličAnton">

               <speaker>ANTON ANDERLIČ:</speaker>

               <p>Spoštovani! Ne bi bilo treba pojasnjevati tega kar bom sedaj rekel, vendar pa ob
               neprestanem ponavljanju nekaterih stvari, češ saj tem liberalcem tako ni več pomoči,
               njih smo tako že spoznali, kako so grdi in taki in drugačni: ne razumejo podeželja,
               ne razumejo lačnih, ne razumejo drugih potreb in tako naprej. Vi ste pa tisti, ki se
               še lahko spametujete in kaj pametnega narediti.</p>
               <p>Gospod Horvat, vi najbolj veste, da je minil čas, ko smo jemali in dajali in delali
               nekje luknjo in sedaj je seveda čas in tudi že pred tem je bil, tudi ko je bila
               Združena lista v vladi nekaj časa - ko je treba te stvari uravnotežiti. In glede na
               možnosti te države, se je tudi z javnimi financami lahko stegniti do tja, do koder se
               to zmore. Oba ta dneva me pravzaprav čudi, da niti eden od razpravljavcev, ne z leve
               ne z desne, ni rekel: vlada je kljub temu upoštevala moj amandma v taki ali drugačni
               meri. Vlada je konec koncev vrsto stvari, ki so jih opozicijske ali pozicijski
               poslanci vložili, upoštevala pri svojih amandmajih; ne v taki višini, ne v takem
               obsegu, tudi sicer je določene prerazporeditve naredila, glede na to, kaj je trenutno
               mogoče postoriti v okviru uravnoteženega proračuna. Jaz verjamem, da če bi podrobneje
               pogledali, kako je proračun sestavljam, ne bi našli argumentov za to trditev; češ
               pozicija se je dogovorila, sedaj bo vse drugo povozila in ne gre za to, da bi lahko
               prisluhnila kakršnimkoli drugim potrebam.</p>
               <p>Jaz verjamem, da bi bilo prav, da bi za marsikakšno področje, za marsikakšno stvar
               namenili prav v tem trenutku in prav letos več denarja. Verjamem in potrebe so
               velike, vendar očitno je tudi to, da je potrebno najprej pokriti fiksne obveznosti,
               ki jih je v tem proračunu, kot vidite, kar večji del ali skoraj večino, in v tistem
               delu, ko lahko razpolagamo z investicijami oziroma v varibilnem delu pač naredimo
               neke prioritete in to je tisto, kar je mogoče sprejeti. Seveda želel bi, da kljub
               vsemu se sliši v tej dvorani, da ni ena sama diktatura, kot je bilo med drugim tudi
               rečeno, ampak da je sprejemanje nekega proračuna, ki upošteva tudi določene
               prerazporeditve na predlog posameznih poslancev. So pa seveda vsebovane predvsem v
               predlogu vlade, kajti ona najlažje - in tudi odgovorna je za to - poskrbi, da je
               proračun med posameznimi porabniki usklajen in da so prihodki in odhodki pač urejeni
               tako, da to tudi tudi <q>"štima"</q>.</p>
               <p>Zato sem se pač javil in ni res, da so tukaj eni, ki jih tako ali tako že jim ni
               pomoči, drugim bi pa se mogoče dalo pomagati, pa naj se spametujejo. Ne gre za to,
               ampak gre za nek dogovor, za katerega mislim, da je korekten. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala, kolega Anderlič. Replika, gospod Feri Horvat.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Hvala za besedo. Najprej, da ne nesporazuma. Kolega Tone Anderlič, da ne bi
               izgledalo, kot da nisem hvaležen za tiste amandmaje, ki jih je deloma povzela vlada.
               Mislim, da sem celo pri vsakem to posebej tudi poudaril in to hvaležnost izrazil,
               ampak mislim, da je to bilo tudi racionalno ravnanje, pa ne bom zdaj podrobneje o tem
               govoril.</p>
               <p>Replicirati moram pa na ta drugi del razprave, na tisto: minili so časi, da bi
               nekomu jemali, pa drugemu dali. Da sem tu zelo precizen. Minili so tudi časi tistega
               čistega laisse-faire, da je kar trg sam ureja in da ni potrebne nobene vloge države v
               gospodarstvu. Večina držav ali skoraj vse najbolj klasične tržne države tega principa
               ne izvajajo. Nasprotno! Čedalje bolj se tudi v Evropski uniji uveljavlja princip
               socialno-tržnega gospodarstva, ki ga imamo tudi mi zapisanega celo v ustavi. Da pa
               nimamo dovolj izdelane vloge države v racionalnem usmerjanju gospodarskega razvoja,
               to je pa drugo vprašanje, to pa je naloga vlade in tu so pripombe po mojem mnenju
               upravičene. Predvsem pa ne morem soglašati z oporekanjem temu, da je napaka
               zmanjševati na takih postavkah, ko gre za zelo majhne denarje, za drobiž pravzaprav,
               kot je spodbujanje hitrejšega razvoja podeželja, ko vsi vemo, da zaostaja, da so
               regionalne razlike neznosne in se povečujejo in da je ena od prioritet Evropske
               unije, da je treba regionalne razlike zmanjševati in da prav zaradi tega, poleg
               največjega deleža proračuna, ki ga daje za kmetijstvo, je na drugem mestu spodbujanje
               skladnejšega regionalnega razvoja. Za to gre.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Za razpravo se je prijavil gospod Čebulj.</p>
            </sp>
            <sp who="SDZ2:ČebuljFranc">

               <speaker>FRANC ČEBULJ:</speaker>

               <p>Hvala, gospod podpredsednik. Repliko - kratko - gospodu Anderliču. Jaz pa ne bi
               rekel, da se zahvaljujem za sprejete tiste amandmaje, saj sem vložil samo dva. Ampak
               mislim, da bi bilo pa zelo spodbudno, če bi še kakšen amandma od opozicije sprejeli,
               ker bi verjetno lahko vlada bistveno boljše funkcionirala in bistveno manj kritik
               pobrala, kot jih pobira. Da bi pa še o drugi stvari lahko govorili, kar se tiče
               kmetijstva, če bi politiko kmetijstva, subvencioniranja, katerih sredstev od teh ne
               bo kmet dobil, komaj 1%, ampak sredstva gredo v smislu realsocializma. Bistveno
               slabše, kot je bil pa pripravljen prejšnja leta proračun za kmetijstvo.</p>
               <p>In ta način financiranja v samem kmetijstvu, mislim, da je bilo tukaj vprašanje
               moledovanja ali kritiziranja, v kakšen namen sprememb postavk bodo šla ta sredstva.
               Samo za 145 milijonov se povečajo sredstva za predelavo kmetijskih pridelkov. Komu
               gre to? Ne gre to kmetom, ampak predelovalcem, industriji. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Čebulju. Naslednji prijavljen razpravljalec je gospod Zagožen
               Franc.</p>
            </sp>
            <sp who="SDZ2:ZagoženFranc">

               <speaker>DR. FRANC ZAGOŽEN:</speaker>

               <p>V razpravi bom tudi repliciral. Gospod Čebulj, mislim, da sami ne verjamete v to,
               kar govorite, ampak to je vaša zadeva. Zanimivo je, da je ta vlada doživela javno
               kritiko vsepovsod, tudi v parlamentu od posameznih strank, zaradi tega, ker je v
               predlogu kar bistveno povečala zneske za kmetijstvo. In zanimivo je, gospod Horvat,
               jaz se vam zahvaljujem za vaše stališče, ampak, da so vaši poslanski kolegi v svojih
               amandmajih predlagali zmanjšanje postavk iz kmetijskega dela proračuna in prenos na
               nekatere druge. Zaradi tega, mislim, da je ta razprava res samo namenjena spet neki
               pavšalni kritiki vlade in koalicije, ne pa nekim resnim prizadevanjem, da bi proračun
               kaj izboljšali. Žal so taki popravki proračuna očitno tudi nujni, če naj država
               financira. Sam bi seveda veliko raje videl, če bi kmetijstvo lahko dobilo toliko
               denarja, kot bi ga v skladu s sprejeto strategijo tudi moralo, in tam gre seveda za
               nekaj milijard razlike. Ampak, kot sem že prej rekel, letošnji proračun je tudi med
               drugimi posledica delovanja prejšnjih koalicij in prejšnjih računov in tudi
               gospodarjenja z davkoplačevalskim denarjem v preteklih letih. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Francu Zagožnu. Repliko ima gospod Bevk.</p>
            </sp>
            <sp who="SDZ2:BevkSamo">

               <speaker>SAMO BEVK:</speaker>

               <p>Hvala lepa za besedo. Rad bi povedal, spoštovani kolega gospod Zagožen, da sem vložil
               zelo veliko amandmajev, ampak namenoma nisem vzel niti tolarja področju kmetijstva.
               Tako da vaša trditev v celoti ne drži.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Replika na repliko. Gospod Franc Zagožen, izvolite.</p>
            </sp>
            <sp who="SDZ2:ZagoženFranc">

               <speaker>DR. FRANC ZAGOŽEN:</speaker>

               <p>Moja replika v celoti drži, ker nisem trdil, da ste vsi to predlagali, ampak
               poslanski kolegi gospoda Horvata, nekateri pač.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Razpravo nadaljujemo. Replika, gospod Kelemina. Replika, gospod Jerovšek.
               Gospod Jerovšek - razprava.</p>
            </sp>
            <sp who="SDZ2:KeleminaBranko">

               <speaker>BRANKO KELEMINA:</speaker>

               <p>Hvala lepa. Seveda moram ugotoviti. Skoraj ni nič novega, da pač vladajoča struktura
               zelo pazi, da se ne oglaša in se ne spušča v nobene debate, da se pač ne bi ta
               razprava podaljšala. Ampak seveda, kadar se pač nekdo oglasi, takoj pridejo replike.
               Popolnoma se strinjam, da je treba uravnotežiti proračun, absolutno ga je potrebno.
               Ampak menim, da ne na plečih podeželja. To je pa absolutno razumljivo, da tega ne
               moremo dovoliti.</p>
               <p>Poglejte, zakaj ne naredite tistih stvari, na katere sem že opozoril, sicer je <q>"brez
               zveze"</q> govoriti. Ampak, poglejte nepotrebne investicije, milijarde so šle za to, tam
               se pa kopja lomijo na nekaj sto milijonih. Zgrešene naložbe - milijarde. Nihče se ne
               vpraša za nič. To kar državni zbor potrdi. Takole, z levo roko.</p>
               <p>Ugotovitev: nezakonito pridobljenega premoženja, novi milijarderji - od kod? Se
               vpraša kdo, od kod? Ne, ni potrebno. Nepobrani davki, sem že omenil. Neupravičena
               izplačevanja plač - ni pomembno. Kdaj bodo ti ljudje to vrnili? Nikoli. Visoke
               dnevnice - kdaj jih boste zmanjšali, kdaj boste naredili enakovredne z gospodarstvom?
               Tu se samo govori in obljublja - nikoli nič. Ne kopja lomiti na podeželju. Hvala
               lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bila replika gospoda Kelemine. Nadaljujemo razpravo. Gospod
               Mozetič.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala za besedo, gospod podpredsednik. Drage kolegice, spoštovani kolegi! Moja
               razprava se ne bo niti dotikala vsebine tega dela, ker tudi na tiste, na katere se
               bom navezal, ki so govorili v prvi vrsti v tem delu.</p>
               <p>Izgovor, da je ta proračun posledica delovanja prejšnje koalicije, je malo nenavaden
               iz več razlogov. Dobro, nekaj časa po volitvah se je verjetno dalo sklicevati na
               napake prejšnje koalicije, vendar je zdaj že eno leto, odkar deluje nova koalicija.
               Ta nova koalicija je praktično eno leto pripravljala in študirala to zadevo. Vendar
               bi bilo treba videti, kaj je tisto, kar je bilo narobe. To, če je bilo premalo
               denarja v proračunu v prejšnjem mandatu za kmetijsko ministrstvo, s čimer se tudi
               strinjam, da je bilo to res. Vendar to ni popravljanje napake, kar se je zdaj
               zgodilo. Ampak to ni pomembna zadeva.</p>
               <p>Kar se tiče ugovora, da je tukaj razprava zaradi razprave, saj je verjetno je res
               razprava zaradi razpravi, ker opozicija tako ali tako ne more ničesar tukaj narediti,
               nič doprinesti. Dogovor, ki ga je vladna koalicija sklenila, pravite, da je bil
               korekten in da je celo ta proračun znotraj možnosti, ki jih ima naša država - oziroma
               gospod Anderlič je rekel, da so minili časi, ko se je od nekod jemalo in drugam
               dajalo in celo preveč jemalo. Jaz teh časov ne poznam, vsaj sadov tega prenašanja
               nisem užival in malokdo iz opozicije, verjetno pa je gospod Anderlič te zadeve
               užival. Vendar dvomim, da je ta proračun to, ker, poglejte, že nekajkrat je bilo
               ponovljeno; če je rast domačega bruto proizvoda nekaj pod 4% in da je realno
               povečanje tega proračuna 14%, potem je to daleč, daleč preko možnosti in daleč smo
               šli celo v zadolževanje. Vsi ste bili proti amandmaju, ki je bil s strani naše
               stranke predlagan, da se briše zadolževanje in da damo in stisnemo znotraj možnosti,
               ki so na razpolago. Vendar tega niste želeli, ker, jasno, odgovor je bil drugačen,
               potrebno je bilo vse apetite zadolžiti. Upam pa - to samo napol za hec - jaz se v
               bistvu sploh ne spuščam v vsebino tega. In se mi tudi te zadeve zdijo znotraj teh
               postavk kmetijskega ministrstva potrebne in dobre - upam pa, da se gospod Anderlič ni
               javil ravno pri tej točki k besedi zaradi postavke 38.05 - vinske ceste.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. K razpravi je prijavljen<gap n="..."/> Gospod Kelemina, vi ste razpravljali prej,
               kajne, ni bila replika? Potem ste prijavljeni še k razpravi. Hvala lepa. Gospod
               Demšar, razprava - prijavili ste se za razpravo? <stage>(Ne.)</stage> Gospod Bevk, ste replicirali?
               Gospod Kopač, razprava.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala. Jaz sem se prijavil k razpravi, čeprav sem dvignil roko za tem, ko je govoril
               gospod Horvat, in bo to po vsebini replika.</p>
               <p>Namreč, če prihajajo neke demagoške misli s strani nekih poslancev iz - recimo, ne
               vem - Socialdemokratske stranke, nekako zamahne človek z roko. Zdaj pa prihaja taka
               demagogija, kot je prihajala s strani Ferija Horvata na temo tega njegovega amandmaja
               - 50 milijonov tolarjev za celostno urejanje podeželja in obnovo vasi, ki se jih
               jemlje od obresti obveznic za sanacijo bank, potem me pa to zmoti. Zato, ker Feri
               Horvat seveda natančno ve; da je ta postavka fiksna, da država obresti na obveznice
               mora plačati, da je to osnovni red, za katerega smo se vsi soglasno, družno - in
               njegovo stališče je bilo, kar se tega tiče, zmeraj zelo razumno - zavzemali. Ker se
               ve, da na koncu novembra 1997 postavka <q>"celostno urejanje podeželja in obnova vasi -
               izvedba"</q> ne more biti realizirana ne v višini 3 milijonov tolarjev ne v višini 50
               milijonov tolarjev, ker projekti niso toliko pripravljeni, da bi lahko šli skozi
               proceduro, ki jo zahteva zakon o izvrševanju proračuna. Tudi ni res, da je vlada
               predlagala kakršnokoli zmanjšanje; če pogledate vladni amandma, je predlagala
               zmanjšanje za 3 milijone tolarjev, pa so potem ugotovili, da gre za računsko napako
               in so prosili nas, na odboru za finance, da smo z amandmajem na amandma, ki je
               tehnične narave in vsebinsko ne posega v ničesar, popravili to računsko napako.</p>
               <p>Skratka, vse velike besede na temo postavke za celostno urejanje podeželja in obnovo
               vasi sem razumel kot besede, ki so bile namenjene izključno temu, da bi se pokazalo,
               kako se nekdo za nekaj zavzema, v resnici pa - vsaj moram reči - sem za Ferija
               Horvata prepričan, da ve, da ta njegov amandma ni realen. Če pa bi se že tak
               izglasoval, kot bi se, je pa treba tudi 50 milijonov tolarjev nekje vzeti. Me prav
               zanima, kjer bi kdo vzel? Na primer z neko novo obdavčitvijo, ko bo tukaj govora o
               nekem novem davku, na primer na avtomobile, bomo videli, koliko bo takrat junakov, ki
               bodo rekli: rabimo ta davek, rabimo te prihodke, zato ker rabimo več denarja, za
               proračunske potrebe, na primer za celostno urejanje podeželja in vasi. Hvala
               lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod Čebulj ali je to replika? Izvolite. Horvat replika. Dve
               repliki.</p>
            </sp>
            <sp who="SDZ2:ČebuljFranc">

               <speaker>FRANC ČEBULJ:</speaker>

               <p>Hvala lepa podpredsednik. Spoštovani kolegi in nekateri ali neki demomagisti.
               Mislim, gospod Kopač, da ste skrajno nesramno ocenili kot našo poslansko skupino in
               bi vas vprašal, če je tudi to demogagija - celostno urejeno podeželje in obnove vasi,
               ko občine z javnim razpisom morajo v 10 dneh pripraviti vso potrebno dokumentacijo in
               potem dobiti še odgovor: nič.</p>
               <p>Gospod Kopač mislim, da malo več resnosti pa le. Tudi vi, kot liberalec. Te občine
               bi potrebovale, ki se javljajo prav na take razpise, ki nima v proračunu samo 40
               milijonov, občin pa 147. Ocenite potem, kaj je demogagija.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Čebulju. Replika gospod Kelemina, ali je replika? Oprostite,
               gospod Horvat je prej - replika in potem gospod Kelemina.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Hvala za besedo. Ne oglašam se več rad, ampak sem vseeno dolžan odgovoriti kolegu
               Kopaču.</p>
               <p>Najprej; hvala za kompliment <q>"za razumnost pri nekaterih odločitvah"</q> Sem bil za to,
               da se je uredilo naša dolžniško upniška razmerja tako, kot se je, in mislim, da je
               bilo to dobro za državo. To potrjuje tudi sedanji odnos tujine do nas in to se bo še
               pokazalo.</p>
               <p>Ni pa res to, kar pravi, da je ta predlog amandmaja zaradi demagogije. Najprej še to
               pojasnilo: predlagal sem, da se iz tega vira vzame, na osnovi ocene, ko smo dobili
               podatke o tem, koliko je bilo do konca septembra porabljeno na posameznih postavkah
               in tu je ostanek bil še precejšen in sem ocenjeval, da morda ne bo v celoti
               porabljeno.</p>
               <p>Drugo, četudi bi se pri tem zmotil, če bi bila volja koalicije ta amandma sprejeti
               oziroma ga podpreti, bi lahko sami našli potem drug vir. Kajti, v primerjavi s tem,
               da se je še precej povečevalo obseg proračuna, za tako majhen znesek ne bi smelo biti
               prblema. Kar se tiče zavzemanja za povečanje te postavke, pa v dokaz, da ni to
               demgogija - za to, da bi se to <q>"dopadlo"</q> volivcem tam v mojem volilnem okraju ali
               širše v pokrajini ob Muri - naj povem, da sem dejansko prepričan, da bi za te namene
               morali dati več denarja.</p>
               <p>Tisti, ki ste bili v prejšnjem mandatu, tudi poslanci, se boste morda spomnili, da
               sem se praktično vsako leto zavzemal in tudi dajal amandmaje - tudi, ko smo bili v
               koaliciji - za to, da bi se za ta namen dalo več denarja. Slučajno sodelujem tudi pri
               nekaterih projektih, tudi v regiji, prav na tem področju tudi. In vidim, da je
               potreba in interes zelo velik in sem prepričan tudi, da je toliko pripravljenih
               projektov in zahtevkov, da če bi tudi odobrili taka dodatna sredstva, da bi se jih
               dalo še izkoristiti. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Replika, gospod Kelemina.</p>
            </sp>
            <sp who="SDZ2:KeleminaBranko">

               <speaker>BRANKO KELEMINA:</speaker>

               <p>Hvala. Poglejte, ne repliciram rad, ampak vedno je tako, kadar človek opozori na
               neke ključne probleme v tej državi, takrat seveda takoj pride nekdo iz drugih vrst in
               začne opozarjati na neko demagogijo in ne vem kaj še vse. Pa dajte mi povedati, če ni
               to res, kar sem povedal. Če ni res, pa če imate rešene zadeve na teh področjih, na
               katera sem opozoril, mi povejte, da jih imate rešene in pokažite z dokumentacijo.
               Dokler pa tega nimate, pa imam pravico tudi <q>"zganjati"</q> demogogijo, če vi mislite, da
               to je.</p>
               <p>Seveda se nekateri vedno, kadar govorim o podeželju itn., pač ironično nasmihajo,
               nekateri pa sklanjajo glave in tako naprej. Mogoče res ne znam najbolj čudovito
               povedati vseh teh zadev, ampak govorim resnico in iz srca. Marsikdo, ki pa zna lepo
               govoriti, pa mogoče tudi laže.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Kelemina. Replik ni več. K razpravi se je prijavil gospod
               Jerovšek.</p>
            </sp>
            <sp who="SDZ2:JerovšekJožef">

               <speaker>JOŽE JEROVŠEK:</speaker>

               <p>Hvala lepa. Spoštovani! Tudi jaz sem eden tistih poslancev, ki se nisem nikdar čudil
               previsokemu indeksu v namene za kmetijstvo v letošnjem proračunu. Se pa sedaj
               nekoliko čudim, da se te postavke za področje kmetijstva zmanjšujejo. Ko gledam ta
               predlog, se mi zdi, da se nekatere prioritete, ali se je spremenila politika ali so
               se spremenile prioritete, ampak seveda na to gledam v kontekstu približevanja
               Evropski uniji. Postavka <q>"obnova vinogradov"</q> se zmanjšuje. Zmanjšujejo se sadike,
               regres pri nakupu kakovostnih sadik.</p>
               <p>Na odboru za kmetijstvo smo tolikokrat povedali, da je to izredna prioriteta, da je
               treba povečevati obnovo vinogradov, sadovnjakov, ker v tem času je treba te kvote
               doseči, povečati, ker potem bo to evropsko tržišče zaprto, površine bodo zaprte.
               Sedaj pa vidim, da se zmanjšujejo ravno te postavke, tudi sodelovanje z EU. Mogoče v
               letošnjem letu dejansko niso aktivnosti sodelovanja z EU potekale v takem tempu, kot
               bi morale, pa ta sredstva niso potrebna. Ampak, gledam potem naprej. Agromelioracije,
               komasacije, to so osnovni agrotehnični ukrepi. S temi sredstvi za agromelioracije, če
               jih po občinah razdelite, se na podeželju, v kmetijstvu naredi precej, precej površin
               se delno agromelira, so zaokrožene, pa cene in to in ljudje - kmetje naredijo tudi te
               komasacije medsebojno. To se zdaj, izgleda, to se zmanjšuje, se odpoveduje. Ne vem,
               kako bo slovensko kmetijstvo lahko v Evropski uniji konkurenco <q>"zganjalo"</q>, kako bo
               zelo konkurenčno, če se tem postavkam daje, pravzaprav nobene pozornosti, se vse
               skupaj zmanjšuje. In kljub temu da se proračun za letošnje leto - primanjkljaj
               povečuje, se v kmetijstvu zmanjšuje za 411 milijonov tolarjev.</p>
               <p>Zdi se mi, da se ista zgodba, kot se je zgodila prejšnjemu ministru Ostercu, ki si
               je, na žalost, prizadeval, ampak je imel v vladni koaliciji vedno manjšo težo in je
               prišel na zelo nizke postavke. Zaradi tega je sedaj na začetku mandata kmetijstvo
               dobilo tisto, kar bi moralo dobiti, namreč višino proračuna spred 2 let. Indeks je
               videti lep. Padlo je v primeren čas, ko je imela Ljudska stranka tabor v Slovenj
               Gradcu in so se lahko s tem pohvalili svojemu članstvu. Sedaj pa se začne dogajati
               tisto, kar se je dogajalo ministru Ostercu. Vsak dan bo slabše za kmetijstvo. Ta
               stranka nima tiste teže v koaliciji, to se vidi iz tega predloga, so že dobili
               vrnjene nekatere stvari in tako gre to zdaj navzdol.</p>
               <p>Drugo bi še, kar je bilo odgovorjeno - kolega Smrkolj je vprašal, kako se delijo ta
               sredstva - nadomestila pri cenah. Nimam še popolnih podatkov, ampak sem že na terenu
               pritožbe kmetov - in to takih kmetov, ki pridelajo 12 ton suhe koruze na ha, izredno
               visoke pridelke, ki jih sedaj jeseni ne morejo prodati. Lahko so jih samo
               uskladiščili in ko sem jim rekel: 3 tolarje, kot je bilo rečeno na odboru za
               kmetijstvo, po toni koruze je subvencije, so dobili odgovor: <q>"Ta sredstva so že
               porabljena."</q> Ne vem, se opravičujem, če mi bo kdo odgovoril kaj bolj konkretno, bolj
               natančno, ampak tako je pač na terenu. Sredstva so porabljena in izgleda, da so bila
               porabljena, da so dobili to tisti, ki so lahko izposlovali izstavitev fakture vnaprej
               in je bila kvota zapolnjena. Tisti dobri pridelovalci koruze, ker veste, da visoke
               pridelke dajo samo zelo pozne vrste, ki žanjejo pozno, niso dobili nič - niti po 15
               tolarjev koruze ne morejo prodati. Enako se je zgodilo pri industrijskem sadju, tako
               da bom te stvari tako in tako postavil kot poslansko vprašanje, ko bom dobil bolj
               natančne podatke. Zdi pa se mi, da je tukaj nekaj narobe, vsaj tako so mene tam
               sosedje - kmeti obvestili. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala gospodu Jerovšku. Gospod minister, verjetno niste imeli replike, ampak želite
               razpravo. Gospod Franc Zagožen ima pa repliko. Je tako? <stage>(Da.)</stage> Izvolite.</p>
            </sp>
            <sp who="SDZ2:ZagoženFranc">

               <speaker>DR. FRANC ZAGOŽEN:</speaker>

               <p>Želel bi, da bi bili - če se da - kolikor toliko realisti, tudi gospod Jerovšek. Če
               hočete naenkrat ne vem kakšne zasluge šteti, ampak 6 let ni bilo slišati
               Socialdemokratske stranke, ko je šlo za kmetijstvo.</p>
               <p>O čemer ste pa zdaj govorili, naj vam pa povem. Poglejte, govorite o investicijah v
               vinogradništvu. Prav za to smo se prizadevali tako, kolikor smo pač bili uspešni v
               opoziciji in nismo bili kaj prida. Lani smo v tem vendar že dosegli, da je bilo za
               obnovo vinogradov namenjeno 500 milijonov. Zdaj je bil predlog vlade 900 milijonov,
               gospod Jerovšek! Popravljen predlog je 850 milijonov. Še vedno je za 350 milijonov
               več ali več kot 60%. Ne na tako očitnem primeru, ko se vidi, da tudi ministrstvo ve,
               kaj dela in kaj predlaga, in tudi koalicija, tukaj razlagati, kako je vse skupaj
               narobe in napačno.</p>
               <p>Dajte raje resno pregledati proračun, pa potem kritizirajte, ne pa kar takole, na
               povprek, zaradi tega, ker je zaradi uskladitev, ki so očitno bile potrebne, ta
               postavka za 50 milijonov zmanjšana, dejansko je pa v primerjavi z lanskoletnim
               proračunom za 350 večja. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Replika na repliko, gospod Franc Jerovšek in gospod Čebulj.</p>
            </sp>
            <sp who="SDZ2:JerovšekJožef">

               <speaker>JOŽE JEROVŠEK:</speaker>

               <p>Hvala lepa. Spoštovani! Jaz se zavedam, da so bile v letošnjem proračunu te postavke
               povečane, in to sem na odboru za kmetijstvo vedno podprl, tudi v debatah, da še ni
               dovolj sredstev tudi v tisti postavki. Dobro, sedaj je ravno ravo pri kmetijstvu
               znatno zmanjšanje, hkrati se pa državni proračun oziroma primanjkljaj povečuje. Meni
               to ne gre skupaj in me boste težko prepričali, da je vse v najboljšem redu. Na
               začetku sem rekel, da je minister Osterc bistveno premalo dobil, da je v letošnjem
               proračunu nekaj tistega, kar smo mu prej vzeli. Ampak ne bi pa smeli zmanjševati zdaj
               v tem času.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Jerovšku. Gospod Čebulj, replika.</p>
            </sp>
            <sp who="SDZ2:ČebuljFranc">

               <speaker>FRANC ČEBULJ:</speaker>

               <p>Hvala lepa, gospod podpredsednik. Kratka replika gospodu dr. Zagožnu.</p>
               <p>Mislim, da je imela Ljudska stranka sedem let v programu prioriteto kmetijstva. Zdaj
               očitati Socialdemokratom, ki so bili v prejšnjem sklicu samo štirje, mislim, da je -
               to pa je demagogija, to pa je! Mislim, da gospod minister Smrkolj še ni odstopil,
               kajne, kot minister za kmetijstvo. Še ni, kajne? Pa upam, da bo tudi odgovoril na
               vprašanja, ker bi tudi za gospoda Zagožna veljalo, če mi lahko obrazloži povečanje
               sredstev na postavkah, ki so, kot sem že prej omenjal, materialni stroški - javni
               zavod Kobilarna Lipica, sofinanciranje pomembnih nacionalnih projektov. Kaj bi to
               bilo, ne vem! Potem, kot sem že prej omenil, nadomestilo pri cenah kmetijskih
               proizvodov - komu, kdo je to? Kmetje ne!</p>
               <p>Skratka, res bi želel, da dobimo tudi na to odgovor. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Imate kar repliko, izvolite, če je replika na repliko.</p>
            </sp>
            <sp who="SDZ2:TomažičBranko">

               <speaker>BRANKO TOMAŽIČ:</speaker>

               <p>Hvala, predsedujoči. Spoštovani zbor! Rad bi repliciral gospodu Jerovšku pa gospodu
               Čebulju.</p>
               <p>Ko je padla Peterletova vlada, če temu lahko tako rečem, je bila inflacija.
               Nominacija, takrat, ko ste bili vi v vladi, gospod Jerovšek, se za kmetijstvo ni
               povečala. Edina postavka v takratnem proračunu je kmetijstvo, ki se ni nominiralo.
           </p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Replike so končane. Sedaj pa bo verjetno končno prišel na vrsto gospod
               minister, ki se javlja k razpravi še vedno. Kolegi poslanci v zadnjih vrstah, malo
               miru.</p>
            </sp>
            <sp who="SDZ2:SmrkoljCiril">

               <speaker>CIRIL SMRKOLJ:</speaker>

               <p>Gospe poslanke, gospodje poslanci! Jaz ne bi repliciral, daleč od tega; razprava je
               bila kar zanimiva. Samo rad bi dve stvari pojasnil. Kmetijski del proračuna se v
               ničemer ne zmanjšuje od našega tistega osnovnega predloga, ko smo ga obravnavali tudi
               na odboru za kmetijstvo, gozdarstvo in prehrano. Se pa s temi amandmaji želijo doseči
               nekatere prerazporeditve. In jaz razumem zaskrbljenost, recimo nekaterih poslancev,
               ki pravijo, na sadjarstvu zmanjšujete, na vinogradništvu zmanjšujete itd. Mi smo, jaz
               moram povedati, vse prehodne postopke že opravili, razpise opravili, komisije so
               svoje pregledale, so znani zneski. In seveda z ozirom na to, da je recimo, na
               postavki vinogradništvo vlog samo za 850 milijonov, smiselno za potrebe nekih drugih
               področjih prerazporejamo. In tako gre v vseh segmentih, tudi za področje celostnega
               razvoja podeželja in obnove vasi se postavka generalno povečuje, gre pa za nekatere
               prerazporeditve, ker enostavno tehnično, tukaj pa poudarjam tehnično, z ozirom na
               izredno kasen rok sprejemanja proračuna niso možne realizacije teh postavk in je v
               tem smislu tudi predlog oziroma amandma vlade Republike Slovenije. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu ministru. Razprava je končana. Torej, zaključujem razpravo.</p>
               <p>Prehajamo h glasovanju o posameznih amandmajih. Najprej bomo glasovali o amandmaju
               na amandma vlade pod številko 1. To je eden izmed treh amandmajev, ki jih vlada
               podpira. Ugotavljamo prisotnost! <stage>(46 prisotnih.)</stage></p>
               <p>Kdo je za amandma pod številko 1? <stage>(36 poslancev.)</stage> Kdo je proti? <stage>(10 poslancev.)</stage></p>
               <p>Amandma pod številko 1 je sprejet.</p>
               <p>Prehajamo na amandma pod številko 2. Ugotavljamo prisotnost! <stage>(48 prisotnih.)</stage></p>
               <p>Kdo je za amandma pod številko 2? <stage>(36 poslancev.)</stage> Kdo je proti? <stage>(3 poslanci.)</stage></p>
               <p>Amandma pod številko 2 je sprejet.</p>
               <p>Prehajamo na odločanje o amandmaju pod številko 3. Ugotavljamo prisotnost! <stage>(48
               prisotnih.)</stage></p>
               <p>Kdo je za amandma pod številko 3? <stage>(14 poslancev.)</stage> Kdo je proti? <stage>(38 poslancev.)</stage></p>
               <p>Amandma pod številko 3 ni sprejet.</p>
               <p>Prehajamo na amandma pod številko 4. Predlagatelj je Bogomir Špiletič. Prehajamo k
               odločanju. Ugotavljamo navzočnost! <stage>(48 prisotnih.)</stage></p>
               <p>Kdo je za amandma pod številko 4? <stage>(19 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da amandma pod številko 4 ni sprejet.</p>
               <p>Prehajamo na amandma pod številko 5. Predlagatelj je Franc Čebulj. Ugotavljamo
               prisotnost! <stage>(52 prisotnih.)</stage></p>
               <p>Kdo je za amandma pod številko 5? <stage>(19 poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da amandma pod številko 5 ni sprejet.</p>
               <p>Prehajamo k amandmaju pod številko 6. Predlagatelj Jurij Malovrh in Ivan Božič.
               Prehajamo na odločanje. Ugotavljamo prisotnost! <stage>(56 prisotnih.)</stage></p>
               <p>Kdo je za amandma pod številko 6? <stage>(17 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da amandma ni sprejet.</p>
               <p>Prehajamo na amandma pod številko 7. Prav tako sta predlagatelj Jurij Malovrh in
               Božič Ivan. Ugotavljamo prisotnost! <stage>(51 prisotnih.)</stage></p>
               <p>Kdo je za amandma pod številko 7? <stage>(20 poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da amandma pod številko 7 ni sprejet.</p>
               <p>Prehajamo na odločanje o amandmaju pot številko 8. Predlagatelj Bogomir Špiletič.
               Ugotavljamo prisotnost! <stage>(58 prisotnih.)</stage></p>
               <p>Kdo je za amandma pod številko 8? <stage>(16 poslancev.)</stage> Je kdo proti? <stage>(36 poslancev.)</stage></p>
               <p>Ugotavljam, da amandma pod številko 8 ni sprejet.</p>
               <p>Prehajamo na odločanje o amandmaju številka 9. Predlagatelj je Franc Horvat.
               Prehajamo na odločanje. Ugotavljamo prisotnost! <stage>(55 prisotnih.)</stage></p>
               <p>Kdo je za amandma pod številko 9? <stage>(25 poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da amandma pod številko 9 ni sprejet.</p>
               <p>Prehajamo na odločanje o amandmaju številka 10. Predlagatelji so Boris Sovič in
               skupina poslancev. Prehajamo k odločanju. Ugotovimo sklepčnost! <stage>(47 poslancev.)</stage></p>
               <p>Kdo je za amandma pod številko 10? <stage>(21 poslancev.)</stage> Je kdo proti? <stage>(30 poslancev.)</stage></p>
               <p>Amandma ni sprejet.</p>
               <p>Prehajamo na odločanje o amandmaju številka 11. Predlagatelja sta Jurij Malovrh in
               Ivan Božič. Prehajamo na odločanje. Ugotovimo sklepčnost! <stage>(58 prisotnih.)</stage></p>
               <p>Kdo je za amandma? <stage>(14 poslancev.)</stage> Je kdo proti? <stage>(38 poslancev.)</stage></p>
               <p>Amandma ni sprejet.</p>
               <p>Prehajamo na amandma pod številko 12. Predlagatelj je Franc Čebulj. Odločamo.
               Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(33 poslancev.)</stage></p>
               <p>Amandma ni sprejet.</p>
               <p>Prehajamo na odločanje o amandmaju pod številko 13. Predlagatelj je Mario Gasparini.
               Prehajamo na odločanje. Ugotovimo sklepčnost! <stage>(52 prisotnih.)</stage></p>
               <p>Kdo je za amandma? <stage>(19 poslancev.)</stage> Je kdo proti? <stage>(30 poslancev.)</stage></p>
               <p>Amandma ni sprejet.</p>
               <p>Prehajamo na odločanje o amandmaju pod številko 14. Predlagatelja sta Juri Malovrh
               Ivan Božič. Ugotovimo sklepčnost! <stage>(60 prisotnih.)</stage></p>
               <p>Kdo je za amandma pod številko 14? <stage>(15 poslancev.)</stage> Je kdo proti? <stage>(38 poslancev.)</stage></p>
               <p>Amandma ni sprejet.</p>
               <p>Prehajamo na odločanje o amandmaju pod številko 15. Predlog je dal Geza Džuban.
               Ugotovimo sklepčnost! <stage>(51 prisotnih.)</stage></p>
               <p>Kdo je za amandma? <stage>(24 poslancev.)</stage> Je kdo proti? <stage>(29 poslancev.)</stage></p>
               <p>Amandma ni sprejet.</p>
               <p>Nadaljujemo. Prehajamo k razpravi o proračunskem uporabniku Veterinarska uprava
               Republike Slovenije in o vloženem amandmaju. Želi kdo razpravljati? Izvolite, gospod
               Mozetič.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Spoštovane kolegice, spoštovani kolegi. Niti ne bom razpravljal, pač pa bom postavil
               vprašanje ministru, ker mi ni povsem jasno glede na to, kaj tukaj piše. Torej, ne
               nasprotujem postavki, pač pa me zanima, ker ta postavka se prerazporeja. Denar, ki se
               jemlje za povečanje te postavke, se jemlje iz postavke <q>"Pomoč pri odpravi posledic
               naravnih nesreč in gospodarskih škod"</q>, 207 milijonov. In podobno je potem pri
               naslednji, da ne bom hodil še naslednjič gor, pri Upravi Republike Slovenije za
               pospeševanje kmetijstva. Tudi tam se jemlje 92 milijonov iz te iste postavke. Kolikor
               jaz vem, teh nesreč in škod ni bilo tako malo. Slišal sem tudi s teh področij, da
               ljudje, ki so bili oškodovani, niso kaj dosti dobili za odpravo teh nesreč. Zdaj me
               pa zanima, ali je bilo tako malo danega, kar je bilo govorjeno, da je, ali je bilo
               tako veliko planiranega na tej postavki, da zdaj tukaj pri tej postavki ta denar
               ostaja. Rad bi odgovor, če je le možno, na to vprašanje.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod minister, izvolite.</p>
            </sp>
            <sp who="SDZ2:SmrkoljCiril">

               <speaker>CIRIL SMRKOLJ:</speaker>

               <p>Hvala lepa, gospod Mozetič, za to vprašanje. Rad bi res tukaj to pojasnil. Na odboru
               smo to že pojasnili. Gre predvsem za to: mi smo v okviru ocene škod po naravnih
               ujmah, ki jih je opravila državna komisija za ocene, ugotovili velik obseg škod. Vseh
               škod je v višini približno 13 milijard, različno po kulturah, in stvar seveda pozebe,
               toče in tudi suše. Moram pa povedati, da smo na vladi ta problem že obravnavali. Z
               ministrom Gantarjem sva usklajeno dala predlog, da proračun za leto 1998 zagotovi del
               sredstev za poravnavo škod. Naše ministrstvo je v tisti fazi planiranja to postavko
               sicer nastavilo, vsaj za nekatere ukrepe. Če bo potrebno, smo tudi en del sredstev v
               tem smislu že zagotovili. Seveda je pa ob uveljavitvi teh škod v okviru sanacije in
               sredstev, ki bodo šla iz obvezne rezerve, bil predlog prerazporeditve teh sredstev na
               ti dve postavki, veterina in pa pospeševalna služba. Tudi moram povedati, zakaj
               veterina. Postavka, povečanje je sorazmerno visoko, 200 milijonov, predvsem zaradi
               tega, ker smo v okviru obveznosti Veterinarske uprave Republike Slovenije ugotovili,
               da je veliko obveznosti iz preteklega obdobja, preteklega mandatnega obdobja. To so
               zakonske obveznosti, to so tožbe nekaterih podjetij do veterinarske uprave. In zato s
               tem prerazporejanjem tudi zagotovimo, da bomo en del teh obveznosti sanirali v
               letošnjem letu, en del pa v naslednjem letu. Postavka <q>"Republiška pospeševalna
               služba"</q> se povečuje na osnovi sprejete sistemizacije, ki je bila že sprejeta v okviru
               Vlade Republike Slovenije v prejšnjem mandatu in med tem proračunskim
               prerazporejanjem zmanjšana, tako da bi prosil, da oba amandmaja podprete. Hvala
               lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister. Gospod Mozetič, replika.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Ja, za tisti del odgovora, za katerega niti nisem prosil, najlepša hvala. To je
               tisti del, zakaj se te postavke povečujejo. Ampak jaz sem povedal, da to ni za mene
               sporno. Vprašal sem, ali ni bilo škod, odgovor sem dobil, da škode so bile, vendar
               denar očitno ni bil dan tem ljudem, ki so utrpeli škode. Torej postavka je bila, ni
               bila izkoriščena, zdaj se postavlja nekam drugam, in če sem prav razumel, tudi
               ljudje, razen nekih minimalnih povračil, jih praktično, povračil za to škodo niso
               dobili. Tako sem razumel odgovor. Tako da, jaz ne nasprotujem, da gre denar za
               veterino, pa ne vem za kaj, temu sploh ne nasprotujem, ampak spraševal sem, ali je
               ostal denar. Ostal je pa očitno zato - če je ostal - očitno zato, ker ni bila
               povrnjena škoda tistim, ki so jo utrpeli.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Mozetič. Gospod minister, dodatni odgovor.</p>
            </sp>
            <sp who="SDZ2:SmrkoljCiril">

               <speaker>CIRIL SMRKOLJ:</speaker>

               <p>Še enkrat pojasnjujem. Jaz sem rekel, da smo mi to postavko kot rezervno možnost
               nastavili, ker smo v okviru vlade ta problem že obravnavali in je sprejet sklep, da
               se v letu 1998 zagotovi za povračilo škod, ki so bile nastale v letu 1997, 1
               milijarda in 800 milijonov iz obvezne rezerve, kar je tudi v skladu z zakonom. Seveda
               smo mi ta sredstva prerazporedili na ti dve postavki. Se razumeva? <stage>(Glas iz dvorane.)</stage>
               Ja, treba je vedeti, da je, kot sem tudi rekel, zakonska postavka za reševanje teh
               škod, nastalih na področju ujem, obvezna rezerva.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu ministru. Zaključujemo razpravo.</p>
               <p>Prehajamo k amandmaju pod številka 1, predlagatelj je Vlada Republike Slovenije.
               Ugotovimo sklepčnost! <stage>(50 prisotnih.)</stage></p>
               <p>Kdo je za amandma pod številko 1? <stage>(37 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je amandma sprejet.</p>
               <p>Prehajamo k razpravi o proračunskem uporabniku Uprava Republike Slovenije za
               pospeševanje kmetijstva in o amandmajih. Pričenjamo razpravo. Želi kdo razpravljati?
               <stage>(Nihče.)</stage></p>
               <p>Prehajamo k odločanju o amandmaju številka 1 in edinemu amandmaju. Ugotovimo
               sklepčnost! <stage>(49 prisotnih.)</stage></p>
               <p>Kdo je za amandma? <stage>(44 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je amandma sprejet.</p>
               <p>Prehajamo k razpravi o proračunskem uporabniku Ministrstvo za promet in zveze ter
               petim amandmajem. Pisno se je k razpravi prijavil gospod Ivan Božič. Izvolite.</p>
            </sp>
            <sp who="SDZ2:BožičIvan">

               <speaker>IVAN BOŽIČ:</speaker>

               <p>Hvala lepa, gospod podpredsednik. Poslanke in poslanci! Pri tem ministrstvu imam prvo
               pripombo, ki sem jo že dvakrat povedal, enkrat na odboru za infrastrukturo in okolje
               in drugič tudi za to govornico. Namreč, v programu nisem nikjer zasledil nacionalnega
               programa razvoja Slovenskih železnic. Res je, da smo dobili vabilo za 4. december, da
               se bomo dobili v Kopru in o tem pogovarjali, ampak je to malo prepozno. Letošnje leto
               o železnici ni nikjer nič, v našem programu plana 1997. Govorim o delu železnice
               Jesenice-Nova Gorica-Sežana. Ne vem - če je parlament sprejel nacionalni program,
               potem ga mora nekdo tudi izvajati.</p>
               <p>Druga zadeva, ki bi jo rad povedal, je okoli cest, ki se v letošnjem letu pri nas
               marsikje niso izvajale oziroma niso šle v delo in se je sedaj tudi v amandmajih
               prenesel denar na druge postavke. Mislim, da to niti ni tako hudo, ker je konec leta,
               hudo pa je nekaj drugega. Tu noter so zajete tudi ceste v Huda Južni, to je pod
               številko 7304, Sorica - Petrovo Brdo 7764 in Petrovo Brdo - Podrošt 6787. Z to cesto
               in k temu proračunu smo dali tudi amandmaje. Vložila sva jih skupaj z gospodom
               Demšarjem. Ker na teh objektih ni bilo nikakršnega dela, to je cesta republiškega
               značaja, R oznaka, so v naši občini bojkotirali predsedniške volitve. Mislim, da se
               moramo ob sprejemanju proračuna nad tem malo zamisliti. Na cesti iz Tolmina proti
               Mostu na Soči predlagam, da se enkrat začne kaj delati, ker sta zavarovalnica in
               prometni inšpektor zagrozila vsak s svojimi sankcijami; zavarovalnica, da ne bo
               plačevala odškodnin za avtomobile ali morebitne smrtne žrtve zaradi padajočega
               kamenja - 2 leti se nič ne zgodi, in tudi prometni inšpektorat, da bo to cesto zaprl
               za promet.</p>
               <p>Končal bom tudi tako - včeraj sem po faksu dobil iz občine pismo, ki mi ga je pisal
               predsednik republike, ali stari ali novi, ampak predsednik republike, ki je tudi moj
               predsednik in tudi nas vseh. Piše mi pa takole: <q>"Spoštovani gospod župan! Prebivalci
               Baške grape so najširšo javnost in tudi mene obvestili o svoji nameri, da v nedeljo,
               23. novembra, bojkotirajo volitve predsednika Republike Slovenije in tudi na ta način
               opozorijo na veliko prepočasna reševanja problemov, predvsem na cestnem področju. Sam
               sem jim poslal pismo, ki vam ga prilagam. Vas, spoštovani gospod župan, prosim za
               informacijo o stanju, predvsem pa o možnostih in prizadevanjih pristojnih organov in
               služb za čimprejšnjo odpravo ovir, zaradi katerih so prebivalci Baške grape tako
               rekoč odrezani od sveta."</q></p>
               <p>Amandmaje in predloge vlade in vse, kar bomo danes o tem sklenili, to bom lahko dal
               predsedniku republike. Jaz mu drugega ne morem dati. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala gospodu Božiču. Nadaljujemo razpravo. Gospod Malovrh, izvolite.</p>
            </sp>
            <sp who="SDZ2:MalovrhJurij">

               <speaker>JURIJ MALOVRH:</speaker>

               <p>Spoštovani gospod podpredsednik! Vložil sem amandma za gradnjo proge oziroma za
               povezavo med Slovenijo in Madžarsko. Mi smo v nacionalnem programu to sprejeli,
               vendar se zadeva veliko prepočasi odvija. Italijani delajo svojo progo za povezavo z
               Avstrijo, Trst - Villach. Avstrijci delajo svojo progo za povezavo med Italijo in
               potem po avstrijski strani proti Madžarski. In pa tudi drugo, dela se hitra proga med
               Dunajem, Budimpešto in naprej za Bolgarijo. Če bomo tako počasi gradili to progo,
               bomo kar naenkrat sami sebi namen. V mednarodnem železniškem prometu je tako, da je
               to najbolj žlahten tovor, ki lahko pride na območje neke železniške uprave. Dohodek
               ali pa prihodek je v primerjavi s cestnim prometom zelo, zelo velik, kajti mi na tak
               način prodamo našo energijo, našo delovno silo, naše proge in pa vse ostale naše
               usluge. Izkupiček je neprimerno večji, kot pa je izkupiček pri lokalnem prometu ali
               pa kot je izkupiček pri mednarodnem cestnem prometu, ker cestni tovornjaki ali pa
               vozniki pri nas pustijo pač tisto, v kar jih prisili narava. In prav iz tega naslova
               sem jaz dal ta amandma, da se nekako pospeši gradnja te proge.</p>
               <p>Prišel sem tudi do razmišljanja, da bi se iz spremembe namembnosti za zemljišča, za
               katera se odvajajo sedaj 30 % občinam, 70 % državi, da bi se ta sredstva v državnem
               proračunu namenila prav za gradnjo železniške proge, kajti na tak način ne bi bil v
               nikakršnem smislu okrnjen državni proračun. Amandma sicer ni vložen prav v tem
               smislu, ker smo do tega zaključka prišli kasneje, vendar pa bi zadevo veljalo
               podpreti. Kajti, če bomo gradili prepočasi, je tako, kot sem uvodoma povedal, bo ta
               proga sama sebi v namen. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Malovrhu. Naslednji razpravljalec. Ga ni. Zato zaključujem
               razpravo.</p>
               <p>Prehajamo na glasovanje o posameznih amandmajih. Gospod Pungartnik želi še
               razpravljati. Ali je to obrazložitev glasu? Oprostite.</p>
            </sp>
            <sp who="SDZ2:PungartnikCirilMetod">

               <speaker>CIRIL METOD PUNGARTNIK:</speaker>

               <p>Hvala, predsedujoči. Spoštovane kolegice in kolegi. En sam amandma sem dal k temu
               proračunu, in to za cesto, ki gre po Mirenski dolini. To je za R - regionalko 326, ki
               je izredno pomembna, tako za Sevnico, za samo Trebnje, kot za vsa naselja v Mirenski
               dolini. Ne gre za to, da bi protestiral zaradi tega, ker je v nekaterih delih ta
               cesta kot njiva, asfalt stokrat zakrpan, luknje in podobno. Ampak, gre za dejstvo, da
               se nikakor ne more, več desetletij že, na tej cesti premakniti vprašanje treh mostov.
               Mi imamo v Trebnjem industrijo, na Mirni, pa tudi Sevnica. V Trebnje prihajajo
               cisterne neto teže 20 ton, ker se drugače ne izplača surovin voziti iz Zahodne
               Evrope, iz Francije, Nemčije ipd. Isto je na Mirni, Dana. Težki tovori gredo v
               Krmelj, Sevnico. V Sevnici je to najbližji izhod proti Ljubljani.</p>
               <p>V tej novi državi pa smo dobili nič drugega, kot potem, ko smo vendarle vztrajali,
               da strokovno se ogledajo ti mostovi, znake omejitve skupne teže. Tako imamo takoj pri
               Trebnjem enosmerni most, star 104 leta, ki je bil delan za živinsko vprego. Že od
               leta 1968 je tu glavni priključek Mirenske doline in trebanjskega konca na sedanjo
               magistralno cesto, bivšo, smo rekli, avtocesto Ljubljana-Zagreb. Čeprav je bilo
               takrat obljubljeno, da takoj drugo leto naj bi se ta most zgradil, nov, razširil, je
               tu še vedno most, ki ga je zgradila stara Avstrija takrat, ko se je delala železniška
               proga. Pod tem mostom pa je bila kolovozna pot.</p>
               <p>Drugi most je most, ki ne vemo, od kdaj je njegova starost, to je most v naselju
               Mirna, spomeniško zaščiten, obokan srednjeveški most, prek katerega tudi ne smejo iti
               tovori, težji od skupne teže 15 ton. Tudi ta most je za težje tovornjake, ni
               dvosmeren, kaj šele, da bi takrat, ko gre tovor čez, pešci hodili po njemu.</p>
               <p>In tretji most v tej dolini je čez reko Mirno, v naselju Puščava, ki je zdaj dobil,
               letos znak 10 ton skupne teže. Vendar vam govorim o tem, da tu gospodarstvo, ne
               govorim o asfaltu, ne govorim o jamah, ampak govorim o potrebi gospodarstva v tem
               delu, ki enostavno s takimi mostovi ne more shajati. Če hoče tovornjak priti v
               Trebnje, naj bi šel v Novo mesto in po stari regionalki v Trebnje. Na Mirno v Dano pa
               nikakor ne more. Prosil bi vendarle ministrstvo za promet in zveze, da enkrat
               dokončno pove, kaj bo s temi stvarmi. Naj vendar začne delati na projektih. Ti
               problemi so znani, ne eno leto, ti problemi so znani 15 let in še več. Samo nič se ne
               zgodi. Ko pa je treba nekaj narediti, bodo rekli, ni projektov. Drugo, bodo rekli,
               čakamo na odločitev, kje bo šla avtocesta in podobno. Tukaj ne gre za izboljšanje
               stanja na neki površini, gre enostavno za to, da omogočite gospodarstvu, da lahko
               normalno tovori, ali, bom rekel, se odvija prepotreben promet za gospodarstvo na teh
               lokacijah, ker zdaj ni možno. In če je ta nova država sposobna samo to, da nam daje
               nove znake z omejitvami 15 ton, 10 ton, potem ne vem, in pa, kje so potem kriteriji.
               Jaz vem vnaprej, da ta moj amandma, ki sem ga dal, ne bo sprejet, saj je popolnoma
               jasno, saj sem ga dal za nekatere ceste, kjer je predel demografsko ogrožen in tako,
               ampak iz tega sem izhajal. Ta cesta ima promet 3.500 vozil, ima toliko in toliko
               avtobusov, toliko težjih kamionov itd. Želim enkrat vedeti, kakšno metodo ministrstvo
               za promet ima. Čemu daje poudarek? Ali, jaz razumem, povsod je potrebno imeti dobro
               cesto, prav povsod, ampak, ali je na eni cesti, ki je res makadamska, ima 200 vozil
               na dan, bolj potrebno investirati kot v nek most, kjer je vsakodnevno promet za
               industrijo; drugače pa ne vem, kako naj te fabrike delajo. Pa ne mislite, da bodo v
               cisternah po 5 ton ali pa ne vem koliko ton neto teže iz Zahodne Evrope vozili v
               Trimo, pa v Akripol, pa v Dano, pa v Gredo, pa ne vem kam še. To je nemogoče. In
               prosim Ministrstvo za promet in zveze, da naj se temu problemu, problemu teh mostov
               posveti bolj odgovorno kot do sedaj in naj se ne zgodi to, da bi kdo rekel, da če se
               bo most podrl, bomo promet zaprli. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Pungartniku.</p>
               <p>Gospod Pungartnik je sicer z razpravo šel kar na drugega uporabnika, na direkcijo za
               ceste, ampak nič ne škodi. Mi smo še vedno pri Ministrstvu za promet in petih
               amandmajih, ki so vloženi pri tem uporabniku. Želi še kdo razpravljati? Ker ne želi
               nihče, prehajamo na odločanje. Razprava je zaključena. Ugotavljamo prisotnost! <stage>(47
               prisotnih.)</stage></p>
               <p>Kdo je za amandma pod točko 1, predlagatelj je Vlada Republike Slovenije? <stage>(38
               poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je amandma pod točko 1. sprejet.</p>
               <p>Prehajamo na amandma pod točko 2. Predlagatelj je Jurij Malovrh. Prehajamo na
               odločanje. Ugotavljamo prisotnost! <stage>(54 prisotnih.)</stage></p>
               <p>Kdo je za amandma? <stage>(18 poslancev.)</stage> Je kdo proti? <stage>(36 poslancev.)</stage></p>
               <p>Ugotavljam, da amandma pod točko 2. ni sprejet.</p>
               <p>Prehajamo na odločanje o amandmaju pod točko 3. Predlagateljica je Maria Pozsonec.
               Ugotavljamo prisotnost! <stage>(56 prisotnih.)</stage></p>
               <p>Kdo je za amandma? <stage>(21 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju pod številko 4. Predlagatelj je Franc Horvat.
               Ugotavljamo prisotnost! <stage>(57 prisotnih.)</stage></p>
               <p>Kdo je za ta amandma pod točko 4? <stage>(18 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da amandma pod točko 4. ni sprejet.</p>
               <p>Prehajamo na odločanje o amandmaju pod točko 5, predlagatelj je Ivan Božič.
               Prehajamo na odločanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(25 poslancev.)</stage></p>
               <p>Ugotavljam, da amandma pod številko 5 ni sprejet.</p>
               <p>S tem smo končali s proračunskim uporabnikom Ministrstvo za promet in zveze.</p>
               <p>Prehajamo k razpravi o proračunskem uporabniku Uprava Republike Slovenije za
               pomorstvo in trem vloženim amandmajem. Odpiram razpravo. Želi kdo razpravljati?
               Izvoli, gospod Aurelio Juri.</p>
            </sp>
            <sp who="SDZ2:JuriAurelio">

               <speaker>AURELIO JURI:</speaker>

               <p>Hvala, podpredsednik. Gre za tri amandmaje - prvi izključuje ostala dva - ki
               predlagajo določeno povečanje te postavke pri naslovu <q>"Investicije v pristaniško
               infrastrukturo"</q>. Če bo prvi predlog vlade sprejet in seveda ovržena ostala dva, v
               Portorožu, moramo to vedeti, nam bo v zelo kratkem času edini potniški pomol
               propadel, se sesul in se pogreznil v morje. Opozorjeno je bilo, da je ta investicija,
               ki jo je dolžna zagotoviti država, ker gre za objekt nacionalnega pomena in državne
               lasti, da se to čimprej sanira, preden bo prepozno.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Kolegi poslanci, prosim, da poslušate izvajanje Aurelia Juria!</p>
            </sp>
            <sp who="SDZ2:JuriAurelio">

               <speaker>AURELIO JURI:</speaker>

               <p>Hvala, podpredsednik. Tudi zaradi tega, ker taka intervencija sodi v to, kar smo pred
               leti sprejeli, čemur pravimo resolucija o pomorski usmeritvi Republike Slovenije. Če
               mi ne bomo do tega majhnega dela<gap n="..."/></p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Kolegi poslanci v drugi vrsti levo zadaj<gap n="..."/>!</p>
            </sp>
            <sp who="SDZ2:JuriAurelio">

               <speaker>AURELIO JURI:</speaker>

               <p>Najlepša hvala za pozornost! Torej, naj še to povem. Naslednji teden bo šel odbor za
               infrastrukturo in okolje na sestanek v Koper, da spregovori o železnici. Verjetno ne
               bo časa, da bi si ogledali tisti pomol, ki, ponavljam, je edini potniški pomol v
               Republiki Sloveniji, ki se bo vsak čas sesul. Če bi imeli čas, bi si ga šli ogledat,
               pa če bi imeli čas vsi poslanci, bi si ga šli ogledat in bi ugotovili, da brez teh
               sredstev naslednje leto tega pomola ne bo več.</p>
               <p>Kolega poslanca Eda Okretič-Salmič in Mario Gasparini sta vložila amandma. Vlada
               celo osnovni številki odvzema nekaj sredstev. Zato bi prosil, da ste na to pozorni in
               da ta majhen napor naredite, da podprete amandma, ki sta ga vložila Okretičeva in
               Gasparini. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala, gospod Aurelio Juri. Želi še kdo razpravljati? <stage>(Nihče.)</stage> Zaključujem razpravo,
               prehajamo na odločanje. Ugotovimo sklepčnost! <stage>(64 prisotnih.)</stage> Odločamo o amandmaju
               številka 1. Predlagatelj je Vlada Republike Slovenije.</p>
               <p>Kdo je za amandma številka 1? <stage>(43 poslancev.)</stage> Je kdo proti? <stage>(10 poslancev.)</stage></p>
               <p>Amandma je sprejet.</p>
               <p>Prehajamo na odločanje o amandmaju pod številka 2. Predlagatelja sta Eda
               Okretič-Salmič in Mario Gasparini. Prehajamo na odločanje. Ugotovimo sklepčnost! <stage>(62
               prisotnih.)</stage></p>
               <p>Kdo je za amandma pod številko 2? <stage>(25 poslancev.)</stage> Je kdo proti? <stage>(34 poslancev.)</stage></p>
               <p>Amandma ni sprejet.</p>
               <p>Prehajamo na odločanje o amandmaju pod številko 3. Predlagatelja sta Mario Gasparini
               in Eda Okretič-Salmič. Ugotovimo sklepčnost! <stage>(66 prisotnih.)</stage></p>
               <p>Kdo je za amandma pod številko 3? <stage>(21 poslancev.)</stage> Je kdo proti? <stage>(29 poslancev.)</stage></p>
               <p>Amandma pod številko 3 ni sprejet.</p>
               <p>S tem so amandmaji izčrpani. Prehajamo na razpravo o proračunskem uporabniku Uprava
               Republike Slovenije za zračno plovbo in edinem amandmaju, katerega predlagatelj je
               Vlada Republike Slovenije. Želi kdo razpravljati? <stage>(Nihče.)</stage> Prehajamo na odločanje o
               amandmaju pod številko 1. Ugotovimo sklepčnost!</p>
               <stage>(62 poslancev.)</stage>
               <p>Kdo je za amandma pod številko 1? <stage>(34 poslancev.)</stage> Je kdo proti? <stage>(7 poslancev.)</stage></p>
               <p>Amandma je sprejet.</p>
               <p>Prehajamo k razpravi o proračunskem uporabniku Uprava Republike Slovenije za
               telekomunikacije in o dveh amandmajih. Odpiram razpravo. Želi kdo razpravljati?
               <stage>(Nihče.)</stage> Zaključujem razpravo in prehajamo k odločanju. Ugotavljamo prisotnost! <stage>(52
               prisotnih.)</stage> Odločamo o amandmaju pod številko 1.</p>
               <p>Kdo je za amandma pod številko 1? <stage>(39 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je amandma pod številko 1 sprejet.</p>
               <p>Prehajamo na odločanje o amandmaju pod številka 2. Predlagatelj je poslanska skupina
               Socialdemokratske stranke. Obrazložitev glasu. Gospod Zamernik.</p>
            </sp>
            <sp who="SDZ2:ZamernikBogomir">

               <speaker>MIRKO ZAMERNIK:</speaker>

               <p>Lep pozdrav! Danes je bilo že veliko, mogoče preveč govora o manjšinah, vendar, ker
               mi je tudi iz lastne izkušnje znano, kaj pomeni ne imeti pokritja s
               telekomunikacijskimi signali - ker, čeprav nismo tik ob meji, tudi mi ne sprejemamo
               povsod signala nacionalne televizije - bi vendarle prosil, da ta amandma podprete, da
               bodo vsaj ljudje v zamejstvu lahko spremljali ta program. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Zamerniku. Prehajamo na odločanje o amandmaju pod številko 2.
               Ugotavljamo prisotnost! <stage>(66 prisotnih.)</stage></p>
               <p>Kdo je za amandma pod številko 2? <stage>(19 poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da amandma pod številko 2, ni sprejet.</p>
               <p>Prehajamo<gap n="..."/> Oprostite, je končano.</p>
               <p>Prehajamo k razpravi o proračunskem porabniku Direkcija Republike Slovenije za
               ceste. Za to je vloženih 76 amandmajev. Gospod Pungartnik je že razpravljal v okviru
               tega. Razprava je odprta. K razpravi se prijavlja Aurelio Juri.</p>
            </sp>
            <sp who="SDZ2:JuriAurelio">

               <speaker>AURELIO JURI:</speaker>

               <p>Hvala. Kolega podpredsednik, kolegice in kolegi. Glede te postavke, s tolikšnimi
               amandmaji, jaz lahko ugotovim, da moja edina dva predloga, torej edina dva amandmaja
               se nista rodila pod srečno zvezdo. In ne samo, da nista seveda dobila ustrezne
               podpore vlade, celo za cestico v vas Mlini je že osnovni tekst črtan in ni
               predvidenega nobenega denarja. Pa bi vendarle vas opozoril na ta dva moja amandmaja,
               zaradi tega, ker prvi govori o tem, o potrebi po dokončanju oziroma nadaljevanju
               gradnje neke ceste, ki se kot jara kača vleče že več kot 8 let, to je ceste F 310. Za
               tiste, ki tega ne vedo, naj povem, da je osnovna prometna žila med mestom Koper in
               podeželjem, torej med mestom in zaledjem mestne občine Koper, ponavljam in se gradi
               že skoraj 9 let. Občina je spremljajoče obveznosti sproti absolvirala, celo
               prehitevala, odkupovala zemljišča, vsa dokumentacija je v roku 30 dni lahko že
               pripravljena, ampak seveda predvidena sredstva ne omogočajo nadaljevanja te gradnje v
               odseku nekaj več kot kilometer 300 metrov. In tisti, ki gredo po tej cesti, bodo
               videli, v kakšnem stanju je, ko je vse zaprašeno in samo, jaz bi rekel, skrajni
               strpnosti krajanov teh krajev seveda gre zasluga, da nismo imeli še nekih cestnih
               zapor, kot se ponekod drugje včasih dogaja. Zato bi vas opozoril in prosil, da tisti
               amandma, ki govori o nadaljevanju gradnje ceste F 310 podprete. Tisto, kar je pa
               najbolj žalostno, je pa dejstvo, da že predvidena vsota za cesto za Mline pri
               Sočergi, borih 5 milijonov SIT - to je vasica, kot veste, blizu, torej tik ob
               slovensko-hrvaški meji na poti v Buzet; gre za vasico, ki ima edini dostop po cesti
               prek hrvaškega ozemlja, s tem, da morajo njeni prebivalci dnevno uporabljati
               mednarodni mejni prehod Sočerga. Zaradi težke konfiguracije terena in krajše trase
               dostopne ceste do vasi z regionalne ceste R 309, Črni Kal - Buzet, je bilo v času
               skupne države Jugoslavije racionalneje zgraditi dostopno cesto prek hrvaškega
               ozemlja. Danes je to seveda velika ovira za prebivalce Mlinov, ker Hrvaška poskuša na
               podobne načine - gre za priključitev vasi na svoja omrežja, telefonsko, vodovodno,
               električno in drugo, kot je bilo to že storjeno - poznate primere zaselkov Škodelini
               Bužini in Mlini pri Sečovljah - priključiti k sebi seveda tudi to vasico Mlini. Na
               zadevo je bilo leta 1996 opozorjeno ministrstvo za zunanje zadeve, ki je ministrstvu
               za promet in zveze priporočilo takojšnjo izgradnjo dostopne ceste v Mline po
               slovenskem ozemlju. Mestna občina Koper je tako v dogovoru z obema ministrstvoma
               naročila izdelavo potrebne dokumentacije, ki je bila dokončana, in pridobljeno je
               bilo potrebno upravno dovoljenje za gradnjo, tako da je že v letošnjem letu možno
               začeti in končati to investicijo. Glede, opozarjam, na dinamiko infrastrukturnega
               povezovanja Mlinov z Buzetom na Hrvaškem utegne biti že naslednje leto prepozno za
               to, da bi to vasico brez nepotrebnega in za sožitje obmejnih ljudi škodljivega
               meddržavnega spora obdržali priključeno slovenskemu ozemlju. Vlada je v prvotnem
               besedilu predlagala 5 milijonov SIT; seveda, predlagali smo v tem amandmaju dodatnih
               335 milijonov, torej s 40 milijoni bi to cesto zgradili. Sedaj pa vidim, da je tudi
               teh 5 milijonov iz osnovnega teksta črtanih, kar pomeni, da bomo mi verjetno to
               vasico težko obdržali priključeno k našemu ozemlju; ko bo odšla, se bodo odpirali
               novi in novi nepotrebni spori. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. K razpravi se je pismeno prijavil Janez Mežan. Izvolite, kolega.</p>
            </sp>
            <sp who="SDZ2:MežanJanez">

               <speaker>JANEZ MEŽAN:</speaker>

               <p>Spoštovane kolegice, spoštovani kolegi, spoštovani predstavniki vlade! Prijavil sem
               se k razpravi - malo daljša bo - predvsem zaradi postavke 6475 - novomeška severna
               obvoznica. Verjamem, da je marsikdo od vas ne pozna, jo pa zelo natančno pozna - jo
               je poznalo prejšnje ministrstvo za promet in zveze in zelo natančno pozna ta problem
               tudi sedanje ministrstvo za promet in zveze. Preden povem nekaj stvari o problematiki
               te severne obvoznice, bi povedal tole:</p>
               <p>Po raznih dogovorih, pregovarjanjih z ministrstvom za promet in zveze smo seveda v
               Novem mestu upali, da bo ta postavka dobila ustrezen denar, tudi zaradi tega, ker je
               novomeška občina v svojem proračunu tudi zagotovila nek delež sredstev za reševanje
               tega problema. V prvem osnutku proračuna je bilo na tej postavki za to namenjenih 10
               milijonov tolarjev, v zadnjem popravku predloga proračuna pa samo še 1 milijon 600
               tisoč. Preden bi utemelji, zakaj je že danes kasno, da se začne reševati ta problem,
               bi čisto na kratko navedel, katere aktivnosti so bile izpeljane v zvezi s severno
               obvoznico. Severna obvoznica, mogoče še to, je kar podoben problem, kot ga je prej
               predstavil gospod Pungartnik za Trebnje. 12.5.1997 dopis župana gospodu mag. Antonu
               Bergauerju. Enak dopis 4.6.1997, enak dopis 2.7.1997. Ostale aktivnosti: župan Novega
               Mesta je s sklepom imenoval projektno skupino za izgradnjo severne magistrale, ki jo
               vodi podžupan gospod Tone Hrovat. Njena naloga je, da pripravi ustrezno javno mnenje
               in vpliva na investitorja, da svoje obveznosti realizira. Žal ta projektna skupina ni
               bila nikoli sklicana in ni posredovala županu nobenega zapisnika o svojem delu.
               Zakaj, se bi dalo tudi razpravljati. Naslednja aktivnost. Obisk ministra mag. Antona
               Bergaverja s sodelavci v naši občini nekje proti koncu pomladi. Naslednja aktivnost.
               Sestanek župana pri ministru. Naslednja aktivnost. Sestanek tajnice občine gospe
               Martine Vrhovnik in vodje kabineta gospoda Marjana Dvornika pri državnem sekretarju v
               ministrstvu za promet in zveze gospodu Žaretu Preglju. In nenazadnje tudi moj
               amandma, ki je bil vložen, pa potem na odboru ni dobil podpore z 90 milijonov. In še
               bi lahko aktivnosti našteval. To so najpomembnejše.</p>
               <p>Da je problem severne obvoznice v Novem mestu resnično akuten problem, naj
               ilustrirajo naslednji podatki, ki temeljijo na štetju prometa, ki temeljijo na
               stvareh, ki se dogajajo na tem punktu Novega mesta in v okolici. Cesta M 4, to je
               namreč ta cesta v predelu bodočega križišča z obvozno cesto, ima okoli 16.000 vozil
               dnevno. Cesta M 4 v območju trgovskega centra BTC pa do Šmihelskega mostu ima 21.410
               vozil na dan, od katerih je za nakupovalni center 2.600 vozil z levim zavijanjem brez
               levega zavijalca. Šmihelski most, ki je bil zgrajen pred nekaj leti, ima z 18.890
               vozili še danes prometno obremenitev, ki jo komaj prenese, vendar ne brez ustvarjanja
               dolgih kolon, tako v smeri proti Peršinu, kot v smeri proti Sajdlovi. Tisti, ki smo v
               Novem mestu vemo, zjutraj, ko je konica prometa, ko se celoten promet iz severne
               strani usmerja proti Krki, proti Revozu itd, vemo, koliko časa rabi vsak, da pride
               skozi mesto. Ves ta promet gre seveda skozi mesto, da o konici, ki se začne dogajati
               po drugi uri, pa traja tja nekje do štirih, pol petih, ne govorim.</p>
               <p>Naslednja stvar; stari mestni most, na katerem je dovoljen samo osebni promet, ima
               dnevno 6.500 vozil, in vstop na Kandijsko cesto R 333 brez semaforja, kar povzroča
               dolge kolone, in je prometno zelo nevaren, posebno v zimskih razmerah. Ločenski most
               ima 12.660 vozil dnevno. M 4, smer za Belo krajino. Ob prognozi razvoja prometa v
               naslednjih letih 35.000 vozil dnevno v letu 2016 na M 4, se te številke tako hitro
               povečujejo, tako, da prometna študija nedvomno kaže, da bo potrebno brez
               razbremenilne ceste takoj začeti s pripravami za gradnjo štiripasovnih vpadnic in
               tako naprej in tako naprej. Ker verjamem, da marsikoga od vas ti konkretni podatki ne
               zanimajo, jih pa ministrstvo natančno pozna, bi navedel še stvari okoli dokumentacije
               in okoli postopkov oziroma okoli priprav za gradnjo te severne obvoznice.</p>
               <p>Prvič. Izdelan je bil investicijski program, ki je revidiran in po neuradni
               informaciji tudi podpisan s strani investitorja.</p>
               <p>Drugič. Izdelana je projektna dokumentacija PGD PZI.</p>
               <p>Tretjič. Izdano je lokacijsko dovoljenje za celotno traso.</p>
               <p>Četrtič. Pridobljeno je gradbeno dovoljeno za objekt.</p>
               <p>Petič. Vložen je zahtevek za gradbeno dovoljenje za oba priključka na objekt z vsemi
               soglasji.</p>
               <p>Šestič. Pripravljena je pogodba o sofinanciranju, ki je bila vsebinsko usklajena in
               s strani župana tudi podpisana - april 1997.</p>
               <p>Sedmič. Postopek pridobivanja gradbenih dovoljenj je s strani občinske uprave
               zaključen, saj so bili razrešeni vsi zahtevki lastnikov, posebno pa
               denacionalizacijski zahtevek Osolnik, tega poznamo Novomeščani, do Ministrstva za
               obrambo, ki se je reševal pet let.</p>
               <p>Osmič. Ministrstvo za okolje in prostor bo izdalo manjkajoči gradbeni dovoljenji, ko
               bo Ministrstvo za promet in zveze dostavilo pogodbi o odkupu zemljišč Osolnik in dela
               parcele Sklada kmetijskih zemljišč in gozdov Republike Slovenije, ki jo je občinska
               uprava v celoti postopkovno uskladila in dostavila Ministrstvu za promet in zveze kot
               investitorju v realizacijo.</p>
               <p>Devetič. Izveden je bil razpis za oddajo del, izbran najugodnejši izvajalec.</p>
               <p>Desetič. Rok za uvedbo v delo je potekel sredi septembra 1997, vendar Ministrstvo za
               promet in zveze ne izvede z zakonom predpisanega postopka. Iz poročila Direkcije
               Republike Slovenije za ceste je razvidno, da predlaga celo razveljavitev razpisa, na
               kar občina seveda nima nikakršnega vpliva.</p>
               <p>Enajstič. Postopki usklajevanja za sofinanciranje so bili zaključeni že letos
               spomladi, vendar Ministrstvo za promet in zveze ne odgovori na pripravljeno pogodbo o
               sofinanciranju kljub nekajkratnim pisnim in telefonskim prošnjam.</p>
               <p>Dvanajstič. Za prvo fazo izgradnje severne magistrale so pridobljena vsa soglasja
               lastnikov.</p>
               <p>Trinajstič. Odškodninski zahtevki za ovrednotenje manjvrednostnih objektov in
               zemljišč so bili vloženi, doseženo je bilo že tudi soglasje na osnovi cenilnih mnenj,
               vendar Ministrstvo za promet in zveze ne realizira svojih obveznosti.</p>
               <p>Štirinajstič. Zemljišča za gradnjo so v celoti pridobljena.</p>
               <p>Druga faza te gradnje severne obvoznice naj bi se izvedla v letu 1999 in 2000. Do
               takrat pa je potrebno pridobiti še del manjkajočih zemljišč, za kar bo moral
               zagotavljati sredstva državni proračun.</p>
               <p>To bi bili ti podatki. Mislim, da je dovolj utemeljenih razlogov. Tisti, ki živimo v
               Novem mestu, to ni stvar samo Novega mesta, to je stvar ne samo občine Novo mesto
               ampak tudi stvar širšega območja Novega mesta.</p>
               <p>Vemo s kakšnim problem se s to severno obvoznico srečujemo na vsakem koraku. Zato
               seveda nam ni razumljivo, zakaj je v letošnjem predlogu proračuna za to namenjeno
               tistih milijardo 400 tisoč. Prosil bi seveda tudi za odgovor ministrstva v zvezi s to
               problematiko. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. K besedi se je prijavil gospod Zamernik.</p>
            </sp>
            <sp who="SDZ2:ZamernikBogomir">

               <speaker>MIRKO ZAMERNIK:</speaker>

               <p>Torej to še ne bo tista prava razprava. Tisto bi naredil potem, ko bi vendarle rad
               slišal obrazložitev tega prvega vladnega amandmaja. Tam je - na hitro sem preštel -
               130 postavk, katerim se jemlje. Med temi 130 postavkami je tista naša postavka o
               kateri sem tukaj že preveč govoril, žal, ampak ne gre drugače. In če je vsem tem 130
               proračunskim porabnikom storjeno to, kar je storjeno na tej cesti, ki jo imam v
               mislih, to je cesta Ljubno - Luče, potem ne vem, kako bodo od reagirali ostali. Zato
               bi resnično prosil, da glede na razpravo na Odboru za infrastrukturo in glede na
               dolžino trajanja sanacije te ceste, da dobim obrazložitev s strani vlade, s kakšnimi
               argumenti se je to tako naredilo tako, kot je. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Zamerniku. Nadaljujemo z razpravo. Razprave ni več. Ja, izvolite,
               gospod državni sekretar, Žarko Pregelj.</p>
            </sp>
            <sp who="SDZ2:PregeljŽarko">

               <speaker>ŽARKO PREGELJ:</speaker>

               <p>Spoštovani! Dovolite, da vas naprej vse lepo pozdravim v imenu ministrstva za promet
               in zveze, kakor tudi v svojem lastnem. Na postavljena vprašanja žal ne morem dati
               pozitivnih odgovorov. Pozitivnih v tem smislu, da bi lahko obljubil, da se bo vse
               rešilo, takoj naredilo in tako uredilo, da bodo vsi zadovoljni in da bodo objekti in
               obvoznice narejeni v takem času, kot je bilo željeno. To pa iz preprostega razloga,
               ker je za letošnji proračun že vse prepozno, ker je pač gradbeno leto mimo,
               koledarsko bo pa v kratkem in se za bilo kakšnimi dodatnimi povečevanji vrednosti na
               posameznih postavkah ne da prav nič več pomagati. Tega se seveda vsi zavedamo in zato
               razumem ta vprašanja že kot v bistvu vprašanje za naprej, za naslednje leto. Za
               naslednje leto žal še ne morem nič povedati, ker vlada še ni pripravila proračuna, ki
               bi ga lahko objavila oziroma, ki bi bil že do te mere pripravljen, da bi lahko šel v
               Poročevalec, tako da se tudi uradno na podlagi teh vprašanj z naše strani ne da dati
               zagotovil, ki bi lahko dale kakršenkoli odgovor na ta zastavljena vprašanja. Seveda
               je odgovor čisto jasen. Če bo dovolj denarja, se bo dalo narediti marsikaj, če ga pa
               ne bo, se pač ne bo dalo. To je verjetno popolnoma jasno vsem. Zakaj se pa kakšna
               zadeva ni naredila, je pa v bistvu vprašanje še vedno, žal, predvsem aktivnosti, ki
               so se začele v prejšnjem mandatnem obdobju, ki jih je vodila prejšnja vlada in se v
               tem letu, kolikor vodimo to ministrstvo, ni dalo kaj prida spremeniti. Kar je bilo
               možno, smo naredili s hitrimi in učinkovitimi ukrepi.</p>
               <p>Večje rekonstrukcije, večje investicije se pa seveda s tako skromni sredstvi ne da
               izpeljati. Med njimi je tudi novomeška obvoznica. Vsa tista procedura, ki je bila s
               strani poslanca povedana, je v bistvu se res zgodila. No, za nekatera tudi žal več ne
               drži, ker so pri tem pretekli določeni roki, sofinancerski sporazum ni bil podpisan,
               ker ni osnove za podpis takega sporazuma, ker ni dovolj sredstev v proračunu in
               minister ne more podpisati sofinancerske pogodbe, če za določena sredstva nima
               proračunskega kritja. V nasprotnem primeru bi naredil prekršek, in to kar hud. Tako
               da je v bistvu kakršnokoli resno načrtovanje možno šele takrat, kadar bomo vedeli, s
               kakšnimi sredstvi lahko razpolagamo in kadar bodo ta sredstva zapisana v proračunu.
               Sofinancerska pogodba je v bistvu kasnejši akt kot je pa letni proračun parlamenta.
               Tako da v ministrstvu smo mnenja, da letošnje leto ni bilo primerno za začetek
               kakršnihkoli velikih investicijskih projektov. Dobesedno vsi so se ustavili,
               opravljena so bila samo zaključna dela na že potekajočih rekonstrukcijah. Nekatere
               rekonstrukcije so se pa tudi ustavile. Tako se je tudi ustavila rekonstrukcija v
               Baški grapi, in sicer je zaradi določenih napak pri projektiranju in pri sami izvedbi
               prišlo do zamenjav izvajalcev. Žal, to še ni rodilo uspeha, ki bi bil viden v
               obnovljeni cesti. Vzpostavljeno je bilo zgolj osnovno stanje prevoznosti in nič več
               kot to; cesta je pa v bistvu v dokaj nedokončanem stanju, podporni zidovi so ostali
               nedokončani, del gradnje je celo ustavil vodni inšpektor, ker je bil projekt narobe
               zastavljen in je pregloboko posegal v sam vodotok. Tako da je v bistvu na tem
               problemu Baške grape cela vrsta napak, ki jih mi, kot sorazmerno novi v tem
               ministrstvu, lahko samo ugotavljamo. Pripravlja se tudi temeljitejša analiza in
               poiskali bomo tudi določene odgovorne subjekte, ki so ta projekt tako zapeljali, kot
               so ga.</p>
               <p>Nadalje, kar se tiče mostov pri Trebnjem oziroma proti dolini Mirne. Gre za resda že
               star problem, na katerem se v zadnjih letih ni naredilo kaj dosti. Moja ocena je, da
               tudi ni bilo prave politične klime v prejšnjem mandatu, da bi se to uredilo. Žal mi
               je, da moram tako reči, kajti na vzdrževalnih delih se to ne bi smelo nikoli poznati.
               Res pa je, da so to zastareli mostovi, ki nimajo takih elementov, da bi lahko zmogli
               opravljati tisti promet, ki je zdaj pred njimi oziroma ki naj bi ga opravljali že
               vrsto let. Res je, da bo določene probleme lahko rešila šele avtocesta, zato, ker se
               bodo takrat drugače postavili vhodi v to področje, drugače bodo urejena križišča,
               tako da večjih investicijskih posegov ni smiselno početi v tem obdobju, ker niso niti
               na voljo. Nedvomno pa je potrebno usposobiti obstoječe mostove, da bodo lahko
               opravili svojo minimalno funkcijo; tukaj mislim predvsem star železniški nadvoz pred
               Trebnjem. Tukaj so tudi določene ojačitve ostalih mostov. Upam, da bomo uspeli v
               doglednem času te probleme odpraviti in jih tudi kot sanacijo uresničiti. Ne morem pa
               zagotoviti, da bi lahko v doglednem času zgradili popolnoma nove objekte, te možnosti
               zaenkrat še ni.</p>
               <p>Problematiko ceste Ljubno-Luče smo že večkrat imeli pred tem zborom. Do letošnjega
               leta je obnova nekako tekla in se je tudi sorazmerno kvalitetno izvedla. No, v
               letošnjem letu pa je prišlo do zastoja. Po uradni verziji, ki ga direkcija nekako v
               svoje opravičilo predstavlja, je prišlo do preprojektiranja, ker obstoječi projekt ni
               bil primeren, cesta je bila preozka in se je pristopilo k razširitvi. Seveda, to na
               videz pomeni malenkost, če imamo cesto v ravnini, ni pa to malenkost, če se cesta
               gradi v ozki soteski, kjer ni prostora ne za reko ne za cesto. Tako, da je jasno, da
               je v takem primeru potrebno projektirati celo vrsto podpornih zidov, celo vrsto
               dodatnih ukrepov, to pa zahteva dlje časa. Seveda, glavni vzrok pa je verjetno na
               koncu le v tem, da je tu projektant verjetno prepočasi delal oziroma da ni bil
               stimuliran za hitrejše delo, in da bo tudi, žal, če gledam v luči bodočega proračuna,
               zelo težko zagotoviti dovolj sredstev, da bi se ta projekt lahko hitro odvijal.</p>
               <p>To, kar je sedaj zagotovljeno v proračunu, je tisto minimalno, ki je potrebno, da se
               pripravi ustrezna projektna in gradbena dokumentacija. Problem bo rešljiv, poudarjam,
               če bomo uspeli naslednje leto zagotoviti dovolj sredstev za reševanje takih perečih
               rekonstrukcij, kot je ta v dolini Zgornje Savinje, kjer je pač že od poplav leta 1990
               stanje tako, kakršno je. Verjemite, da kar se tiče samih postopkov lahko zadevo zelo
               pospešimo, toda vse se bo ustavilo, če ne bo možno podpisati in oddati, vsaj
               podpisati pogodbe z izvajalci in jo tudi pravočasno oddati na podlagi zagotovljenih
               finančnih sredstev. Kajti celoten projekt že presega običajno rekonstrukcijo ker gre
               v stotine milijonov in to seveda pomeni dokajšnjo zahtevnost na takih segmentih.</p>
               <p>Glede obvoznice Novo mesto sem že uvodoma poudaril, da je projekt, ki je prevelik za
               ta proračun, je prevelik verjetno tudi za bodoči proračun in ga bomo lahko reševali
               na podlagi popolnoma drugačnega pristopa. Obvoznic večjih naselij, večjih urbanih
               centrov ni mogoče graditi s 17 milijardami proračuna za direkcijo za ceste. Enostavno
               v tej vsoti ni prostora za tako velike projekte. V letošnjem letu je zastavljen in
               drugo leto se bo moral očitno odviti en sam projekt, ki je financiran s kreditom
               Evropske banke za razvoj, to je vpadnica v Črnučah oziroma Trzin, vse ostalo pa ne
               pride do svoje realizacije, ker enostavno ni možno v takem obsegu tega
               zagotoviti.</p>
               <p>Potrebno bo najti neko rešitev, osebno jo vidim v združitvi tega programa
               novogradenj na glavnem cestnem omrežju, prej magistralnem, z gradnjo avtocest. Žal bo
               treba tudi tam v okviru sprememb in dopolnitev nacionalnega programa ugotoviti ali je
               to sploh mogoče. V nasprotnem primeru bomo lahko samo ugotovili, da bomo najmanj
               deset let živeli s takim cestnim omrežjem, kakršnega imamo sedaj. Kajti vsak tak
               projekt, kot sem že enkrat pred tem zborom omenil, pomeni nekaj milijard, nekateri
               tudi 5, 6 milijard, kot na primer zahodna obvoznica Maribora. To v seštevku prvih 20
               obvoznic pomeni 50 milijard. In če želimo teh 50 milijard realizirati v 5 letih, je
               treba vsako leto imeti 10 milijard, kar bi pomenilo, da bi direkcija namesto slabih
               17 ali 20 milijard na leto potrebovala 30. Če želimo delati 10 let, rabimo vsako leto
               5 milijard, kar je še vedno očitno preveč, da bi se lahko zagotovilo iz rednih
               proračunskih sredstev. Kadar pridemo pa v to področje, potem pa je konec razmišljanj,
               konec upanj in konec v resnici neke normalne politične razprave, kajti enostavno ni
               podlage, da bi se lahko taka razprava o prioritetah sploh vodila.</p>
               <p>Zato je v bistvu rešitev za te velike projekte v resnici popolnoma drugačen pristop.
               Eno možnost - še enkrat poudarjam - nudi obstoječi program avtocest, ki ga je treba
               razširiti še s programom državnih glavnih cest. To bi bilo še nekako smiselno, kajti
               gre za daljinsko omrežje, na eni strani plačil, avtocestni program cestninskih
               plačil, na drugi strani državni, nekoliko manj atraktiven, ampak še vedno daljinski
               sistem glavnih cest.</p>
               <p>Drug način so krediti, so neki novi finančni viri, ki jih lahko dobimo samo na
               podlagi novih zakonov. V ministrstvu o tem resno razmišljamo in jih tudi
               pripravljamo, seveda je to odvisno potem od celotne politike, ki jo bo na predlog
               vlade sprejel parlament. Osebno menim, da kaj več, kot sem zdaj povedal, praktično ne
               morem povedati, kajti vloge dedka Mraza, žal, ne morem igrati, ker je vreča prazna
               oziroma v letošnjem letu je denar že porabljen in časa za gradnjo tudi ni več. Tako
               da bi s tem, če dovolite, zaključil in hvala za pozornost.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala državnemu sekretarju gospodu Preglju. Sedaj me zanima, koliko je še
               razpravljavcev? Če je samo eden, bi želel, da nadaljujemo z razpravo in danes
               razpravo dokončamo in jutri pričnemo z amandmaji. Koliko razpravljavcev je še za
               jutri? <stage>(4.)</stage> Oprostite, potem verjetno razprave ne morem zaključiti oziroma ne bomo
               zaključili do 19.00, zato predlagam, da danes sejo prekinemo, jutri nadaljujemo z
               razpravo in odločanjem o posameznih amandmajih. Seja se prične jutri ob 10.00 uri.
                  <stage type="time">(SEJA JE BILA PREKINJENA 26. NOVEMBRA 1997 OB 18.00 URI.)</stage>
               </p>
            </sp>
         </div>
      </body>
   </text>
</TEI>