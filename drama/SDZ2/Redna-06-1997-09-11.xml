<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ2-Redna-06-1997-09-11">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|A98345022BFB993BC1256552003B7D94</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=A98345022BFB993BC1256552003B7D94</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-06-1997-09-11.DZ" n="06">
               <name>Redna</name>
               <date when="1997-09-11"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-06-1997-09-11.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 6. seje</stage>
            <stage type="date">(11. september 1997)</stage>
            <stage type="chairman"> Sejo sta vodila: Andrej Gerenčer in Eda Okretič-Salmič, podpredsednika Državnega
            zbora.</stage>
            <stage type="time"> Seja se je pričela ob 10.12 uri.</stage>


            <sp xml:id="SDZ2-Redna-06-1997-09-11.sp1">

               <speaker>PODPREDSEDNIK ANDREJ GERENČER:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam
               nadaljevanje 6. seje Državnega zbora Republike Slovenije. Obveščen sem, da so
               zadržani in se današnje seje ne morejo udeležiti naslednje poslanke in poslanci:
               Jožef Zimšek, Roman Jakič, Jelko Kacin, Roberto Battelli, Ciril Pucko, Marjan
               Schiffrer, Zmago Jelinčič, Polonca Dobrajc, Janez Per, Janez Kramberger, Jože Lenič
               za popoldanski del seje, Rudolf Petan od 12.00 ure dalje, Ivan Kebrič, Peter Hrastelj
               in Franci Rokavec za popoldanski del seje. Prosim, da ugotovimo sklepčnost v dvorani!
               (62 prisotnih.) Zbor je sklepčen in lahko odloča. Na sejo sem vabil predstavnike
               Vlade Republike Slovenije ter vse lepo pozdravljam.</p>
               <p>Z obvestilom z dne 3.9.1997 o delu Državnega zbora v mesecu septembru ste bili
               obveščeni, da bo zbor danes nadaljeval 6. sejo po vrstnem redu še odprtih točk
               dnevnega reda in sicer bo zbor obravnaval 25., 28., od 30. do 35. točke, potem 37.,
               38. in 38.a točko dnevnega reda. Obveščam vas, da bo zbor danes delal do 18.00 ure.
               Praviloma oziroma jutri potem ne bi delali kot redno sejo, samo slavnostna seja bo
               jutri.</p>
               <p>Prehajamo na 25. točko dnevnega reda - obravnava predloga zakona o spremembah zakona
               o delavcih v državnih organih po skrajšanem postopku.Prosim, proceduralno, gospod
               Terčon.</p>
            </sp>
            <sp xml:id="SDZ2-Redna-06-1997-09-11.sp2">

               <speaker>DAVORIN TERČON:</speaker>

               <p>Gospod predsedujoči, spoštovane poslanke in poslanci! Proceduralno predlagam, da se
               38.a točka - položaj slovenske manjšine v Italiji in uresničevanje resolucije o
               položaju avtohtonih slovenskih manjšin v sosednjih državah in s tem povezane naloge
               državnih in drugih dejavnikov Republike Slovenije uvrsti za 25. točko. Kot
               obrazložitev pa podajam sledeče. Glede na polno zasedenost Državnega zbora in na to,
               da je bila ta točka predvidena za obravnavo že v juliju mesecu in glede na to, da še
               do danes te točke nismo obravnavali in glede na dejstvo, da je v proceduri državni
               proračun, ki je za ta segment problemov zelo pomemben, predlagam, da se torej ta
               točka uvrsti za 25. točko, da bi to razpravo opravili še pred razpravo in
               sprejemanjem državnega proračuna. Hvala.</p>
            </sp>
            <sp xml:id="SDZ2-Redna-06-1997-09-11.sp3">

               <speaker>PODPREDSEDNIK ANDREJ GERENČER:</speaker>

               <p>Hvala. Rad bi opozoril, da manjkata predlagatelja gospod Marjan Schiffrer in gospod
               Jelko Kacin, Schiffrer kot predsednik komisije. Kljub temu mislim, da lahko damo
               predlog na glasovanje.</p>
               <p>Torej gre za proceduralni predlog, da takoj za 25. točko dnevnega reda obravnavamo
               38.a točko dnevnega reda.</p>
               <p>Ugotavljamo sklepčnost! (70 prisotnih.)</p>
               <p>Kdo je za proceduralni predlog? (48 poslancev.) Je kdo proti? (4 poslanci.)</p>
               <p>Ugotavljam, da je predlog sprejet.</p>
               <p>Prehajamo na <title>25. TOČKO DNEVNEGA REDA - PREDLOG ZAKONA O SPREMEMBAH ZAKONA O
                  DELAVCIH V DRŽAVNIH ORGANIH</title> , skrajšani postopek. Predlog zakona je v
               obravnavo zboru predložil poslanec Bojan Kontič. Želi predlagatelj zakona besedo?
               Prosim.</p>
            </sp>
            <sp xml:id="SDZ2-Redna-06-1997-09-11.sp4">

               <speaker>BOJAN KONTIČ:</speaker>

               <p>Gospod podpredsednik, gospe in gospodje poslanci, gospod minister, lepo pozdravljeni
               prvič v jeseni.</p>
               <p>Bolje bi sicer bilo, da bi bil ta zakon obravnavan julija, vendar je tudi še danes
               aktualen tudi za letošnje leto, ravnotako kot obravnavani proračun oziroma poračun
               kot ga nekateri nazivate.</p>
               <p>Za nami je čas parlamentarnih počitnic, ki je za tiste, ki jih obravnava ta
               sprememba zakona zgolje pobožna želja. Sprejetje te spremembe pa bi jim omogočil vsaj
               delno približanje. Zakon, ki je pred nami, torej predlog zakona o spremembah zakona o
               delavcih v državnih organih je zakon, ki bo zaposlene v državnih organih in
               posledično tudi v lokalni samoupravi izenačil v pravicah do določitve kvote letnega
               dopusta, kajti sedanja uporaba meril iz zakona je za delavce v državnih organih in
               organih lokalnih skupnosti neugodna, ker jih postavlja v neenakopravni položaj v
               primerjavi z drugimi zaposlenimi v Republiki Sloveniji.</p>
               <p>Predlagal sem skrajšani postopek, ker nasprotno od Vlade ne pričakujem večjih
               finančnih posledic, in to ste gospe in gospodje poslanci z izglasovanjem skrajšanega
               postopka tudi posredno potrdili. Primer izračuna dolžine letnega dopusta za delavca,
               ki je zaposlen v državnih organih ali v lokalnih skupnostih je naveden v oceni stanja
               in razlogih za sprejem tega zakona. Vendar je v njem upoštevana delovna doba od 7 do
               10 let in višja izobrazba; če pa za izračun vzamemo zaposlenega, ki ima do 3 let
               delovne dobe in prav tako višjo strokovno izobrazbo, pa pridemo do naslednjega
               števila dni dopustov: za delovno dobo 16 dni, za izobrazbo 3 dni, za delovno
               uspešnost 1 dan, kar pa ni nujno, odvisno je seveda od njegovega predstojnika, skupaj
               torej 20 dni oziroma celo 19 dni dopusta, s srednjo izobrazbo pa celo 18 dni dopusta.
               Sprememba zakona torej predvideva v vsaki starostni skupini dodatna dva dni dopusta.
               Ko sem prelistal razne kolektivne pogodbe, dejansko nisem našel kolektivne pogodbe,
               ki bi startno osnovo pričela s 16 dnevi, razen ta zakon o delavcih v državnih organih
               ima startno osnovo 16 dni, vsi ostali najmanj 18 dni.</p>
               <p>V 37. členu sedanjega veljavnega zakona je zapisano: "Glede na delovno uspešnost
               pripadajo delavcu največ trije dnevi dopusta." Torej se s predlagano rešitvijo
               število dni ne povečuje, ampak se uveljavlja toliko opevana selektivnost, ki jo
               zagovarja tudi vlada - boljšim več, vendar še vedno v količini, ki jo predvideva že
               veljavni zakon.</p>
               <p>Cilj tega predlaganega zakona je torej doseči za delavce v državnih organih in
               lokalnih skupnostih takšno dolžino letnega dopusta, ki bo primerljiva in enakopravna
               z dolžino dopusta v drugih dejavnostih.</p>
               <p>Dovolite mi, da komentiram še mnenje vlade. Menim, da v državni upravi že sedaj
               funkcionira eno izmed osnovnih načel sodobne organizacije uprave - to je načelo
               zamenljivosti. Ne pristajam na trditev, ocenjeno čez palec, da bi ta sprememba
               povzročila dodatno zaposlovanje in to 250 ljudi. Prav tako je sporna trditev, da
               tisti, ki opravljajo najzahtevnejše naloge, že sedaj zaradi potreb dela "skoraj" ne
               morejo izrabiti celotnega dopusta. Zelo nejasno je obrazloženo z besedico "skoraj".
               Kaj pomeni "skoraj ne uspejo"? In drugič, saj bodo vsi ti delavci čez določeno
               obdobje zaradi intenzivnosti dela zboleli. Kolikšni bodo v tem primeru stroški?
               Potreben je torej celovit pristop k organizaciji dela, ki bo omogočil, da bodo
               zaposleni svoje delo opravljali kvalitetno in z možnostjo, da si bodo med letom lahko
               v času dopusta nabrali novih moči. Nekvalitetno delo pa ne sme biti razlog za krajši
               letni dopust.</p>
               <p>Zato še enkrat predlagam, da podprete to spremembo zakona, vlada oziroma pristojno
               ministrstvo pa bo poskrbelo za kvalitetno opravljanje nalog, ki je, verjamem, v tem
               času v povečanem obsegu.</p>
               <p>Seveda se strinjam tudi z amandmajem Odbora za notranjo politiko in pravosodje, ki
               ga je kot matično delovno telo sprejel na svoji seji in omogoča uporabo tega zakona
               že za leto 1997. Hvala lepa.</p>
            </sp>
            <sp xml:id="SDZ2-Redna-06-1997-09-11.sp5">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Kontič. Predlog zakona je obravnaval Odbor za notranjo politiko in
               pravosodje kot matično delovno telo. Prosim poročevalko, da predstavi mnenje odbora o
               predlogu zakona.</p>
            </sp>
            <sp xml:id="SDZ2-Redna-06-1997-09-11.sp6">

               <speaker>DARJA LAVTIŽAR-BEBLER:</speaker>

               <p>Hvala. Spoštovani zbor! Odbor je obravnaval predlog tega zakona o spremembah zakona o
               delavcih v državnih organih in moram povedati, da je bil predlagatelj dokaj
               prepričljiv, tako da so njegovi razlogi in argumenti odbor večinoma prepričali, da je
               takšen zakon potreben. Zlasti seveda zaradi tega, ker uporaba meril iz veljavnega
               zakona o delavcih v državnih organih je za delavce v teh organih in v organih
               lokalnih skupnostih neugodna, ker jih postavlja v neenakopraven položaj v primerjavi
               z drugimi zaposlenimi v Republiki Sloveniji. Vendar pa je odbor tudi sprejel sklep,
               da naj predlagatelj še pred odločanjem na seji Državnega zbora pridobi izračun možnih
               finančnih posledic, ki bi nastale s sprejetjem tega zakona. Člani odbora so menili,
               da ni res, da ta spremenjeni zakon, da spremembe tega zakona ne bi imele finančnih
               posledic. Ne vem, gospod Kontič, če prav razumem, tudi danes ni predočil kakšnih
               resnih izračunov finančnih posledic spremembe tega zakona. Sicer pa kot rečeno, odbor
               je zakon podprl in tudi predlaga Državnemu zboru, da ga sprejme. Hvala.</p>
            </sp>
            <sp xml:id="SDZ2-Redna-06-1997-09-11.sp7">

               <speaker>PODPREDSEDNIK ANDREJ GERENČER:</speaker>

               <p>Hvala. Želi besedo predstavnik Sekretariata za zakonodajo in pravne zadeve? (Ne.)
               Želi besedo predstavnik vlade? Gospod minister Bandelj.</p>
            </sp>
            <sp xml:id="SDZ2-Redna-06-1997-09-11.sp8">

               <speaker>MIRKO BANDELJ:</speaker>

               <p>Spoštovane poslanke in poslanci! Najprej se moram opravičiti, kajti mislim, da bom
               povedal marsikaj, kar mogoče ne sodi čisto k tej točki dnevnega reda oziroma k samemu
               zakonu, vendar je tako ali drugače s tem povezano tudi zaradi tega, ker je okrog teh
               vprašanj, ki se jih zakon loteva, zelo pogosto ali skoraj običajno se ta vprašanja
               obravnavajo z demagoške plati, s plati populizma in zato bom seveda tokrat, ker je
               redkokdaj prilika pri takem zboru, povedal tudi nekaj dejstev in pač to izkoristil.
               Prosim pa predsedujočega, če bom šel mogoče predaleč, da me opozori in usmeri nazaj v
               pravo pot. Najprej bi izkoristil tudi izjavo gospoda Hvalice, ki jo je dal ob
               obravnavi zakona o vladi tik pred dopusti, ko je dal primerjavo, češ, da ta državni
               zbor - 90 poslancev, opravi delo, pa se opravičujem, če ne bom čisto natančen, ampak
               misel je to, da opravi delo v drugih državah kakšnih 300 do 500 ljudi. To je seveda
               res. Prav gotovo je ta državni zbor po učinkovitosti v vrhu Evrope, v najvišjem vrhu
               in vsaj če mene poznate in mene spremljati, nikoli nisem v javnosti nikdar rekel nič
               slabega o delu Državnega zbora, kajti dejansko je učinkovitost velika. Celo
               nasprotno. Mislim, da tudi same poteze poslancev, ki izničujejo status tega državnega
               zbora, da niso ravno na pravem mestu, ampak izkoristil bom ta stavek za to, da bom
               rekel, da je tudi z državno administracijo enako. To, kar pri nas naredi 28.000
               ljudi, če štejem zraven še vojsko in policijo, naredi v kakšnih drugih državah 50 in
               celo več tisoč ljudi. S tem hočem najprej reči to, da sem zelo zadovoljen kot
               notranji minister, da je v Državnem zboru enkrat čutiti tudi neko pobudo, kar ta
               zakon nesporno je, ki tudi z drugačne plati obravnava državno administracijo, ki z
               drugačne plati obravnava zaposlene v njej s tega vidika bi z veseljem podprl samo
               idejo, vendar mislim, da ni na mestu. Kasneje bom razložil, zakaj. Vse to, kar je
               povedal gospod Kontič, v veliki meri drži. Stvari držijo v zvezi z obremenjenostjo
               delavcev, prav gotovo se to tudi in se bo poznalo na zdravju pri marsikomu, vendar je
               žal dejstvo, da ključni delavci v državni administraciji, skratka tisti, brez katerih
               država ne more funkcionirati, ne izkoristijo tistega dopusta, ki jim ga zdajšnja
               veljavna zakonodaja daje. Preprosto za to ni pogojev. Prav tako se delavcem ne
               izplačujejo nadure. Večini delavcev se nadure v državni administraciji ne izplačujejo
               in hvala bogu je v tej državni administraciji še vedno veliko ljudi, ki z dokajšnjo
               mero entuziazma izvajajo naloge te države.</p>
               <p>Prav tako bi rekel, da evropske primerjave, če so seveda prave, pa mislim, da so,
               kažejo na to, da slovenska administracija ni velika. Nasprotno, je glede na število
               zadev, ki jih obravnava, pa tudi glede na število prebivalcev na tem območju, ena
               najmanjših v Evropi. Ob vsem tem, tudi to sem že večkrat rekel, seveda ta slovenska
               administracija opravlja tudi vrsto nalog, ki jih nobena evropska administracija ne
               dela, še zlasti nobena ne rešuje zadev za 50 let nazaj, poleg seveda vseh tekočih
               poslov. In seveda pred to slovensko administracijo se vsak dan nalagajo nove naloge,
               pri čemer se opravičujem, ampak mislim, da ne kaže iskati razlogov za to zgodbo
               Parkinsonovih ali kakšnih drugih zakonih. Niti slučajno. Nove naloge se izmišljuje
               politika, tudi v tem zboru, kajti kako drugače tolmačiti dejstvo, da samo število
               upravnih zahtevkov, v katerih se rešujejo pravice ljudi, iz leta v leto narašča. Samo
               primerjava letošnjega prvega pol leta kaže, da je število upravnih postopkov, ki so
               jih sprožili državljani, za 16% večje kot v enakem lanskem obdobju. Ob vsem tem tudi
               ne kaže pozabiti, da se delež sredstev za funkcioniranje države znotraj tega za
               administracijo iz leta v leto drastično manjša. Če recimo samo povem podatek, da se
               materialni stroški v državnih organih praktično glede na delež v bruto domačem
               proizvodu ali pa na deležu znotraj javno finančnih odhodkov nekako ostali na nivoju
               leta 1992, da so se investicije v državne organe bistveno zmanjšale v tem času. Da
               tudi ta predlog proračuna za letošnje leto, ki je sedaj v parlamentu, kaže še
               nadaljnje padanje deleža sredstev za funkcioniranje države, če je recimo še lansko
               leto znašal ta delež, če štejem vse plače, materialne stroške, investicije v državnem
               proračunu približno 21,2%, je po predlogu letošnjega proračuna ta delež manjši in
               skratka znaša le še 19,2%. Tudi materialni stroški v deležu padajo iz lanskih 5,2 na
               4,5%, investicije celo iz 1,7 na 1,1% in tudi delež za plače državnih uslužbencev se
               je po predlogu proračuna zmanjšal iz lanskih 14,30% na 13.20%. To so pač podatki, ki
               so dejstva in o katerih mislim, da je ob vsem populizmu in demagogiji o teh
               vprašanjih pač potrebno govoriti. Zlasti mislim, da mora o tem govoriti notranji
               minister, ki je pač zadolžen za to, da ta administracija in ta država vendarle tudi
               funkcionira in zagotavlja državljankam in državljanom in s tem pravnim subjektov
               ustrezen nivo storitev. Ta nivo storitev niti slučajno ni slab. Tudi tukaj bi lahko
               postregli z nizom primerjav z evropskimi državami, ampak samo za ilustracijo nekaj
               podatkov. Pri nas boste dobili potni list takoj, v 15. minutah, samo izjemni primeri
               so, da se to dobi naslednji dan. V Nemčiji je ta doba 3 mesece, v kakšni Italiji ali
               kakšni drugi državi niti ne kaže govoriti, celo več. Praktično vsak upravni postopek,
               ki ga začne državljanka ali državljan pred upravno enoto, pred državnim organom, je
               takorekoč končan v istem dnevu oziroma drugače povedano, spet bom statistiko dal; 88%
               vseh zahtevkov se reši v enem mesecu in samo 5% je tistih, ki trajajo več kot dva
               meseca. Pri tem seveda gre za tiste najtežje postopke, ki so izredno zapleteni in
               kjer je tudi politika zelo prisotna. Zlasti mislim tukaj na denacionalizacijske
               postopke, na postopke v zvezi z vojnimi zakoni, na postopke v zvezi z državljanstvi
               in tujskimi statusi, ker je pač obseg tovrstnih zadev, ki je Slovenijo tako rekoč čez
               noč doletel in njeno administracijo seveda tudi izredno velik. In ne samo to. Tudi
               ankete nam kažejo, da javno mnenje sploh ni tako zelo nenaklonjeno tej administraciji
               in da jo sploh ne ocenjuje tako zelo slabo kot se često sliši, pa čeprav mi boste
               zdaj mogoče našteli vrsto ekscesnih primerov, ki bodo dokazovali drugače. Res je,
               ekscesov je veliko, vendar mislim, da ne kaže iz tega delati splošne ocene. Skratka
               se opravičujem, ker sem pač te podatke moral povedati, vendar bi rekel sledeče. Ob
               vsem tem se v vladi še kako zavedamo, da je slovenski bruto domači proizvod omejen,
               da je takšen kot je, da je treba iz tega bruto domačega proizvoda plačevati vedno
               večje in naraščajoče stroške socialnih transferov, penzijskega zavarovanja,
               intervencij v gospodarstvo, da se tudi zaradi tega znotraj proračunske porabe delež
               sredstev za funkcioniranje države zmanjšuje in da je seveda potrebno dodatne naloge,
               ki še vedno nastajajo, do katerih še vedno prihaja, tudi na podlagi odločitev
               parlamenta, pač izvajati z dodatnim iskanjem notranjih rezerv. Ker se seveda tega
               zavedamo v vladi, tudi pripravljamo celovit program reforme tega javnega sektorja,
               zato v parlamentu tudi že čaka na vrstni red sprememba zakona o delavcih, skratka
               ravno tega zakona, katerega namen je iskanje tovrstnih rezerv, predvsem s
               prerazporejanjem kadrovskih resursov, bodisi s trajnim ali začasnim dodeljevanjem
               novih nalog ali prerazporejanjem na druge naloge, tako da optimalno izkoristimo tiste
               kadrovske resurse, ki jih imamo.</p>
               <p>Za razliko od tega zakona, ki ga danes obravnavate, seveda vladni zakon predvideva
               tudi stimulativne elemente nagrajevanja za tiste ključne delavce, brez katerih pač
               državna administracija ne more ali pa država sploh ne more shajati, ne more
               funkcionirati. In jaz lahko rečem, da je cela vrsta poklicev ali pa cela vrsta nalog
               v tej državni administraciji, za katere enostavno ni mogoče več najti ljudi oziroma
               ljudje, ki jih opravljajo, odhajajo. Pa bi omenil zlasti vse tiste naloge, ki so
               povezane s financami; na trgu je seveda dobrega financerja izredno težko dobiti
               oziroma tisti, ki je, se v državni upravi lahko izredno dobro proda kamorkoli. To
               velja, seveda s tem povezano, tudi za kriminaliste, zlasti gospodarske, če gledam na
               moj resor. To velja nasploh za poklic pravnikov in ekonomistov. Ta država si je
               zadala izredno veliko programskih, projektnih, teh dolgoročnih programskih nalog, za
               katere ima pač omejene kadrovske resurse in zato se seveda nekateri poklici pač z
               lahkoto ali pa, ker jih je premalo, se tovrstni kadri z lahkoto zaposlijo drugje.</p>
               <p>Če se vrnem zdaj k zakonu, ki ga danes obravnavate, bi rekel tako. Seveda so, kar se
               tiče pravic, glede na področju dopustov delavci v državni administraciji
               zapostavljeni. Tu se jaz z izjavami in namenom predlagatelja strinjam, vendar seveda
               mislim, da zgolj, da izenačevanje pravic ni pravi pristop. V javnem sektorju bodo
               delavci vedno drugače obravnavani, vedno bodo neke pravice omejene z zakoni. Vedno bo
               njihov materialni status nekoliko slabši kot v privatnem sektorju in povsod je tako v
               državi, na račun pač nekih drugih ugodnosti, pri čemer je prav gotovo mnogo večja
               stabilnost delovnega mesta oziroma zaposlitve ena bistvenih prednosti v primerjavi z
               gospodarstvom. In tudi sicer, mislim da izenačevanje, tudi, če bi ga sprejeli kot
               princip, je pa po mojem zgrešen, ni sprejemljivo, v kolikor ga sprejmemo zgolj na
               enem segmentu, to je zgolj na segmentu dopustov. Kajti obstoji tudi vrsta drugih, ne
               ravno vrsta, ampak se najde tudi točke, na katerih so pa delavci državne ali pa
               javnega sektorja v prednosti. Sami poznate, pred časom je bilo dosti govora tudi o
               izplačilu dnevnic, kjer so iz sistema, kakršen je, ki ga pa seveda tudi popravljamo,
               delavci v javnih službah na boljšem. S tem hočem samo prikazati, da ni mogoče
               pristajati na segmentalni, parcialni pristop reševanja usklajenosti. Seveda tudi
               mislim, da je dopustov na sploh v tej državi preveč, ne samo v administraciji, ki je
               že sedaj nižja; tudi drugje, še zlasti bom tukaj omenil zdravstvo, ker ga malo bolje
               poznam. Pridobitve lanske stavke, če lahko rečem, marsikje grozijo z uničitvijo, z
               uničenjem bolnišnic in skratka zdravstvene dejavnosti. Tako, da mislim, da bo treba v
               bodoče iskati rešitve v drugi smeri, skratka v smeri zmanjševanja pravic.</p>
               <p>Še nekaj bi rekel. Glede na to, da dobri delavci v državni admnistraciji že sedaj ne
               izkoriščajo dopusta, ki ga imajo - izkoristijo ga praktično lahko tisti, katerih delo
               je mogoče manj potrebno oziroma, ki se jih lažje pogreša - bi seveda dodatno oziroma
               povečanje števila dni dopusta dalo na nek način nagrado predvsem slabim delavcem,
               tistim, ki se jih lahko pogreša, ne pa tistim brez katerih država ne mora
               shajati.</p>
               <p>Ravno zaradi tega mislim, da je princip tega zakona popolnoma nesprejemljiv, poleg
               tega seveda takšen zakon prinaša tudi...</p>
            </sp>
            <sp xml:id="SDZ2-Redna-06-1997-09-11.sp9">

               <speaker>PODPREDSEDNIK ANDREJ GERENČER:</speaker>

               <p>Gospod minister, gospodje poslanci, lepo prosim poslušajmo uvodničarja. Korektno je,
               da ga poslušamo, ker gre za pomemben zakon. Prosim, da se umirite v dvorani.</p>
            </sp>
            <sp xml:id="SDZ2-Redna-06-1997-09-11.sp10">

               <speaker>MIRKO BANDELJ:</speaker>

               <p>Saj bom končal. Samo še par stavkov.</p>
            </sp>
            <sp xml:id="SDZ2-Redna-06-1997-09-11.sp11">

               <speaker>PODPREDSEDNIK ANDREJ GERENČER:</speaker>

               <p>Se opravičujem.</p>
            </sp>
            <sp xml:id="SDZ2-Redna-06-1997-09-11.sp12">

               <speaker>MIRKO BANDELJ:</speaker>

               <p>Polega tega ta zakon ima materialne posledice, in to dosti težke, ker približne
               ocene pravijo, da bi morali kakih 200 ljudi zaposliti, če bi hoteli realizirati
               določbe tega zakona. In zato bom seveda predlagal, gospe in gospodje poslanci, da
               predlog zakona zavrnete in da čim hitreje uvrstite na dnevni red vladni predlog
               zakona, ki ureja isto materijo in ki poleg instrumentov za razpolaganje,
               gospodarjenje s kadrovskimi resursi in za racionalnejše in učinkovitejše delo pri
               izvajanju državnih nalog, prinaša tudi stimulativne elemente za najkvalitetnejše
               kadre v državni administraciji. Hvala.</p>
            </sp>
            <sp xml:id="SDZ2-Redna-06-1997-09-11.sp13">

               <speaker>PODPREDSEDNIK ANDREJ GERENČER:</speaker>

               <p>Hvala, gospod minister. Želijo besedo predstavniki poslanskih skupin? Prosim, gospod
               Terčon, poslanska skupina LDS.</p>
            </sp>
            <sp xml:id="SDZ2-Redna-06-1997-09-11.sp14">

               <speaker>DAVORIN TERČON:</speaker>

               <p>V LDS smatramo, da dopustov pač ne bomo mogli nikoli docela izenačiti, in kot je bilo
               že rečeno, delo v državni upravi prinaša določene benificije, predvsem stalnost in
               stabilnost, ki jo druge službe ne garantirajo. Zato tudi mislim, da ne moremo
               popolnoma izenačevati vseh pravic na vseh področjih dela.</p>
               <p>Smatramo tudi, da obstajajo drugi bolj učinkoviti instrumenti za stimulacijo in
               učinkovitost dela v državni upravi. Vsekakor s podaljševanjem dopusta te
               učinkovitosti ne bomo povečali.</p>
               <p>Ministrstvo je že napovedalo obsežne spremembe zakona o delavcih v državni upravi in
               menimo, da je potrebno in smiselno to urediti v teh predlaganih spremembah. Torej v
               LDS predlog zakona o spremembi zakona delavcev v državni upravi ne podpiramo.
               Hvala.</p>
            </sp>
            <sp xml:id="SDZ2-Redna-06-1997-09-11.sp15">

               <speaker>PODPREDSEDNIK ANDREJ GERENČER:</speaker>

               <p>Hvala. Še katera poslanska skupina, prosim? (Ne želi nihče.) Dajem besedo poslankam
               in poslancem. Kdo želi besedo? Pisnih prijav nimamo.</p>
               <p>Zaključujem splošno razpravo. Očitno ni nikogar za razpravo.</p>
               <p>Prehajamo na drugo obravnavo in k odločanju o posameznih členih zakona. Želi kdo
               besedo? Gospod Kontič kot predlagatelj. Smo še v okviru splošne razprave, se
               opravičujem.</p>
            </sp>
            <sp xml:id="SDZ2-Redna-06-1997-09-11.sp16">

               <speaker>BOJAN KONTIČ:</speaker>

               <p>Želel sem pojasniti samo dve stvari, s katerima se ne strinjam z ministrom, ki je
               govoril pred menoj.</p>
               <p>Dve tretjini obrazložitve sprejemanja tega zakona, ki je danes v proceduri, je bilo
               namenjeno zakonu, ki bo v proceduri na naslednji seji. O tem zakonu, ki je danes v
               proceduri, je bilo zelo malo rečeno. Zraven tega bi želel povedati tudi to, da sedaj
               visi v zraku, da se pač kot predlagatelj zavzemam za to, da bi izenačili pravice
               delavcev v državnih organih, predvsem tam, kjer pridobivajo. Tu bi želel pojasniti,
               da tudi pobuda za izenačitev izplačila potnih stroškov in dnevnic je bila poslana z
               mojim podpisom, tako da ne bi resnično obviselo v zraku, da se borimo zgolj za
               izenačitev pravic tistih, ki gredo v prid zaposlenim v državni upravi.</p>
               <p>Nehote sem pa dobil občutek, da je problem predvsem v količini dela in ker je veliko
               dela predvidenega oziroma se ga opravlja v organih državne uprave, ni možno povečati
               števila dopustov. Če pa tega dela ne bi bilo toliko, pa bi bilo to možno. Hvala
               lepa.</p>
            </sp>
            <sp xml:id="SDZ2-Redna-06-1997-09-11.sp17">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo besedo v splošni razpravi? (Nihče.)</p>
               <p>Prehajamo na <title>drugo obravnavo</title> in bomo glasovali o členih posamezno. Imamo
               samo en amandma, in sicer za novi 2.a člen.</p>
               <p>Dajem v razpravo 1. člen. Želi kdo besedo? (Ne želi.)</p>
               <p>Dajem na glasovanje 1. člen. Ugotovimo sklepčnost! (62 prisotnih.)</p>
               <p>Kdo je za? (15 poslancev.) Je kdo proti? (32 poslancev.)</p>
               <p>Ugotavljam, da 1. člen ni sprejet.</p>
               <p>Prehajamo na 2. člen. Odpiram razpravo. Želi kdo besedo? (Ne.) Prehajamo na
               glasovanje. Ugotavljamo sklepčnost! (62 prisotnih.)</p>
               <p>Kdo je za? (23 poslancev.) Je kdo proti? (30 poslancev.)</p>
               <p>Ugotavljam, da 2. člen ni sprejet.</p>
               <p>Imamo amandma za 2.a člen in ga dajem v razpravo. Želi kdo besedo? (Ne.) Ugotavljamo
               sklepčnost! (55 prisotnih.)</p>
               <p>Kdo je za? (16 poslancev.) Je kdo proti? (31 poslancev.)</p>
               <p>Ugotavljam, da amandma k 2.a členu ni sprejet.</p>
               <p>Prehajamo na odločanje o 3. členu. Želi kdo besedo? (Ne.) Prehajamo na glasovanje.
               Ugotavljamo sklepčnost! (62 prisotnih.)</p>
               <p>Kdo je za? (22 poslancev.) Je kdo proti? (31 poslancev.)</p>
               <p>Ugotavljam, da tudi 3. člen ni sprejet.</p>
               <p>Ker ni bil sprejet noben člen in niti ne amandma, zakon ne more biti v postopku in s
               tem zaključujemo to točko dnevnega reda. Zakon ni bil sprejet.</p>
               <p>Prehajamo na <title>38.A TOČKO DNEVNEGA REDA - POLOŽAJ SLOVENSKE MANJŠINE V ITALIJI IN
                  URESNIČEVANJE RESOLUCIJE O POLOŽAJU AVTOHTONIH SLOVENSKIH MANJŠIN V SOSEDNJIH
                  DRŽAVAH IN S TEM POVEZANIMI NALOGAMI DRŽAVNIH IN DRUGIH DEJAVNIKOV REPUBLIKE
                  SLOVENIJE.</title> Gradivo je v obravnavo zboru predložila skupina poslancev s
               prvopodpisanim Jelkom Kacinom. Prej sem že ugotovil, da gospoda Kacina ni, tudi
               predsednika komisije ni. Želi kdo od članov komisije besedo? Torej predstavnik
               predlagateljev, gospod Terčon, podpredsednik komisije.</p>
            </sp>
            <sp xml:id="SDZ2-Redna-06-1997-09-11.sp18">

               <speaker>DAVORIN TERČON:</speaker>

               <p>Spoštovani! 10-članska delegacija Državnega zbora Republike Slovenije, ki so jo
               sestavljali člani Odbora za mednarodne odnose, Odbora za gospodarstvo in Komisije za
               odnose s Slovenci v zamejstvu in po svetu, je v petek, 20. junija 1997, obiskala
               slovensko gospodarstvo v Furlaniji Julijski Krajini ter se srečala z gospodarskimi in
               javnokulturnimi predstavniki Slovencev v Benečiji. Delegacija je ugotovila, da sta
               obstoj in razvoj slovenske manjšine v Italiji otežena in pod velikimi pritiski. Njen
               položaj pa se še poslabšuje. Državni zbor Republike Slovenije je 27. junija 1996
               sprejel resolucijo o položaju avtohtonih slovenskih manjšin v sosednjih državah in s
               tem povezanimi nalogami državnih in drugih dejavnikov Republike Slovenije. Resolucija
               poleg splošnega dela določa odnos Republike Slovenije do organizacije in dejavnosti
               avtohtonih manjšin, organe Republike Slovenije, pristojne za sodelovanje z
               avtohtonimi manjšinami v sosednjih državah ter osnovna področja sodelovanja Republike
               Slovenije s slovenskimi manjšinami.</p>
               <p>Eno leto po sprejemu te resolucije, ki predstavlja akt Državnega zbora, ugotavljamo,
               da določila resolucije še niso uresničena. Kljub temu, da drugi odstavek prvega dela
               II. poglavja resolucije navaja, da Republika Slovenija podpira slovenske avtohtone
               manjšine v zamejstvu v njihovem prizadevanju za obstoj in razvoj kot narodnih
               skupnosti, se položaj slovenske manjšine v sosednjih državah celo poslabšuje.
               Republika Slovenija še ni sistemsko uredila finančne podpore manjšinskim
               organizacijam. Uresničena je le določba, da Državni zbor ustanovi posebno delovno
               telo. 29. maja 1997 je bila ustanovljena Komisija za odnose s Slovenci v zamejstvu in
               po svetu. Pri Vladi Republike Slovenije še ni ustanovljeno posebno posvetovalno telo
               za sodelovanje med organi Republike Slovenije z znanstvenimi, kulturnimi in
               gospodarskimi dejavniki v Sloveniji s slovenskimi avtohtonimi manjšinami in imenovana
               pa je državna sekretarka, ki predlaga politiko sodelovanja s slovenskimi avtohtonimi
               manjšinami v zamejstvu in je odgovorna za njeno izvajanje ter koordinacijo dejavnosti
               pri pristojnostih teh ministrstev na tem področju.</p>
               <p>Vlada Republike Slovenije leto dni po sprejemu resolucije v Državnem zboru še ni
               predložila letnega poročila o aktivnostih Republike Slovenije na področju sodelovanja
               s slovenskimi avtohtonimi manjšinami v zamejstvu, skupaj s predlogom politike za
               naslednje leto ter z okviri proračunskih sredstev za njeno izvajanje. Neuresničena je
               določba, da mora biti manjšinsko vprašanje vključeno v splošni okvir predstavitve
               Republike Slovenije v svetu. Resolucija kot akt Državnega zbora določa, da je trajen
               in strateški interes Republike Slovenije krepitev ekonomskega položaja avtohtonih
               manjšin in njihovih pripadnikov ter da je potrebno manjšinsko gospodarsko komponentno
               vključiti tudi v dokumente o strategiji gospodarskega razvoja Slovenije, projekte
               medregijskega in čezmejnega sodelovanja, ki jih sofinancira Evropska unija ali druge
               mednarodne ustanove in organizacije.</p>
               <p>Četrto poglavje med drugim navaja, da Vlada Republike Slovenije posveča posebno
               pozornost položaju in ohranjanju samostojnega delovanja bančnih in hranilnih ustanov
               slovenske manjšine v zamejstvu. Resolucija določa tudi, da Republika Slovenija
               ustanovi poseben sklad za gospodarsko sodelovanje s slovenskimi avtohtonimi
               manjšinami. Neuresničene so tudi določbe na področju šolstva, izobraževanja, znanosti
               in kulture. V resoluciji je poudarjen pomen medijev, posebej elektronskih, za obstoj
               in razvoj nacionalne zavesti pripadnikov slovenskih avtohtonih manjšin v sosednjih
               državah. V skladu z resolucijo je potrebno zagotoviti sprejem televizijskih in
               radijskih signalov iz Republike Slovenije na območjih, kjer avtohtone manjšine
               živijo, ter povečati obseg in kakovost obveščanja o avtohtonih manjšinah v slovenskem
               medijskem prostoru.</p>
               <p>Položaj slovenske manjšine v Italiji se v nasprotju z določbami resolucije
               poslabšuje. Slovenci v Italiji so izgubili velik del finančne avtonomije, ki so jo
               uživali v zadnjih 20 letih. To se konkretno kaže v izgubi lastništva oziroma kontrole
               nad dvema bankama - Tržaško kreditno banko in Goriško kmečko banko. Propadlo je več
               slovenskih podjetij, ki so zaposlovala pripadnike manjšin in s tem omogočala
               preživetje. Brez gospodarske osnove so asimilacijski pritiski še veliko večji, kot so
               bili v času, ko je ravno samostojno gospodarstvo manjšine omogočalo obstoj in razvoj.</p>
               <p>Delegacija Državnega zbora je med svojim obiskom ugotovila, da je položaj slovenstva
               v Furlaniji - Julijski krajini zaskrbljujoč, še posebno v Beneški Sloveniji. Trenutno
               najbolj pereče vprašanje pa je ogroženo izhajanje in obstoj edinega dnevnika
               slovenske manjšine v Italiji, Primorskega dnevnika.</p>
               <p>Predlagatelji zatorej predlagamo, da Državni zbor po končani splošni razpravi
               sprejme sklep:</p>
               <p>1. Državni zbor Republike Slovenije ugotavlja, da resolucijo o položaju avtohtonih
               slovenskih manjših v sosednjih državah in s tem povezanimi nalogami državnih in
               drugih dejavnikov Republike Slovenije, sprejeta 27. junija 1996, ne uresničuje v
               potrebnem obsegu, in da se položaj slovenske manjšine posebno na gospodarskem
               področju poslabšuje. Vlada Republike Slovenije naj čimprej ustanovi poseben sklad za
               gospodarsko sodelovanje s slovenskimi manjšinami, ki ga predvideva IV. poglavje
               resolucije 2, peti odstavek. Državni zbor opozarja Vlado Republike Slovenije, da je
               sedaj zadnji trenutek, da v predlogu državnega proračuna za leto 1997 in 1998 ustvari
               pogoje za uresničevanje resolucije. Državni zbor poziva Vlado Republike Slovenije, da
               ponovno prouči stanje pri zamejskem tisku ter zagotovi redno izhajanje časopisov in
               drugih publikacij, kar zavezuje točka 4, V. poglavja resolucije. Državni zbor
               Republike Slovenije na podlagi 280. člena poslovnika zahteva, da mu Vlada Republike
               Slovenije na 7. seji poroča o izvrševanju resolucije o položaju avtohtonih slovenskih
               manjšin v sosednjih državah in s tem povezane naloge meddržavnih in drugih dejavnikov
               Republike Slovenije. V poročilu naj posebej izpostavi razloge, zaradi katerih še ni
               ustanovljeno posvetovalno telo pri Vladi RS iz tretjega odstavka III. poglavja
               resolucije in sklad za gospodarsko sodelovanje s slovenskimi avtohtonimi manjšinami.</p>
               <p>Na koncu bi še rekel, da nam predlog letošnjega proračuna ne vliva preveč optimizma
               na področju manjšinske problematike oziroma naših rojakov v tujini. Izražam upanje,
               da bo končna oblika sprejetega proračuna v tej postavki ugodnejša, in da bo drugo
               leto na tem področju še ugodnejše. Hvala lepa.</p>
            </sp>
            <sp xml:id="SDZ2-Redna-06-1997-09-11.sp19">

               <speaker>PODPREDSEDNIK ANDREJ GERENČER:</speaker>

               <p>Hvala lepa gospod Terčon. Gradivo je obravnavala tudi Komisija za odnose s Slovenci
               v zamejstvu in po svetu, ki je zboru pisno poročala. Želi poročevalec komisije
               besedo?</p>
               <p>Prosim, gospod Terčon.</p>
            </sp>
            <sp xml:id="SDZ2-Redna-06-1997-09-11.sp20">

               <speaker>DAVORIN TERČON:</speaker>

               <p>Komisija Državnega zbora Republike Slovenije za odnosi s Slovenci v zamejstvu in po
               svetu je na svoji 4. seji obravnavala gradivo o položaju slovenske manjšine v Italije
               in uresničevanje resolucije o položaju avtohtonih slovenskih manjšin v sosednjih
               državah in s tem povezane naloge državnih in drugih dejavnikov Republike Slovenije,
               ki ga je Državnemu zboru Republike Slovenije v obravnavo in sprejem predložila
               skupina poslancev s prvopodpisanim Jelkom Kacinom. Komisija ugotavlja, da se v
               resoluciji zapisane obveze Republike Slovenije na vrsti področij od kulturnih,
               izobraževalnih, znanstvenih, prometnih in telekomunikacijskih zvez kot tudi na
               področju gospodarskega sodelovanja z gospodarskimi subjekti v zamejstvu ne izvršujejo
               v željenem in potrebnem obsegu. Položaj slovenskih manjšin se na vrsti področij celo
               poslabšuje. Pri tem je bilo posebej opozorjeno na pešanje ekonomske moči manjšine,
               kar se konkretno kaže že v prej omenjeni izgubi kontrole nad Tržaško kreditno banko
               in Goriško kmečko banko. Zaskrbljujoč je položaj zamejskega tiska, predvsem v zadnjem
               času negotova usoda Primorskega dnevnika in tednika Naš tednik na Koroškem. Skrbi
               vzbujajoče pa je tudi stanje razdvojenosti in nezmožnosti poiskanja dialoga med
               osrednjima krovnima organizacijama Slovencev na avstrijskem Koroškem. Komisija
               smatra, da je na problematiko položaja slovenskih avtohtonih manjšin v zamejstvu
               potrebno, potreba po uresničevanju resolucije predloži v Državnem zboru in pričakuje
               od Vlade Republike Slovenije, da takoj pristopi k realizaciji svojega dela obveznosti
               iz resolucije. Komisija zatorej podpira predloge sklepov skupine poslancev in
               predlaga Državnemu zboru, da jih sprejme.</p>
            </sp>
            <sp xml:id="SDZ2-Redna-06-1997-09-11.sp21">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi besedo predstavnik Sekretariata za zakonodajo in pravne zadeve? (Ga
               ni.) Želi besedo predstavnik vlade? (Ne želi.) Želijo besedo predstavniki poslanskih
               skupin? Gospod Mozetič.</p>
            </sp>
            <sp xml:id="SDZ2-Redna-06-1997-09-11.sp22">

               <speaker>MIROSLAV MOZETIČ:</speaker>

               <p>Hvala lepa, gospod podpredsednik, za besedo. Drage kolegice, spoštovani kolegi!
               Tukaj gre v prvi vrsti verjetno za vprašanje odnosa parlamenta in vlade in potem, kaj
               sploh je resolucija, koliko resolucija vlado veže in v konsekvenci odgovornost vlade,
               bodisi že prejšnje, bodisi zdajšnje, zato, da se resolucija z dolgim naslovom o
               položaju avtohtonih slovenskih manjšin praktično v tistem delu, ki se nanaša na
               vlado, ni uresničila niti v eni točki. Niti v eni točki. Pravno bi lahko tukaj
               razglabljali, kaj je resolucija, ker če gledamo, kaj piše v poslovniku, potem se bo
               vlada lahko izgovarjala, da ona resolucije ni dolžna spoštovati, ker pravi poslovnik:
               "Z resolucijo Državni zbor ocenjuje stanje in obravnava vprašanje na posameznih
               področjih družbenega življenja." To smo obravnavali, to smo v resoluciji v bistvu
               precej na to temo napisali, v razpravi, ki je, mislim da kar precej časa, skoraj 2
               leti tekla v prejšnjem Državnem zboru, na odboru in na posebnem pododboru, veliko o
               tem govorili in to zaključki, ki so v resoluciji in stališča in sklepi, bi lahko
               rekli, ki so preliti v resolucijo, kažejo, da je bilo področje že v tistem obdobju
               zelo zelo pereče in resolucija tudi zavzema stališča do politike na teh področjih. To
               piše poslovnik. To je to.</p>
               <p>Mislim, da tudi določena stališča Državnega zbora ali pa politike Državnega zbora,
               ki bi morala biti na tem področju do avtohtonih slovenskih manjšin, ki so zunaj, to
               je predvsem do manjšine v zamejstvu, čez mejo, na Primorskem, v Italiji in pa gor čez
               Karavanke, na Koroškem v Avstriji, kaže na to, predvsem mislim, da je pomemben tisti
               stavek, ki govori in je splošen, to tudi zmeraj govorimo: "Uspešno delovanje
               političnih, gospodarskih, kulturnih in drugih manjšinskih organizacij je nepogrešljiv
               izraz obstoja in pogoj razvoja avtohtone manjšine kot subjekta." Iz tega bi lahko
               povlekli vse zaključke, vse kar je pomembnega v tej resoluciji. Vendar očitno naša
               vlada, niti prejšnja, čeprav je bila ta resolucija sprejeta 5.7.1996, to pomeni
               nekako v tistem obdobju, ko je vlada začela že nekoliko bolj ležerno se pripravljati
               na to, da bo v celoti ali delno odšla, ker so se bližale volitve, pa kaže na to, da
               se to ni zgodilo. Tisto, kar bi lahko največ bilo, bi dejansko morala začeti že ta
               vlada. Vendar če gremo kar po vrsti, kar so že predlagatelji ugotovili v sklepih in z
               njimi predlagali večino teh zadev, preprosto to drži. Ni bilo pripravljenega nič.
               Niti v tisti sferi kar bi bilo potrebno, bodisi pri tem, da bi vlada predlagala
               določene zakone, bodisi da bi predlagala v proračunu tisto kar bi bilo dobro, da bi
               predlagala, bodisi da bi predlagala ustanovitev določenih skladov, ki naj bi
               pospeševali to, kar je zapisano, da je pogoj za obstoj slovenske manjšine kot
               subjekta oziroma slovenskih manjšin na Koroškem in pa na Primorskem v Italiji kot
               subjekta.</p>
               <p>Dolgo se je pripravljal, kakor vem, vendar ni zaživel niti na vladi, razpravo in ga
               sedaj ni in mislim, da bi bilo potrebno in v tej smeri bom tudi predlagal dopolnitev
               oziroma dodatni sklep v 2. točki, torej pod rimsko II govori: "Resolucija način in
               obseg finančne podpore Republike Slovenije manjšinskim organizacijam opredeljuje
               zakon in drugi pravni akti." Tega zakona še nimamo. Zato tudi verjetno to, kar se je
               dogajalo s predlogom proračuna za letošnje leto, ki smo ga začeli sedaj obravnavati,
               so postavke za te stvari izredno nizke in menda naj bi bile tako nizke, ker je vlada
               predpostavljala, da bo parlament tako ali tako, ker je to res problem in ker je pri
               tej podpori v glavnem soglasje dosti visoko, tako ali tako z amandmaji dvignil te
               postavke. Če je to res, se kaže pač odnos tistih, ki so najbolj odgovorni znotraj
               vlade in vlade do tega vprašanja. To je ena stvar in v tem smislu še nisem uspel
               napisati, ampak bi predlagal in bom predlagal sedaj ustno, potem pa bom še napisal
               dodatni 6. sklep, da vlada v čimkrajšem času predloži Državnemu zboru predlog zakona,
               ki bo opredeljeval način in obseg finančne podpore Republike Slovenije manjšinskim
               organizacijam.</p>
               <p>Potem, poglejte pod 3. poglavjem, rimska II, tretji odstavek. Prebral bom samo
               zadnji stavek: "V ta namen se pri Vladi Republike Slovenije ustanovi posebno
               posvetovalno telo." Torej namen, da se določeni pristojni organi Republike Slovenije
               na sodelovanje na primeren način vključijo tudi pomembne in reprezentativne,
               znanstvene, kulturne in gospodarske dejavnike v Sloveniji ter slovenskih avtonomnih
               manjšinah. Za namen tega naj se ustanovi pri vladi posebno posvetovalno telo. Kakor
               vem tega posvetovalnega telesa ni in prosim, če vlada pove ali slučajno je, pa je
               samo moja nevednost tukaj problem in če ga res ni, kdaj ga namerava ustanoviti in
               kako bi izgledalo. V istem 3. poglavju rimska 4 govori v ta namen, zelo zanimiva
               formulacija, ki bi sicer lahko bila predmet kakšne disertacije, ampak vseeno, v ta
               namen je imenovan minister brez listnice, minister brez listnice in kakor me spomin
               še drži, je bilo sicer najprej govora o državnem sekretarju kot je bilo prej, vendar
               na predlog takrat opozicijske Slovenske ljudske stranke je bila sprejeta ta
               formulacija. Zato sem tudi pri spremembi zakona o vladi opozarjal, da imamo v
               resuluciji opredeljeno, da bi moral biti rezerviran en minister brez listnice, ki
               predlaga politiko sodelovanja s slovenskimi avtohtonimi manjšinami v zamejstvu in je
               odgovoren za njeno izvajanje ter za koordinacijo dejavnosti pristojnih ministrstev na
               tem področju.</p>
               <p>Ko se je sestavljala vlada in ko so se delila ministrstva, očitno je toliko drugih
               bolj potrebnih zaslug ali pa plačil, da se je pozabilo na ministra brez listnice,
               sedaj je sicer po spremembi zakona o Vladi to področje odprto, vendar se število
               ministrstev enormno veča in, če bi sedaj Vlada spoštovala, tukaj je pa vprašanje ali
               je dolžna ali ni dolžna spoštovati resolucije Državnega zbora, če ni dolžna potem ne
               vem komu to resolucijo in za koga smo jo sprejeli, zato da jo kot lepo sliko kažemo
               pred našimi manjšinskimi organizacijami oziroma pred našimi Slovenci, ki živijo v
               Italiji na Koroškem. Oni verjetno lepe slike ne potrebujejo, potrebujejo pa kaj
               drugega.</p>
               <p>Rimska 5 v istem poglavju, kar je bilo tudi že opozorjeno: "Vlada Republike
               Slovenije predloži Državnemu zboru letno poročilo aktivnosti Republike Slovenije na
               področju sodelovanja s slovenskimi avtonomnimi manjšinami v zamejstvu z predlogom
               politike za naslednje leto." Lanska vlada, prejšnja tega ni naredila, vendar tudi pri
               tem proračunu, ki ga imamo z veliko zamudo tega nimamo, torej ne vemo kakšen bo
               znotraj vladne pristojnosti politika do slovenske manjšine v Italiji in Koroškem,
               niti ne vemo predlog politike za naslednje leto oziroma iz proračuna lahko razberemo,
               da je za to leto predlog te politike, politika, ki naj bi šparala tam, kjer se pač
               šparat ne da.</p>
               <p>V četrtem poglavju bom jaz samo nakazal, ker mislim, da bo potem kolega iz poslanske
               skupine kaj več govoril o gospodarskih - krepitev ekonomske moči avtoktonih manjšin
               ima rimska 2 in pa naslov te točke - vendar ne vidi se ne v politiki, ki jo Vlada
               predstavlja, ekonomski politiki, ne kje drugače, da bi kdorkoli kaj dosti razmišljal,
               da je potrebno manjšinsko gospodarsko komponento vključiti tudi v dokumente o
               strategiji gospodarskega razvoja Slovenije, kakor tudi v projekte medregijskega in
               čezmejnega sodelovanja. Tega ni praktično v nobenem našem dokumentu in v nobenem
               našem razmišljanju. In potem naprej v tem: "Republika Slovenija te cilje dosega tako,
               da z različnimi ukrepi gospodarske politike psopešuje poslovno sodelovanje." Tega ni
               nikjer, niti tako, da bi recimo določena resna in dobra gospodarska podjetja, ki so v
               večinski lasti Slovencev za mejo, torej Slovencev pripadnikov avtonomne manjšine za
               mejo, imela vsaj status v raznih natečajih kot slovenska podjetja. Nič. Nobene stvari
               v nobeno smer o tem, kar je bilo tudi govora, kar je jasno. To sem hotel vprašati,
               ampak je odgovor že v predlogu sklepa. Dvomim, da kdo razmišlja o posebnem skladu za
               gospodarsko sodelovanje na vladi, ker se razmišlja predvsem o tem, kako se bo doma
               reševalo tista podjetja, ki se jih ne da rešiti in se vanje meče veliko denarja, ne
               da bi imeli pred seboj sanacijski program. Isto bi lahko naprej naštevali, če bi
               gledali, kaj smo napisali v resolucijo za področje znanosti, kulture in drugih zadev.
               Skratka, resolucija, razen v točki, da je bila v parlamentu ustanovljena posebna
               komisija in še ta s precejšnjo muko in celo pravna mnenja ali veže ali zavezuje
               resolucija ali ne, je bilo treba dobivati, drugega ni. Lahko ugotovimo, da tega sicer
               nočem sprejeti, ampak ugotovitev bi bila lahko taka, da se je želelo takrat z
               resolucijo res, pa mislim, da ni bila želja teh, ki so predlagali in ki smo
               sodelovali pri tej resoluciji, ampak tako je zadeva izpadla, da je to samo lepa
               slika, ki jo kažemo in jo želimo kazati pred Evropo, kako skrbimo za lastno manjšino
               in tudi pred manjšino, kako smo zaskrbljeni za njo, vendar razen tega, da smo to
               zapisali, ali pa da se največkrat bolj po prijateljskih povezavah, ki jih imamo z
               enim ali drugim na drugi strani meje, drugega ni. Vlada, ki bi morala to zagotavljati
               kot država, ki je dolžna skrbeti za svoje državljane v prvi vrsti, ki so tukaj,
               vendar po ustavi je dolžna skrbeti tudi za Slovence, ki živijo izven države
               Slovenije, tega preprosto ne dela. Upati je in jaz upam in pričakujem, da bo po tej
               razpravi kljub vsemu vlada sedla za mizo, da jo bo vest, skrb in odgovornost malo
               popekla in da bo začela to resolucijo uresničevati, ali pa priti s predlogom in
               obrazložitvijo, da se je Državni zbor takrat, ko je to resolucijo pripravil, zmotil,
               da je to zadevo sprejel v neprištevnem stanju in da je zato treba to resolucijo
               razveljaviti. Hvala.</p>
            </sp>
            <sp xml:id="SDZ2-Redna-06-1997-09-11.sp23">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo ima gospod Borut Pahor.</p>
            </sp>
            <sp xml:id="SDZ2-Redna-06-1997-09-11.sp24">

               <speaker>BORUT PAHOR:</speaker>

               <p>Spoštovani gospod podpredsednik, kolegice in kolegi, prijeten dan želim vsem!
               Združena lista socialnih demokratov želi pozdraviti sklepe, ki so predloženi
               Državnemu zboru in hkrati izraziti skrb ali to ne bo samo še eden od dokumentov v
               vrsti tistih, ki jih je Državni zbor v zadnjih letih sprejemal zato, da bi poskušal
               pomagati pri izzivih, s katerimi se srečujejo slovenske manjšine v sosednjih državah,
               pa k temu ne parlament ne vlada nista pripomogla uspešno. Vsekakor bi želel poudariti
               naše mnenje, da se je slovenska politika po osamosvojitvi, ko se je slovenska država,
               naš narod in naši rojaki v zamejstvu znašli v drugačnem položaju, da smo se tega
               izziva, izziva pravim, lotili neuspešno. Leta 1997 moramo torej ugotoviti to stanje
               in pozvati vlado, da se aktivneje odzove na ta izziv. V tem smislu pričakujem, da se
               bo državna sekretarka odzvala na to razpravo in morda že danes presenetila s kakšnim
               od predlogov slovenske vlade za to, da se ta izziv opravi uspešneje kot doslej.</p>
               <p>Jaz mislim, da je slovenska politika v zadnjih letih, torej od leta 1991 naprej, od
               slovenske politične pomladi in dosega neodvisnosti, delala v odnosu do slovenske
               manjšine, do naših rojakov v zamejstvu, dve konceptualni napaki. Prva je povezana s
               preveliko vnemo, da bi se slovenska politika vmešala v njihove politične konflikte
               ali dvoboje ali izmenjavo stališč, pri čemer je v tej polemiki premalo dosledno
               upoštevala sicer naše načelno stališče, da je manjšina subjekt in da je seveda tudi
               znotraj manjšine prisotna politična pluralnost in da je manjšina najprej in predvsem
               odgovorna za to, da to pluralnost čuva in očuva, tudi pred preveliko vnemo in
               zavzetostjo matične države, da se v te politične polemike vmeša.</p>
               <p>Torej, naše prvo stališče je, da se je slovenska politika preveč, s preveliko mero
               ambicije in s premajhno dozo spoštovanja, torej načela subjektivnosti, vmešala v te
               konflikte, namesto da bi z neko drugačno načelnostjo in doslednostjo poskušala
               pomagati pri konkretnih izzivih, s katerimi se je srečevala manjšina in tukaj seveda
               v prvi vrsti omenjam finančne težave, tako v gospodarskem sektorju manjšine kot tudi
               sicer v manjšini kot celoti. Seveda so pri odločitvah o finančni podpori temu ali
               onemu projektu v manjšini nastale seveda konceptualne težave doma, zakaj in koliko
               podpirati te projekte. Zato je Odbor za odnose s slovensko oziroma slovenskimi
               manjšinami v zamejstvu sklenil, da se o tem sprejme poseben zakon. In tudi tukaj
               moramo danes izreči kritiko vladi in jo pozvati, da predlog zakona o financiranju
               čimprej predloži Državnemu zboru v sprejem. Meni se zdi ta zakon eden od najbolj
               pomembnih instrumentov, s katerimi bi lahko slovenska država na urejen, transparenten
               in načelen način pomagala slovenski manjšini, da se uspešneje kosa z izzivi v
               prehodu, s katerimi se je glede na spremembe na prelomu 90. let znašla tudi sama.</p>
               <p>Druga konceptualna napaka, ki jo velja opomniti, poudariti ob tej razpravi, zadeva
               stališče slovenske države, da je v pogajanjih s sosednjimi državami in v urejanju
               odnosov s sosednjimi državami, posebno tistimi, ki so aktivnejše in pomembnejše v
               evropskih integracijskih procesih, potrebno nekako probleme manjšine dati na stran,
               da ti ne bi po nepotrebnem razburjali diplomatskega duha v pogovorih, ki bi lahko
               škodovali slovenskim evropskim ambicijam. Mislim, da je to konceptualna napaka, ki jo
               velja opaziti in spremeniti obnašanja slovenske države. Hočem reči, da našim
               evropskim ambicijam in podpori sosednjih držav pri naših željah za vključevanje v
               evropske procese gotovo ne bo škodilo, če se bo slovenska država zavzela za to, da
               sosednje države, predvsem Italija in Avstrija dosledno spoštujejo svoje mednarodno
               prevzete obveznosti za dvig standardov zaščite slovenske manjšine v njihovih državah.
               Da sem odkritejši; slovenska država je posebno v zadnjih letih, ko si je prizadevala
               za naklonjenost sosednjih držav, Italije in Avstrije za podporo našim evropskim
               ambicijam, ne samo vprašanje spoštovanja standardov in zaščite slovenske manjšine v
               teh državah dala z dnevnega reda, ampak tudi dopustila, da je slovenska diplomacija v
               pogovorih in pogajanjih z Italijo in Avstrijo raje slišala načelno podporo teh dveh
               držav za naše evropske ambicije, kot njuno trdno zavezo, da bosta spoštovali prevzete
               mednarodne pravice in pravice oziroma obveznosti, ki sta ju sprejeli z meddržavnimi
               pogodbami, ki jih je bivša Jugoslavija in zdaj Slovenija kot njena naslednica
               sprejela s temi državami. Mislim, da gre za zelo pomembno vprašanje, na katerega mora
               biti ta državni zbor posebej občutljiv. Gre za našo odločitev vseh parlamentarnih
               strank v Državnem zboru, da ne glede na sestavo vlade in ne glede na naše evropske
               ambicije, v pogovorih s sosednjimi državami, predvsem Avstrijo in Italijo, slovenska
               vlada in slovenska diplomacija vedno vprašanje zaščite slovenske manjšine izpostavi
               kot eno od prioritet in ne dopusti, da se s standardi zaščite slovenske manjšine v
               sosednjih državah kakorkoli pogaja in pogovarja v kontekstu naših evropskih ambicij.
               To je poseben izziv, to je poseben problem, to je tudi posebna priložnost za dve
               sosednji državi, da to vprašanje reši v skladu s pričakovanji obeh narodov in obeh
               manjšin. Mislim, da ni koristno in predvsem zgrešeno, če slovenska vlada misli, da bo
               dobila več dragocene podpore od sosednjih držav, če bo torej te izzive in
               priložnosti, ki so povezane z zaščito slovenske manjšine v sosednjih državah, kako bi
               rekel, utišala v pogajanjih in pogovorih z obema sosednjima državama. Vem, da danes
               ni dovolj časa za to, da se tej moji pripombi ali pa če želite pripombi Združene
               liste socialnih demokratov posvetimo v celoti, vendar bi želel, da si državna
               sekretarka kot predstavnica vlade to našo pripombo zapomni, da jo tudi komentira.
               Morda jo bo ovrgla in rekla, da temu ni tako, vendar naj še enkrat rečem: želja
               Združene liste socialnih demokratov je, da ima slovenska država za svoja evropska
               prizadevanja podporo v sosednjih državah, vendar ta evropska podpora ne more biti
               izrečena za ceno tega, da s problemi, izzivi slovenske manjšine v sosednjih državah
               niso tematizirani na diplomatskih pogovorih, niso obravnavani v meddržavnih odnosih
               in ne najde ustrezne zaščite in rešitve, posebno zato, ker so z uveljavitvijo pravic
               slovenske manjšine zavezane sosednje države z bodisi meddržavnimi pogodbami ali pa
               mednarodnimi konvencijami. Zato predlagam, da je eno od stališč, eno od mnenj
               Državnega zbora danes, da slovenska država dosledno uveljavlja uveljavitev teh pravic
               in da to ne povezuje z vprašanjem slovenskih evropskih ambicij in iskanja naše zelo
               potrebne podpore pri sosednjih državah, seveda posebno pri Italiji in Avstriji.
               Torej, Združena lista socialnih demokratov pozdravlja predložene sklepe, pričakuje,
               da bo slovenska vlada posvetila temu vprašanju na eni od naslednjih sej pozornost, da
               se bo tega vprašanja lotila sistematično, da bo upoštevala tudi pripombo, ki jo je v
               tej razpravi dala Združena lista, jo ovrgla ali spremenila svoje obnašanje, vsekakor
               da jo bo v svoji razpravi upoštevala, da bo tako, kot je rekel kolega Mozetič, končno
               predložila pred Državni zbor predlog zakona o financiranju manjšin, ki je ključni
               instrument za to, da slovenska država pomaga slovenski manjšini, da bo nekoliko manj
               - da bo bolj disciplinirala svojo ambicijo in se ne bo vmešavala v politične spore
               ali pa izmenjavo stališč, mnenj, v politični pluralizem, v politično mavrico v
               manjšini, da bo spoštovala njeno subjektiviteto, da pa bo, in tukaj bo Združena lista
               podprla take predloge seveda, v skladu s svojimi pristojnostmi in spoštujoč
               subjektivnost manjšin na drugi strani, seveda pozvala pluralno organizirane politične
               organizacije, da kljub vsemu najdejo skupni jezik, tudi politične mehanizme
               usklajevanja razlik zato, da bi slovenska manjšina v sosednjih državah lahko
               uspešneje uveljavila svoje zahteve. Hvala lepa.</p>
            </sp>
            <sp xml:id="SDZ2-Redna-06-1997-09-11.sp25">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Pahor. Besedo ima gospa Maria Pozsonec.</p>
            </sp>
            <sp xml:id="SDZ2-Redna-06-1997-09-11.sp26">

               <speaker>MARIA POZSONEC:</speaker>

               <p>Hvala lepa. Vsem lep pozdrav! Jaz bi samo na kratko opozorila glede na to, da je
               danes bilo takorekoč izključno govora samo o slovenski manjšini v Italiji in v
               Avstriji, da ima Slovenija manjšino tudi na Madžarskem in ravno ta manjšina je
               številčno najbolj majhna, torej najbolj ogrožena in najbolj potrebuje vašo pomoč.
               Hvala.</p>
            </sp>
            <sp xml:id="SDZ2-Redna-06-1997-09-11.sp27">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo ima gospod Branko Janc.</p>
            </sp>
            <sp xml:id="SDZ2-Redna-06-1997-09-11.sp28">

               <speaker>BRANKO JANC:</speaker>

               <p>Hvala za besedo, gospod podpredsednik. Spoštovani kolegi! V poslanski skupini
               Liberalne demokracije smo seveda bili seznanjeni vseskozi z alarmantnim stanjem pri
               Slovencih v zamejstvu. Nekateri člani naše poslanske skupine smo se neposredno
               seznanili ob obisku parlamenterna delegacije in na podlagi tega je tudi nastal
               predlog, ki ga je podpisala skupina poslancev tudi iz drugih strank, za obravnavo te
               točke na današnji seji.</p>
               <p>V naši poslanski skupini seveda se globoko zavedamo, da je reakcija parlamenta,
               predvsem pa vlade, nujno potrebna seveda s konkretnimi ukrepi, predvsem v smislu že
               sprejete resolucije. Pričakujemo pa tudi, da bo današnje obravnavanje te tematike
               pripomoglo k temu, da bodo postopki za razreševanje težke situacije naših zamejcev
               potekali bistveno hitreje kot do zdaj.</p>
               <p>Mi podpiramo predlog sklepov, ki ga je podala Komisija za odnose s Slovenci v
               zamejstvu in po svetu, prav tako pa tudi podpiramo predlog dodatnih sklepov skupine
               poslancev oziroma poslanske skupine Združene liste, kakor tudi skupine poslancev s
               prvopodpisanim Jelkom Kacinom. Hvala lepa.</p>
            </sp>
            <sp xml:id="SDZ2-Redna-06-1997-09-11.sp29">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Besedo ima gospod Ivo Hvalica.</p>
            </sp>
            <sp xml:id="SDZ2-Redna-06-1997-09-11.sp30">

               <speaker>IVO HVALICA:</speaker>

               <p>Hvala lepa. Spoštovane kolegice in kolegi! Prvič, preprosto bi bilo, če bi rekel,
               Socialdemokrati podpiramo, da se obravnava, tako kot zahteva 10 poslancev, položaj
               slovenske manjšine v Italiji - in ne vem, zakaj samo v Italiji - in uresničevanje
               resolucije o položaju avtohtonih slovenskih manjšin v sosednjih državah in s tem
               povezanimi nalogami državnih in drugih dejavnikov Republike Slovenije. Moram
               povedati, da sem silno razočaran nad vsem, kar je tu napisano. Nastalo je na emotivni
               podlagi potem, ko je 10 poslancev obiskalo Slovence v Furlaniji-Julijski Krajini.
               Potem boste videli, da je marsikaj že preseženega, predvsem pa je napisano s
               precejšnjo dozo tudi licemerstva. Bom vse obrazložil. Res je, sicer ne, da je bilo to
               napisano 24. junija, prvi podpisani je gospod Jelko Kacin, ki se sedaj sonči nekje ob
               Nilu, upam, da mu sfinge delajo senco in mi je žal, da ga tu. Tako preprosto pa ta
               zadeva le ni in tudi ne more biti. Priznam dobronamernost, ampak potem naj bo
               dobronamernost v dokumentu, ne zgolj v uvodu, ampak tudi v zaključku, predvsem pa bi
               bilo potrebno glede na nastalo situacijo, ki je od dneva tega dokumenta 24. junija,
               pa do danes, dokument, sklepe ažurirati. Vse bom seveda pojasnil.</p>
               <p>Sedaj pa lepo po vrsti. To je bila preambula, niti uvod ne. Če kje potrebujemo
               konsenz v tem državnem zboru, ga potrebujemo poleg monetarnih stvari, o katerih sem
               govoril včeraj, ga potrebujemo na področju odnosa do Slovencev v zamejstvu in po
               svetu. Tu ga pa res potrebujemo, ker tu smo pa vis-a-vis tega vsi samo eno, smo
               Slovenci. To je prva stvar.</p>
               <p>Druga stvar. Nastajanje resolucije, pri kateri sem, lahko rečem, tvorno in aktivno
               sodeloval, Borut Pahor, Jadranka Šturm-Kocjan, pa moja malenkost, smo bili, mislim
               glavni akterji tega, to smo snovali z veliko optimizma. Žal pa ugotavljam, da, čeprav
               je bilo to že koncem prejšnjega mandata, da sem bil tudi tokrat pretirano naiven in
               optimist. Kaj se je zgodilo potem, ko smo resolucijo sprejeli? Torej prišlo je tudi
               do volitev, spremenilo se je razmerje sil, Urad za Slovence v zamejstvu in po svetu
               je bil dolgo brez sekretarja, dolgo, več časa kot smo namreč bili brez vlade. Vesel
               sem bil, ko je bila potem imenovana moja bivša poslanska kolegica Mihaela Logar na to
               mesto, ker bi bila še večja napaka, če bi imenovali popolnoma novega človeka, ki ne
               bi poznal problematike. Hkrati pa sem bil razočaran, ker je vodilni uslužbenec iz
               tega urada zapustil to mesto in šel nekam v diplomacijo, mislim, da v Nemčijo. To je
               velika škoda, ker to je bil tisti operativni človek, ki ga vsakdo v zamejstvu pozna.</p>
               <p>Namreč stvari so takšne. Nekateri se s problemom slovenske manjšine v zamejstvu
               srečujejo samo ob nekih priložnostih, ko to obravnavamo v Državnem zboru. Sam se s
               tem problemom srečujem tako rekoč vsak dan, najmanj pa enkrat ali dvakrat na teden,
               ko del tistega malo prostega časa preživim pač kilometer stran od mojega doma, in to
               je že zamejstvo v Italiji.</p>
               <p>Težko govorim o tem. Glede na to, da je moje vedenje o tem, to ni znanje, to je
               vedenje, to so izkušnje, ker sem bil pogojen s tem vsa leta, tam sem se učil tudi
               demokracije. Priznam. Ko nihče ni vedel v prejšnji državi Jugoslaviji kaj je to
               opozicija, kaj je pozicija, kaj je nezaupnica, kaj je to, sem se tega učil pri
               slovenski manjšini. V zamejstvu imam prijatelja, 35 let prijateljujeva, ki je
               izmenoma župan že vsa ta leta v svoji občini. Gre za občino Števerjan. Zato dobro
               poznam, ne samo politiko, poznam ljudi, poznam dobesedno, rekel bi, vsak kraj in tudi
               skozi leta opažam kako slovenstvo počasi, ampak vztrajno degradira. Števerjan je ena
               najlepših svetlih točk v slovenskem zamejstvu. Tam so Slovenci pravi Slovenci. Včasih
               se mi zdi, da so bolj Slovenci kot mi.</p>
               <p>Omejil se bom predvsem na situacijo Slovencev v Italiji, natančneje v
               Furlaniji-Julijski Krajini in še natančneje v goriški pokrajini, ki jo poznam tako
               kot mojo roko. Navsezadnje dokument tudi nosi naslov položaj Slovencev v Italiji. Tu
               je treba upoštevati neizpodbitno dejstvo, ne glede na to, če je komu všeč ali ne, da
               včasih smo imeli to manjšino čez mejo razdeljeno na dve polovici. Bila je pravoverna
               za prejšnjo državo in je bila ostala sovražna. To je zasejalo jasno, rekel bi, precej
               nesporazuma, nelagodja, ne bi si upal težjih besed uporabiti, čeprav bi lahko tudi
               te. Izrazito je bila podprta samo ena stran, medtem ko so drugi dobesedno capljali za
               njimi brez institucij oziroma tisto kar so imeli so morali s prostovoljnim delom,
               silnim odrekanjem ustvariti. Zadnja leta se je to popravilo in tudi v Gorici ima ta
               opcija, ki je bila prej prezrta svoj kulturni dom Lojze Bratuš in se zadeve
               izenačujejo. Tudi sam sem zelo zadovoljen, ko dobim in prav pred dvemi dnevi sem
               zopet dobil en faks, kjer sta bili podpisani obe krovni organizaciji in to je tudi
               način h kakršnemu težimo. Kakorkoli že, posledice te razdvojenosti manjšine so bile
               zelo velike, zelo hude. Žal se je tudi te zadeve pogosto napačno interpretiralo tudi
               v Državnem zboru in tudi v tem dokumentu, kjer govori o bančnih zavodih, omenja kot
               dejstvo rezultat nekega poitalijančevanja oziroma česa podobnega, pa to ni res. V
               primeru Tržaške kreditne banke je šlo za čisti kriminal. Nenazadnje so ti ljudje in
               to je bil tisti segment, ki je bil prej podpiran s strani prejšnje države, ti ljudje,
               ki so operirali s temi sredstvi, so nenazadnje ta denar - in to je glavna postavka -
               posojali Italijanom in ne Slovencem. Mislim, da je bil edini tu - ne v parlamentu
               ampak v vladi - minister Gaspari, ki je to razumel. To mu moram priznati, ker mi je
               pred poldrugim letom rekel, da niti približno ne bomo šli v ta aranžma, ker tam
               zadeve niso čiste. Gledal je izrazito kot finančnik in nikdar ne bom pozabil, ko mi
               je enkrat rekel: - takrat sva še kar dobro komunicirala - "Veste, banke niso
               slovenske in niso italijanske, banke so dobre in slabe." Toliko ob tej pripombi.
               Resolucija se ne uresničuje. To piše v tem dokumentu, ampak zakaj se ne uresničuje.
               Obžalujem, da prvopodpisani ni povedal, zakaj se ne uresničuje. To bi moralo biti tu
               napisano. Jasno je, zakaj se ne uresničuje. Uresničuje se ne zato, ker ta parlament
               ne bi hotel, ampak ker vlada nima volje, da bi to uresničevala. Vse skupaj izgledajo
               krokodiljeve solze. Obžalujem, vem za dobronamernost podpisanih. To je nastalo
               predvsem, kot sem rekel, verjetno emotivno po obisku skupine 10 poslancev. Bil je
               tudi naš poslanec Jože Zagožen. Dobro se spomnim, da sem se odpovedal sodelovanju v
               tej skupini, ne zaradi tega, ker bi to podcenjeval - daleč od tega - ampak jaz to
               poznam in sem želel, da gre nekdo drug, da zazna to zadevo in sem takrat tudi to
               ustrezno povedal. Torej se ne uresničuje. Zadeva je zelo preprosta - predlog
               proračuna, Poročevalec številka 41, stran številka 28 in 29, postavka pri Ministrstvu
               za zunanje zadeve, Urad za Slovence v zamejstvu in po svetu, podpozicija 5234,
               ustavne obveznosti, podpora slovenskih narodnostnih skupnosti, indeks 86 228. Kaj
               boste sedaj govorili, potem koalicija, da se ne uresničuje? Načrtno nočete
               uresničevati tega. To je jasno. Tudi sicer Urad za Slovence v zamejstvu in po svetu,
               ki ga vodi moja bivša kolegica Mihaela Logar, ki jo tudi mimogrede sedaj pozdravljam,
               ker sem jo opazil skrajno tam za menoj levo, ima indeks pri svoji poziciji, ne 82,
               79. Ja, no, pa kaj hočete sedaj? Ali naj opozicija to popravlja? Kaj hočete, gospod,
               ki je predstavil to (ker ne smem polemizirati)? Naj opozicija?! To ste vi naredili,
               vi nočete uresničevati te resolucije. Od besed k dejanjem, ne samo besedičenje! Ne
               samo gostobesednost! Tudi sicer moje izkušnje kažejo, da na tem področju - vsako leto
               sem predlagal in sicer zelo preprost amandma, da bi se pojačal televizijski oddajnik
               na Sveti gori pri Novi gorici in da bi segel signal, ker to je največ, kar lahko
               naredimo za Slovence, da pripeljemo v Benečijo slovenski TV signal - nič! Vsako leto
               ste to zrušili. In zato ne pisati takšnih stvari, ne zavajati ljudi! Moj predlog je
               silno enostaven in če hočete, bomo to zadevo začeli reševati: indeks 79 se spremeni v
               indeks 110. Hvala lepa.</p>
            </sp>
            <sp xml:id="SDZ2-Redna-06-1997-09-11.sp31">

               <speaker>PODPREDSEDNIK ANDREJ GERENČER:</speaker>

               <p>Hvala. Obveščen sem bil, gospod Hvalica, da so gospa Dobrajčeva, Battelli in Kacin na
               zasedanju Interparlamentarne unije v Kairu, zato jih tudi danes ni na seji.</p>
               <p>Gremo naprej, besedo ima gospod Zoran Lešnik.</p>
            </sp>
            <sp xml:id="SDZ2-Redna-06-1997-09-11.sp32">

               <speaker>ZORAN LEŠNIK:</speaker>

               <p>Spoštovani podpredsednik, poslanke in poslanci! Mislim, da bo prilika, da bomo
               govorili o proračunu, zato ob tej priliki ne bi govoril o tem, ampak o tematiki, ki
               je na dnevnem redu, skratka o teh ugotovitvah in pobudah desetih poslancev in o
               sklepih Komisije za Slovence v zamejstvu.</p>
               <p>Da naši rojaki živijo in delajo v zamejstvu, je nesporno dejstvo; da jim mora
               matični narod, matična domovina pri tem pomagati, je potrebno, je dogovorjeno in je
               zapisano. In ker je tako, se je nesmiselno pretvarjati in sprenevedati. Nasprotno,
               zavedati se moramo naših obveznosti in obljub in jih dosledno tudi uresničevati.
               Zaradi tega poslanska skupina Demokratične stranke upokojencev Slovenije soglaša z
               ugotovitvami podpisanih poslancev kot tudi z vsebino priporočila in predlaganimi
               sklepi Komisije za odnose s Slovenci v zamejstvu in po svetu.</p>
               <p>Dodajamo pa še to, da naj bo reševanje vprašanj celovito in naj velja tako za naše
               rojake v Italiji, kot za tiste, ki živijo na Koroškem v sosednji Avstriji in v
               Porabju na Madžarskem. Pri naši pomoči in podpori naj bodo rojaki v zamejstvu
               izenačeni, ne glede kje živijo in delajo, ne glede na strankarsko pripadnost.
               Pričakujemo tudi celovito poročilo vlade o stanju in uresničevanju dogovorjenega in
               zapisanega. Takrat, ko bomo tako poročilo dobili, bomo lahko bolj poglobljeno
               govorili o vsem tistem, kar naše rojake pesti, in seveda kako jim v okviru naših
               možnosti kar najbolj učinkovito pomagati. Hvala lepa.</p>
            </sp>
            <sp xml:id="SDZ2-Redna-06-1997-09-11.sp33">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Besedo dajem doktorju Francu Zagožnu, Slovenska ljudska stranka.</p>
            </sp>
            <sp xml:id="SDZ2-Redna-06-1997-09-11.sp34">

               <speaker>DR. FRANC ZAGOŽEN:</speaker>

               <p>Spoštovani zbor! Ta točka dnevnega reda je prišla predčasno sicer v obravnavo, ampak
               kljub temu prepozno, seveda, morali bi se jo lotiti davno prej. Takrat najbrž, ko je
               bila resolucija sprejeta, bi jo morali začeti takoj tudi izvajati. Medtem se je
               zgodilo veliko, morda pričakovanih, vendar pa zelo neljubih stvari nad našo manjšino,
               tako v Italiji kot v Avstriji, zato zagotovo ni mogoče prav nič več odlašati. Jaz
               upam, da bo sekretarka, gospa Logarjeva, lahko pojasnila, kako je prišlo tudi do tako
               nesrečnega proračunskega predloga, ki ga bo nujno treba seveda popraviti z enim
               amandmajem in jaz sem vesel današnje razprave, ki obljublja popolno podporo takemu
               amandmaju. Tako ko gre za ustavno zavezo Republike Slovenije, da podpira manjšine v
               zamejstvu, kot tudi za posamezne projekte, za katere so že vse parlamentarne stranke
               v preteklosti dale zavezo, da jih bodo podpirale in seveda tudi, ko gre za
               sodelovanje na gospodarskem področju. To bo verjetno v proračunu za leto 1997 težko
               karkoli narediti, seveda pa podpiramo ustanovitev takega sklada čimprej. Jaz se le
               sprašujem, kako zastaviti delo takega sklada in mislim, da bo treba temeljito
               premisliti. Namreč doslej so stvari potekale tako, da so celo naši podjetniki hodili
               po kredite v zamejske banke, slovenske ali tuje, predvsem v Avstrijo, kjer so
               obrestne mere nižje. Torej bo treba delo takega sklada, ki naj bi pospeševal
               povezovanje slovenskih podjetij v Republiki Sloveniji in v zamejstvu in odpiranje
               delovnih mest tudi v zamejstvu, v slovenskem zamejstvu, temeljito premisliti.
               Računamo s tem, da se je začelo resno premikati na boljše, ker ta predlog proračuna
               za leto 1997, ki zmanjšuje sredstva za pomoč manjšinam ni prvič z indeksom, manjšim
               od 100. Tudi lansko leto, za leto 1996, je bil sprejet proračun, ki je zmanjšal
               podporo slovenskim manjšinam. To je že en daljši trend in ker ne glede o čemer je
               bilo tudi danes že tukaj govora in poznamo, na stanje znotraj manjšin, tako predvsem
               v Italiji, kot v Avstriji, na razklanost, ki se morda še celo poglablja, celo na
               različno gledanje, deloma na to resolucijo sem prepričan, da velika večina zamejcev
               prav to želi, dosledno izvajanje resolucijo, ki jo je Državni zbor sprejel.</p>
               <p>Mi bomo torej te sklepe podprli in pričakujemo ne le v Uradu za zamejce in Slovence
               po svetu, ampak tudi v zunanjem ministrstvu in vladi polno podporo tudi za spremembe
               proračuna.</p>
            </sp>
            <sp xml:id="SDZ2-Redna-06-1997-09-11.sp35">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Je še katera poslanska skupina? (Nobena.) Dajem besedo poslankam in
               poslancem. Prvi se je prijavil gospod Tone Partljič. Ostali, ki se niste prijavili,
               boste omejeni na pet minut.</p>
            </sp>
            <sp xml:id="SDZ2-Redna-06-1997-09-11.sp36">

               <speaker>ANTON PARTLJIČ:</speaker>

               <p>Vse lepo pozdravljam. Že v naprej se opravičujem, če bo moj nastop nekoliko
               kulturniški, kar pomeni malo čustven ali pa patetičen, ker vem, da v politiki ni
               tisto, kar bi prinašalo neke velike rezultate, pa bom moral kljub temu tako
               govoriti.</p>
               <p>Strinjam se, da bi o tej stvari govorili malo v duhu Zdravljice, da o tem govorimo
               vsi, ki dobro v srcu mislimo. Eden od predgovornikov me je skorajda ganil, ko je
               rekel, da se tu moramo res sporazumeti, ker govorimo najprej kot Slovenci in šele
               potem s političnih opcij. Temu bi z obema rokama pritrdil, zato se mi kasnejše
               kvalifikacije, da gre za prazno besedičenje nekoga, ki se želi s tem ukvarjati,
               neprimerne. Mi ne moremo odgovarjati za postavke proračunov, ki nam jih je dala vlada
               in smo, vsaj jaz in še kdo od kolegov, enako začudeni, zadovoljni, zaprepaščeni nad
               številkami, ki jih vidimo tam. Mislim, da je sedaj naloga parlamenta, da najde čim
               večji konsenz v tistih točkah, kjer je mogoče, ne glede kje kdo sedi, da jih podpremo
               in smo nazadnje mi odgovorni za proračun kakršnega bomo izglasovali in smo odgovorni
               kakršnega smo v prejšnjih letih izglasovali tudi za ta področja. Rad bi namreč rekel,
               da se seveda pridružim vsemu, kar je bilo rečeno čez vlado v zvezi s tem - vsemu se
               pridružim - ampak ne verjamem, da komurkoli po svetu ali pa onkraj meja ali pa nam
               samim kaj pomaga, če ob takem problemu vzamemo gorjačo in začnemo "lop" Drnovška in
               njegove po hrbtu. Od tega nimajo nikjer nič. Mi se moramo zmeniti, kaj lahko na nek
               način po mojem tvorno prispevamo in v stvareh premaknemo. Prva stvar je, da bomo
               možati ob proračunu in izgleda, da smo se v eni stvari skorajda že zmenili, da bomo
               te postavke v 79 in 82 dvignili na 100. Mislim, da bo tukaj sedeča gospa Mihaela
               Logarjeva zelo vesela, če bomo to uspeli tako pripeljati.</p>
               <p>Drugo - izkušnja govori, da se v resnici premalokrat posvetimo temu v parlamentu, če
               zdaj pustim vlado pri miru, da se moramo zavedati, da je res težko govoriti o
               slovenskih zamejcih in slovenskih manjšinah, da moramo vedno dati po moji skromni
               presoji na dnevni red problem Slovencev v Italiji, problem Slovencev v Avstriji, na
               Madžarskem, po svetu, na Hrvaškem itd. Kajti prav so ugotovili - to je samostojen
               organizem, ki se je razvijal popolnoma drugače. To je en kos našega naroda v malem.
               Vidite, da smo pravzaprav zdaj, zahvaljujoč mariborskemu profesorju, bratu župana,
               Mirku Križmanu, na nek način legalizirali slovensko narodno manjšino v radgonskem
               kotu. Ta nima nič s koroškimi razmerami in se je popolnoma drugače razvijala. Zato se
               mi zdi, da je tak pristop, če bomo danes govorili o zamejcih v Italiji, samo prvi
               korak k temu, kar je omenila kolegica Pozsončeva, za pogovor še o drugih manjšinah.
               Tu praktično ni enačajev. Enačaj je, da smo praktično enako ignorantski do vseh, to
               ja, ampak do njih se stvari razvijajo popolnoma drugače.</p>
               <p>Prvo, kar bi predlagal k tem sklepom, ki jih je kolega Davorin prebral, da tam pri
               četrtem, ko se posebej usedemo na tisk, v uvodu pa veliko gospodarsko slabšanje, ko
               zahtevamo od vlade v 4. točki, da prouči razmere v slovenskem tisku in omogoči za
               njegovo tvorno delovanje, da dodamo kulturne in šolske ustanove. Stalno Slovensko
               gledališče v Trstu še nikoli ni bilo tako "out" iz države in nikoli v takšni krizi. V
               prejšnji državi, kakršna je pač bila in kakor smo jo tu že obsodili, je tržaško
               gledališče normalno gostovalo v Sloveniji. Vsakokrat je bilo na Borštnikovem
               srečanju, odigralo abonmaje v Ljubljani, imeli smo premierski avtobus in sta šla dva
               avtobusa v Trst na premiere. Resda najprej nakupovat celo popoldne - spomnite se,
               kako je bilo - zvečer pa smo se zbrali na premieri. Pa vas vprašam poslanci, ki se
               tako radi kažemo, kjer je blizu televizija, koliko od vas jih gre na premiero
               Slovenskega tržaškega gledališča, ki je isto gledališče kot Mestno in Drama? Koliko
               nas živi s to kulturo? Vemo, da je bila tam založba, ki je v bistvu nehala delati in
               nista v njej tiskala samo Pahor in Rebula, ki sta literarna prvaka, ampak Miran
               Košuta, Miroslav Košuta, Marko Kravos itd.</p>
               <p>Koliko so oni del naše zavesti? Kdaj smo na Odboru za kulturo in šolstvo
               obravnavali, jih povabili in obravnavali njihovo problematiko, čeprav sem dal pobudo
               v prejšnjem mandatu in tudi že v tem in tudi zdaj? Se mi zdi, da sva s kolegom
               Janezom na neki način dogovorjena, da bomo to čimprej v jeseni naredili. Hočem reči,
               mi sami ne živimo tega, razen, kadar nam paše, kadar lahko preko tega napademo vlado
               ali kadar si nabiramo druge točke. Katera stranka, čeprav je tudi taka stranka bila,
               katera stranka je resno imela v svojem programu, katera se sploh resno bo ukvarjala s
               problemom ene manjšine, druge manjšine, tretje manjšine? Eni hodimo k enim na
               Koroško, drugi vabijo druge, gredo okoli vseh. Kot da bi kdo vedel, mi je med
               zasedanjem prinesla naša sekretarka, da naj nujno pokličem Tolmajerja od Krščanske
               kulturne zveze v Celovec - ki vem, kaj me, ker je bil že pred počitnicami nekajkrat
               pred menoj, proračuna še ni, ni zagotovljeno, koliko bomo mi letos dali - on pa ima
               samo počitnice na razpolago, da organizira za koroške Slovence tabore v Sloveniji
               slovenskega jezika, in pa te kulturne v Fiesi, kjer vzgajajo svoje kulturne mentorje
               in je to opravil, se zadolžil, ne ve, ali bo dobil naš denar ali ne in me zdaj prosi
               za pomoč, ki mu seveda jo ne morem jaz uresničiti, lahko jo samo prenesem. Hočem
               reči, da ni zadosti, kolegi, če mi zdaj najdemo celo vlado, da je kriva in te, ki
               sestavljajo proračun. Drugič bo drugačna vlada, ampak naš odnos, da je to integralni
               del mene kot Slovenca, se mi zdi, da na neki način s tem ne živimo. Tudi mi sami ne,
               saj ne hodimo niti k njim, niti jih ne vabimo in se premalo srečujemo. Seveda, Ivo je
               povedal tu, da se tedensko srečuje, seveda, so tudi izjeme, se strinjam, ampak
               govorim nekako tako, zelo v globalu, da moramo čutiti, da je to del nas. Skratka,
               mislim, da se moramo po odborih, s tem pa ukvarjati tudi v parlamentu, razni odbori,
               ne samo ta, ki sem ga imenoval, da ni stvar samo vlade, da bo tudi slovenski
               parlament imel svojo legitimacijo s tem, kolikor bo o manjšinah govoril in kako ne.
               Nikogar ne bi v naprej diskvalificiral, tudi tam je še tako, da je nekdo spremembe v
               Sloveniji razumel, da pač so nas 30 let zapostavljali ali zafrkavali iz Slovenije,
               zdaj bomo pa mi vrnili. Tudi tam so velike stvari, med njimi samimi, mi na to niti ne
               smemo, niti težko vplivamo, mi se moramo obnašati do celega organizma, kakor se
               obnašamo. Zato ne bi diskvalificiral niti teh sklepov, ki jih je kolega prebral.
               Nasprotno, mislim da je za podpreti in mislim, da se mora tudi posamezna telesa v
               parlamentu gledati, kako bomo spremljali, kako vlada to deluje. Če pa mi smo potem
               dve leti pri miru, pa čez dve leti vrišč zaženemo, da ni vlada nič naredila, s tem mi
               svoje dolžnosti nismo opravili. Jaz sem pri teh rečeh vedno na voljo. Hvala.</p>
            </sp>
            <sp xml:id="SDZ2-Redna-06-1997-09-11.sp37">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Besedo dajem gospodu Izidorju Rejcu.</p>
            </sp>
            <sp xml:id="SDZ2-Redna-06-1997-09-11.sp38">

               <speaker>IZIDOR REJC:</speaker>

               <p>Spoštovani gospod podpredsednik, gospe in gospodje! Točka dnevnega reda je gotovo
               zelo pomembna in kot je bilo prej povedano, je zelo pozno v obravnavi. Vendar menim
               pa, da tudi ni preveč, bi rekel, da ni to prav, ko ni obeh glavnih poročevalcev, tako
               gospoda Schiffrerja kot gospoda Jelka Kacina zraven, ker to prehitevanje tudi spet
               kaže na nekaj, da bomo spet tako hitro in spotoma nekaj obdelali, in kot smo lansko
               leto resolucijo sprejemali, in smo jo gotovo sprejemali zaradi tega, ker je bilo
               vzdušje zelo čudno in težko in je bilo treba dati na tisti tržaški primer nek obliž
               in neko razumevanje in smo tako nekaj dobre volje skupaj spravili in to naredili.
               Ampak da je to res, je pa res v tem, da se od tedaj nič posebnega ni zgodilo. In
               kakorkoli že, moram povedati, da je treba ugotoviti sledeče. Slovenci, kjerkoli so
               že, ali smo tu ali so v zamejstvu ali so po svetu - so Slovenci. In menim, da bi bila
               to ena od osnovnih naših pristopov in naših vedenj, da vse enako tretiramo, vse enako
               obravnavamo in da so nam vsi enako pomembni, in gotovo, da velja za njih in za vse
               enaka pozornost. V tem primeru gre za zamejstvo, za področje Benečije, Julijske
               krajine, Koroške, avstrijske Koroške in seveda tudi Porabja. Menim, da je gotovo to
               področje, ki nam je najbližje. Tudi tisto gotovo, kar je najbližje, se temu tudi
               najbolj posvetiš. Vendar, kot pravim, ne bi smeli ob tem, ko obravnavamo ta primer
               našega slovenskega zamejstva, ne bi smeli pozabiti tudi na vse druge dimenzije, ki so
               in ki so izredno pomembne. Pomembne so zaradi tega, ker ne samo, kot so pred mano
               povedali, vsebujejo mnogo kulturnega in res potenciala, ki nekaj velja in ki gotovo
               tudi odmeva v svetovni kulturi. Potem je treba vedeti, da je veliko znanosti,
               predvsem pa tudi veliko praktičnih gospodarstvenikov, mladih fantov in deklet, mladih
               in srednjih let in tudi starejših let, ki imajo veliko izkušenj, in da nam bodo še
               kako potrebni danes, jutri, ko se bomo bolj spogledovali z evropskimi problemi. In
               ker je bilo v zadnjem času veliko govora o teh brveh in mostovih, menim, da je gotovo
               treba te možnosti uporabiti. Uporabiti tako proti Italiji in obratno, uporabiti proti
               Avstriji in obratno, in tudi proti Madžarski in obratno. Konec koncev bodo vsi ti
               trije - dve državi sta že del Evropske skupnosti, Madžarska pa, kakor izgleda, tudi
               pred nami. Menim pa, da smo izgubili, kot je bilo že povedano uvodoma, tisti ritem;
               ko se je slovenska država oblikovala, gotovo nismo dosegli tega, da bi se ta ponos
               slovenske države in ta samostojnost in ta težko pričakovani trenutek udejanjenja tega
               pomembnega in najpomembnejšega dela naše zgodovine, da bi se nekako odseval tudi pri
               Slovencih - vsi so gotovo pričakovali mnogo več. In od tega pričakovanja, žal vsi
               priznavamo in vsi ugotavljamo, da je mnogo manj in da tudi ta zavest gotovo upada,
               gotovo tudi mi dodajamo s svojimi nepravilnimi odnosi in neangažiranjem ali pa s
               svojo ležernostjo, predvsem pa tudi vlada ne napravi tega, niti vlada tega, da bi se
               te relacije bolj uredile, sistematično uredile in nekako pomenile res tisto osnovno
               temeljno vest. Ker kakorkoli bomo gledali, je gospodarska osnova vsaki skupini
               temelj, bodisi to velja pri nas, velja tudi za vse Slovence po svetu.</p>
               <p>Kakorkoli smo kadrovali v preteklosti bodisi z ministrom v prvi slovenski vladi ali
               potem s sekretarji, z uradom, ki to pokriva, moram reči, da gotovo smo to naredili z
               dobrim namenom. Izpadlo pa ni preveč dobro iz preprostega razloga, ker gotovo nekdo,
               ki je minister ali je državni sekretar, ne more obladovati vseh pasov, ki so temeljne
               v življenju naših zamejcev in menim, da je tu ena od glavnih napak. Kakor smo seveda
               bili veseli morda v nekem preblisku nekih navez, kako bomo s tržaško-avstrijskim
               delom trgovali in ustanavljali podjetja in skratka prenašali tja kapital ali kakor
               koli sem in tja, predvsem pa tja kapital in nekako poskušali se izogniti marsikaterim
               kontrolam in pregledom, tako je potem, ko je nastala nova situacija, predvsem pa naša
               nova država, se je vse to sesulo in gotovo v tistem času ni bilo pravega razumevenja.
               V tem primeru velja gotovo določena precejšnja kritika našim direktorjem, ki so
               marsikaterim direktorjem, ki so prej ustanovili in pomagali ustanavljati podjetja,
               potem so pa naenkrat pozabili, da to ni bilo več zanimivo ali pa kakor koli se temu
               že reče, v glavnem obrnili so se proč in iz tega potem ni bilo nič in od tod so
               nastajale krize in seveda stalni obiski predstavnikov Slovencev na vseh mogočih
               uradih in na vseh poslanskih skupinah.</p>
               <p>Vendar, menim da je neki premik pa vendarle bil narejen, narejen je bil v tem, da je
               v tistem takojšnjem času, ko smo imeli svojo državo leta 1990-1991, da je bila izjemo
               razslojena ta slovenska populacija in da si se s komurkoli pogovorjal. Če so prišli
               štirje so bili štirje iz različnih skupin, če jih je bilo okoli 10 jih je bilo 10 iz
               različnih skupin. Se pravi, da so bili skoraj bolj kot smo tukaj v matični deželi
               nekako demokratično razdeljeni, da je vsak predstavljal svoj pas, svojo barvo, svojo
               misel in tako naprej, tako da je bilo težko dobiti neko skupno željo in skupni
               interes. V zadnjem času pa menim, da je ravno žal ta situacija, ki je nastopila,
               gotovo bolj povezala in menim, da je to tudi gotovo en bistveni premik naprej in k
               temu je treba tudi bolj prisluhniti. Menim, da imamo tu sedaj, to smo videli tudi ob
               obisku 20. junija, povsem drugačne sogovornike. Gospodje in gospe, jaz že dolgo
               poznam in sem ugotovil, da so bile čisto druge teme, drugače bolj temeljne in nekako
               bolj zavzete in menim, da bi tu morali tudi nadaljevati.</p>
               <p>Kakor koli že, ko sem omenil, da smo imeli ali pa nismo imeli sreče pri kadrovanjih,
               jaz pozdravljam gospo Mihaelo Logarjevo, menim da se bo zelo trudila. Gotovo pa je
               res, ne samo tisto, kar je v resuliciji povedano, da se ustanovi posebni sklad za to
               sodelovanje in za pospeševanje te gospodarske osnove. Menim, da bi to moralo biti
               tudi v organizacijskem smislu nekako drugače urejeno. Gotovo, da urad ne more segati
               na področje gospodarske dejavnosti ali pa na področje financ in podobno. Vendar
               morali pa bi določeni ljudje tam, bodisi v Ministrstvu za gospodarske dejavnosti ali
               pa katerem koli drugem ministrstvu, ki bi bili pooblaščeni ali pa zadolženi ali pa
               celo precizno imenovani, da to področje obdeljujejo in skupaj s tem uradom primerno
               se odzivajo situaciji, ki je. Vse to, kar smo izvedeli, kar smo že prej vedeli pred
               obiskom, je gotovo nekaj resnice, da je gotovo situacija težka, da pa smo se tudi
               dogovorili, moram povedati, da bi nekako do sredine septembra se pravi, do -
               prihajajo tisti dnevi, ko naj bi tudi oni oblikovali. V tem primeru to velja za
               tržaško goriški del, da bi oblikovali pregled problematike, ki je nastopila, vzroke
               in seveda stanje in na osnovi tega, da bi tudi sami predlagali, kaj mislijo, da bi
               bilo potrebno. Ker brez ene sistematike, brez enega vedenja; veste, mi se bomo lahko
               vsak po svoje pogovarjali z njimi, nekomu bomo dopovedali več, drugemu manj, nekoga
               bolj poznajo, druge manj poznajo itn., in te stvari se bodo ponavljale. Ampak menim,
               da je to tisto temeljno, da se tudi v sistematičnem pristopu, bi rekel njih pozove,
               in da oni povedo, kaj je pregled stanja in njihovi nameni in pričakovanja, ki so in
               kako bi te zadeve potem realizirali. To menim, da je ena od bistvenih stvari, ki bi
               se potem tudi lahko odrazile v samem delovanju vlade; pa tudi, če se je že parlament
               vključil v to področje, potem menim, da bi bilo prav, da smo šli tja, tam seveda
               prebili toliko časa in potem se spet gostobesedno vrnili nazaj domov z nekimi zapisi
               in ta zadeva je seveda šla v predale.</p>
               <p>Menim, da je potrebno, če se tisti, ki smo sodelovali, da moramo tudi nadaljevati to
               delo in to velja seveda tudi za komisijo, ki to področje pokriva, pa tudi za odbor,
               ki pokriva te mednarodne odnose, ker je to tudi podskupina in spada v to področje.</p>
               <p>Menim, da je proračun pokazal zelo trdo sliko. Človek včasih pričakuje ali pa nekako
               si predstavlja, da bi tudi memorandum, ki nekako pomeni najavo ali pa pregled, smer v
               kateri se naj ta država udejanja, usmerja, razvija, hiti naprej, dohiteva in podobno,
               da bi tudi moralo vsebovati te elemente, ki pomenijo povezovanje matične dežele s
               svojimi sodržavljani, ki živijo drugod. To se zmeraj izpusti, kot da je to
               nepomembno. Vendar, če sem rekel prej in smo tudi slišali že od dveh govornikov, da
               je za nas pomembno predvsem to, da so Slovenci, ker smo tudi tukaj Slovenci vseh vrst
               in vseh prepričanj, tako so tudi po svetu. Menim pa, da so predvsem Slovenci, in da
               je to tisto bistveno. Ker, če bomo mi imeli dobre in temeljite stike z njimi,
               sistematične stike z njimi, bo tudi njihova vloga v tisti deželi, ki živijo večja. To
               velja seveda za Italijo, za Avstrijo, za Madžarsko. To velja seveda tudi za druge
               dežele, bolj oddaljene: Združene države Amerike, Kanado, Argentino in še druge,
               številne, kjer so, pa Avstralijo in podobno. Skratka, od tega temeljitega tržnega
               sistematičnega pristopa in teh frekvenc, ki jih bomo ustvarili in pa iz neke
               asistence, ki bo gotovo izhajala iz naše pripravljenosti, da bomo tudi materialno
               pomagali in spodbujali in tako spodbujali, da se da nekaj, potem pa seveda se
               zahteva, da se iz tega nekaj napravi, ne pa, da se stalno samo dozira, potem pa iz
               tega ni nič. Ampak menim, da je ta pristop tisti, ki nam bo zagotovil, da bodo tudi
               države, v katerih so naše manjšine, so naši ljudje, drugače gledale na te ljudi in
               jih seveda, kar so že dosegli, ponekod jih zelo cenijo, drugod pa seveda malo manj.
               Ampak menim, da moramo pa mi napraviti tisto, da se bo ta zgodba drugače odvila. In
               ustanovitev ali pa oblikovanje sklada, ki bi nekako za pospeševanje gospodarskega
               sodelovanja, je eno od temeljnih pristopov. Mi smo razvili in ustanovili toliko
               skladov, da jih ne poznamo. Nikoli pa nismo ali pa nekako nismo prišli do tega, da bi
               ustanovili sklad za to gospodarsko sodelovanje z našimi manjšinami, ki bi ga lahko
               seveda financirali, kot financiramo mnoge druge iz premnogih virov in seveda nad
               katerimi včasih tudi nimamo pregleda, ne glede na to, da so pomembni, da so veliki,
               da ustvarjajo velike potenciale in tudi lahko generirajo premnoge možnosti. Vendar
               menim, da bi že moral memorandum in seveda proračunski paket vsebovati predvsem
               predlog in tudi že dimenzijo oblikovanja tega sklada z vložkom, skratka s tem, da se
               tega zavedamo, da to naredimo in da je ta resolucija že opredmetena v proračunu
               tekočega leta.</p>
               <p>Dalje bi še tudi povedal to, da vsa sedanja mlajša zgodovina, ki je bila, nam je
               bila v poduk, seveda tudi Slovencem. In če sem rekel, da je ta del zgodovine trpek in
               seveda to velja seveda predvsem za to tržaško, goriško področje, to velja tudi za
               določene primere gospodarskih bankrotov v Avstriji, potem menim, da se je tega treba
               lotiti tako, kot sem tudi predlagal; da oni povedo in prikažejo stanje, povedo
               situacijo in na osnovi tega bi se gotovo morala vlada in parlament, pa mislim, da bi
               moral imeti razumevanje in da to razumevanje je že pokazal, da bi se seveda na osnovi
               tega tudi, da bi pristopili in seveda oblikovali možnosti, s katerimi bi pomagali, da
               se ustvari določena materialna osnova in določeno gospodarsko stanje, s katerim bi
               lahko, kot se temu reče, tudi vsi ti strokovnjaki, ki jih ni malo, nam pomagali in
               sodelovali, predvsem tudi, kot se temu reče, pri vključevanju v evropske tokove in pa
               seveda smo na mejah, kjer je romanski, germanski jezik in madžarski jezik, ki lahko
               gotovo veliko pomagajo, da se te prepreke, predvsem pa, da se trgovina s temi
               deželami bistveno poveča. Torej odgovorni smo gotovo mi in menim, da bomo v okviru
               proračunskega paketa našli primeren predlog in primerno obliko sodelovanja vseh
               strank, da bomo to podprli, predlagali seveda ustrezne amandmaje, ki bodo brezpogojno
               dajale pomembnejši poudarek temu in seveda to naj bi bil tudi odgovor na sprejeto
               resolucijo in pa seveda upam tudi, da bo tudi vlada v svojem načrtovanju in svojem
               delovanju našla kakšen trenutek, da se bo bolj posvetila problematiki Slovencev v
               zamejstvu in seveda Slovencem po svetu. Hvala lepa.</p>
            </sp>
            <sp xml:id="SDZ2-Redna-06-1997-09-11.sp39">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Rejc. Besedo dajem gospodu Feriju Horvatu.</p>
            </sp>
            <sp xml:id="SDZ2-Redna-06-1997-09-11.sp40">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik. Spoštovane kolegice in kolegi, predstavniki
               vlade! Želim govoriti predvsem o gospodarskem aspektu sodelovanja z manjšino. Žal se
               moram takoj na začetku pridružiti kritiki, zlasti vlade, pa tudi drugih institucij,
               ki se premalo ukvarjajo z vzpodbujanjem vključevanja manjšine v gospodarsko
               sodelovanje z vsemi tremi sosednjimi državami; Italijo, Avstrijo in Madžarsko. Tako
               kot je morda včasih bilo v preteklosti in v preteklem sistemu preveč vmešavanja
               politike v gospodarsko sodelovanje, tudi z manjšino in sektašenja, pa ne gre prezreti
               dejstva, da je pa tudi bilo dosti pozitivnega. Tudi sam imam dosti izkušenj iz tega;
               še ko sem delal v podjetju in to v podjetju, ki je prav preko manjšinskih firm v
               Italiji in v Avstriji naredilo prve korake v Evropo in na tuja tržišča. In takih
               primerov je bilo dosti. Res, da je danes to lažje, da so drugačne razmere, da je
               drugačen sistem, vendar kljub temu je poleg političnih razlogov še vedno veliko
               gospodarskih razlogov za to, da bi to sodelovanje bolj negovali in ga bolj
               spodbujali. Vendar se žal z njim niti v preteklem mandatu, in zdi se mi, da še vedno,
               ni ukvarjala dovolj niti vlada, niti zbornica, niti druge ustanove. In mislim, da je
               to velika, tudi gospodarska škoda.</p>
               <p>Soglašam s tem, kar je kolega Mozetič rekel in menda še nekdo, da bi že v naših
               strateških dokumentih morala najti mesto manjšina kot dejavnik sodelovanja in
               razvoja. Spomnil bi na to, da smo mi v preteklem mandatu, ko smo obravnavali
               strategijo gospodarskega razvoja Slovenije, dodali prav na predlog Odbora za
               gospodarstvo posebno točko, da je pomembno za dolgoročni razvoj Slovenije, da se
               Slovence po svetu, vključno z manjšinami v sosednjih državah, dosti bolj kot doslej
               vključuje v gospodarsko sodelovanje. Mislim, da bi to morali še bolj potem
               operacionalizirati v strategiji ekonomskih odnosov s tujino - dokument, ki ga bomo še
               tukaj v tem Državnem zboru verjetno obravnavali, in pa tudi v drugih dokumentih.</p>
               <p>Čeprav je poskušal kolega Partljič prijazno braniti predsednika vlade in vlado, kar
               razumem, in človeško, pa tudi po strankarski pripadnosti, vendar ne moremo mimo
               dejstva, da je vlada najbolj odgovorna za izvajanje te politike in resolucije, ki jo
               je ta državni zbor sprejel in koalicija. In če tisti, ki ste se malo več s tem
               ukvarjali ali če podrobneje pogledate, koliko se vlada in posamezna ministrstva s
               spodbujanjem gospodarskega sodelovanja z manjšino ukvarjajo, boste videli, da zelo
               malo ali skoraj nič. Vsaj tukaj nismo tega zaznali, ali pa tudi tako po direktnih
               kontaktih s posameznimi ministrstvi. Jaz s tem nočem podcenjevati vloge Ministrstva
               za zunanje zadeve in državne sekretarke za Slovence po svetu. Vendar če ne bodo
               posamezna, zlasti mislim zdaj na gospodarska ministrstva, vsaka na svojem področju
               glede na možnosti, pristojnosti, sredstva, ki jih imajo, ne bodo svojega dela
               opravili, potem ta državni sekretar in samo Ministrstvo za zunanje zadeve ne morejo
               tukaj na tem področju gospodarskega sodelovanja in vključevanja manjšine v
               gospodarsko sodelovanje narediti čudeža. Tako mislim, da je naloga posameznih
               ministrstev, predvsem ministrstva, ki je matično za gospodarsko sodelovanje s tujino,
               to je MEOR, Ministrstvo za gospodarske dejavnosti oziroma tistega ministrstva, ki bo
               pokrivalo področje malega gospodarstva, turizma - to so dejavnosti, kjer so velike
               možnosti tega sodelovanja, tako na področju trgovine in to velja tudi za druge
               resorje. In pa manjka potem usklajevanje teh aktivnosti znotraj vlade. To je stvar
               dogovora oziroma organiziranosti vlade, ali to opravlja potem ta resor za Slovence po
               svetu v Ministrstvu za zunanje zadeve, tudi ta gospodarski del, ali kdo drug.</p>
               <p>Nove razmere, predvsem status pridružene članice Slovenije pri Evropski uniji daje
               nove možnosti za vključevanje manjšine nasploh in manjšinskih firm v sodelovanje
               možnosti, ki jih doslej, kolikor je znano, kdo se je vključeval v to sodelovanje, te
               možnosti niso bile izkoriščene in to je velika škoda in tam je tudi denar na
               razpolago za to sodelovanje. Mislim predvsem na program PHARE, ker vemo, da potekajo
               že programi nekaj let z Italijo, z Avstrijo, sedaj tudi z Madžarsko in tudi naprej,
               bo Evropska unija, kot vemo dajala sredstva za to in vidimo, da je velika iniacitiva
               pri firmah iz vseh sosednjih držav, žal je premalo te inicijative s strani firm
               Slovencev, kar je razumljivo glede na materialne, kadrovske in druge pogoje in
               razmere tam. Mislim, da bi tukaj bila naša naloga in naša možnost, če hočemo, da se
               manjšina tu bolj vključi, da bi tudi pomagali, da bi prihajali oni s pobudami, s
               programi, projekti in da bi se v to sodelovanje vključevali.</p>
               <p>Poleg Vlade mislim, da predvsem Gospodarska zbornica pa tudi Obrtna zbornica in v
               prihodnje, ko bo Kmetijsko gozdarska zbornica, da bi predvsem zbornice tudi večjo
               vlogo morale odigrati. Ker že v naravi njihovega posla je, da pospešujejo gospodarsko
               sodelovanje, in to tudi ne bi imelo nobenih negativnih političnih konotacij pri
               sosedih. To je pravzaprav v interesu nasploh pospeševanja gospodarskega razvoja in
               čezmejnega sodelovanja s temi državami. Soglašam tudi s tistim, kar je bilo rečeno v
               razpravi, mislim da je kolega Partljič rekel, da tudi mi kot Državni zbor, predvsem
               delovna telesa, mora vsak na svojem področju narediti več, da se ta resolucija, ki
               smo jo sprejeli, uresničuje.</p>
               <p>Končal bi s proračunom. Tudi jaz sem bil zelo presenečen, ko sem videl, da
               pravzaprav ni za te namene, vključevanje manjšine in pospeševanja sodelovanja z
               manjšino, da ni nobenega denarja, ne na gospodarskem področju ne na drugih področjih.
               Celo to, da tisto, kar je bilo v proračunu za preteklo leto, na primer za
               sofinanciranje informiranja Slovencev na Madžarskem in v Avstriji, da je celo tisto
               izpadlo in sedaj piše nič. Ne morem verjeti ali razumeti, da bi bilo to slučajno, da
               se je to zgodilo, da je to izpadlo. Gotovo gre za eklatanten primer podcenjevanja ali
               zanemarjenja te aktivnosti pri Vladi in seveda sedaj je priložnost, da Vlada to
               napako popravi, da pride z dopolnilnim predlogom, tako za te namene, kot za
               gospodarske namene vsaj z nekimi minimalnimi sredstvi. Kot lahko razberemo iz te
               razprave, to v glavnem vsi podpiramo, ne glede na pozicijo, opozicijo. Seveda pa je
               predvsem naloga Vlade in pa koalicije, da s takimi predlogi pride. Če ne, bomo pa
               seveda opozicijski poslanci prišli s takimi predlogi. Vendar, prav skozi to se bo pri
               proračunu za letošnje leto in prihodnje leto pokazalo, koliko resno mislimo, ko
               govorimo o tem, da bi bilo treba uresničevati resolucijo, ki jo je Državni zbor
               sprejel. Hvala lepa.</p>
            </sp>
            <sp xml:id="SDZ2-Redna-06-1997-09-11.sp41">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Besedo dajem gospodu Ivanu Božiču.</p>
            </sp>
            <sp xml:id="SDZ2-Redna-06-1997-09-11.sp42">

               <speaker>IVAN BOŽIČ:</speaker>

               <p>Hvala lepa gospod podpredsednik. Kolegice in kolegi! Saj nas je malo, ampak vseeno
               mislim, da smo tisti, ki bi radi kaj dobrega prinesli našim rojakom, ki živijo izven
               meje. Moram pa reči, da danes bi morali pravzaprav govoriti o vseh Slovencih v
               Italiji, ti so meni najbližji, ker sem blizu italijanske meje doma. O Slovencih v
               Avstriji, Slovencih na Madžarskem, pa tudi nič nismo rekli, o Slovencih na Hrvaškem,
               zgleda, da smo pozabili. No, rekel sem, da sem najbližje Italiji in najbolj poznam
               pravzaprav razmere v Benečiji, v Reziji. Mi se pogosto srečujemo, moram reči pogosto;
               namreč, vse občinske praznike na italijanski strani ali na naši obiskujejo tudi
               župani sosednjih občin z obeh strani meje. Torej, pri tem, si upam reči, da še kar
               dobro sodelujemo. Veliko sodelujemo tudi na "Dnevu emigranta"; prvo nedeljo v
               januarju se vsako leto zberejo Benečani v Čedadu iz vsega sveta in se pogovarjajo,
               kako živijo in kako bi poskušali urediti zadeve doma, pa tudi z matično domovino.
               Prav tako je na drugi strani zelo znano Društvo Ivan Trinko (lani je delovalo že 40.
               leto) in na teh proslavah so pogosto z naše strani največkrat samo obljube - neke
               pomoči ni. Večja pomoč je z obeh strani meje z obiski pevskih zborov, Benečani pojejo
               pri nas in naši pevski zbori pojejo v gornjem Posočju, v Benečiji in Reziji. Res je,
               da so ti stroški za nas še nekako sprejemljivi, Benečani pa težje pridejo k nam
               oziroma Rože Majeve, ker za njih so stroški za ta društva, ki se sama financirajo,
               ponavadi visoki. Prav tako se srečujemo za 1. november, ko polagamo vence za padle
               vojake prve in druge svetovne vojne. In zopet so ponavadi ena in ista vprašanja: kako
               bo kaj s pomočjo matične domovine do teh ljudi, ki živijo v zamejstvu. Ne smem
               pozabiti tudi na vrtec in osnovno šolo v Špetru Slovenov, kjer so vozili iz Benečije
               vse otroke v to slovensko šolo, v ta vrtec, a lani nekaj mesecev niso vzgojiteljice
               imele plače, ker smo mi izostali z našo pomočjo.</p>
               <p>Prav tako bi se ne strinjal s trditvami, da banka ni pomembna zadeva. Včeraj smo
               poslušali guvernerja, kako navdušeno je govoril o trdnem tolarju in o pomembnosti
               slovenske banke. Enako je tudi na drugi strani; kadar izgubiš banko, potem opeša tudi
               gospodarstvo, ker mora opešati. In v Benečiji so slovenska podjetja, ki smo jih pred
               20-imi leti zgradili, zaradi tega prišla v italijanske roke za malo denarja.</p>
               <p>Drugo, kar bi rad še poudaril, posebej bi rad rekel to, da me je malo gospod kolega
               Feri Horvat prehitel - PHARE programi na meji z Italijo so znani že štiri leta. Kje
               so resorna ministrstva, da se niso izpeljali?</p>
               <p>Potem bi posebej rekel še nekaj. Jutri bomo v tej dvorani imeli slavnostno sejo v
               počastitev 50-letnice priključitve Primorske k matični domovini Sloveniji. Na
               Tržaškem, v Trstu, na Krasu, v Gorici, Goriškem in v Benečiji tega ni bilo, in ko se
               bomo v nedeljo srečali v Novi Gorici, bomo spet imeli grenak priokus, kljub temu, da
               danes obravnavamo to problematiko naših slabih odnosov s Slovenci v zamejstvu. Ampak,
               ne vem, kaj in v resnici lahko rečemo. Zelo malo. Dobro voljo pokažemo z vsemi
               obiski, ampak več ne gre.</p>
               <p>Potem bi pa posebej rekel še takole. Podpiram vse sklepe, ki so bili danes vloženi
               in nam prikazani. Skrbi me pa nekaj. Zahtevamo, da se izpolnjuje resolucija in pa
               tudi, da se napiše zakon o financiranju manjšin. To zahtevamo od vlade. Jaz sem letos
               postavil že nekaj poslanskih vprašanj, na nobeno še nisem dobil odgovora. Ali ne bo
               tudi na te zahteve tako? Hvala lepa.</p>
            </sp>
            <sp xml:id="SDZ2-Redna-06-1997-09-11.sp43">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo ima gospod Demšar. Razprava je omejena na 5 minut in se tega
               držimo.</p>
            </sp>
            <sp xml:id="SDZ2-Redna-06-1997-09-11.sp44">

               <speaker>VINCENCIJ DEMŠAR:</speaker>

               <p>Hvala za besedo in pa lep pozdrav v tej novi sezoni! Bal sem se, da ne bo nihče
               omenil Slovencev na Hrvaškem. Namreč to je nekako tema, ko se nekje bojimo odpreti ta
               vprašanja. Zdaj ne vem, ali kdo meni, da pač ti Slovenci še nekako živijo v neki
               skupni domovini, ki je bila prejšnja. Namreč s tem, ko je nastala naša država, smo
               ponovno izgubili en del, res majhen del, ampak na raznih koncih proti Hrvatom in del
               našega matičnega ozemlja in uradno govorimo o Slovencih. Za to še vemo, v Italiji,
               potem še vemo za Slovence na Koroškem, za Slovence na Štajerskem skorajda ne vemo več
               in potem še vemo nekaj malega o Slovencih na Madžarskem. Torej moj predlog je, naj bi
               Ministrstvo za zunanje zadeve naredilo seznam, pač tak kot bi bil, ne glede na to,
               ali se bodo naši sosedje s tem strinjali ali ne, kolikšen del in koliko Slovencev
               živi na Hrvaškem, ki tam živijo avtohtono. Drugo je vprašanje recimo raznih
               Slovencev, ali v Splitu, kot poznamo, imajo svoje društvo, v Zagrebu itn. Torej želel
               bi, da do tega pride in da se tudi to vključi v pogovore z našimi južnimi sosedi.</p>
               <p>Drug predlog, ki ga pa imam, pa je, naj Ministrstvo za šolstvo poskrbi, da bo prišlo
               v osnovnošolske učbenike, da bodo vsi naši šoloobvezni otroci - tam v 7., 8. razredu
               pa že toliko poznajo geografijo, da bodo vsi vedeli, kje so naše nacionalne meje.
               Torej, jaz ne bi hotel nikogar podcenjevati, jaz bom samo povedal, da sem imel
               prakso, da sem kot standardno vprašanje imel v srednji šoli o naših nacionalnih
               mejah. Vam povem, da žal se je velikokrat zgodilo, da tam pri Italijanih so še nekaj
               vedeli, ko smo pa prišli na koroško stran, ali je Šmohor še, kje so Djekše itn., tega
               pa niso več vedeli. Zato je moj predlog; tukaj ste eni govorili o gospodarskem
               sodelovanju, drugi o konkretni pomoči raznim institucijam, moj predlog pa je, naj
               Ministrstvo za šolstvo za to poskrbi, da bomo vsaj Slovenci vedeli, kje živijo tudi
               naši rojaki kot sestavni del naše narodne skupnosti. Predvsem je to pomembno, ker še
               vidim, žal se to še dogaja, da se organizirajo avtobusi za nakupe, žal je to tako
               tudi še sedaj, v Celovec, v Beljak hodijo po nakupih. In tam bi lahko mi, če bi naši
               ljudje to vedeli - žal ne vedo, ker jih ni nihče o tem podučil v šoli - bi lahko
               govorili slovensko in s tem veliko čisto konkretno pripomogli k temu.</p>
               <p>Čas se mi bo res hitro iztekel; omenil še bi svojega profesorja gospoda
               Grafenauerja, akademika, ki je pred slabimi 30-imi leti, ko smo bili študentje na
               Koroškem in so tam vsi nekako zavzeto govorili, kako moramo to narodno skupnost
               podpirati, z neko resignacijo rekel: "To se bo zmeraj bolj krčilo in meje bodo prišle
               na Karavanke". On kot Korošec, kot rojak, kot zgodovinar za nacionalno zgodovino je
               to povedal. Žal to doživljam; imam pač, vsi imamo razne izkušnje, tam imam nečake. Ko
               sem hodil tja pred 30-imi leti, so se otroci podili po vasi in vsi so govorili
               slovensko. Danes ne slišim več otrok po tej vasi, govorim o Šmihelu pri Pliberku, ne
               govorijo več slovensko. To pomeni, v mojem času se pač že je, nisem še toliko časa na
               svetu, ampak vendar v mojem času se je to zgodilo in se bojim, da se bo res zgodilo
               to, kot je gospod Grafenauer takrat rekel. Zato mislim, da bi se vsaj ta dva
               predloga, ki sta čisto konkretna, dala vključiti v te naše sklepe. Hvala lepa.</p>
            </sp>
            <sp xml:id="SDZ2-Redna-06-1997-09-11.sp45">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Besedo dajem gospodu Borisu Soviču.</p>
            </sp>
            <sp xml:id="SDZ2-Redna-06-1997-09-11.sp46">

               <speaker>BORIS SOVIČ:</speaker>

               <p>Cenjene dame, spoštovani! Rad bi opozoril na vprašanje, ki se mi zdi pri tematiki,
               ki jo danes obravnavamo, zelo pomembno. Gre za vprašanje, ki ne sega toliko v
               preteklost, ampak bolj v prihodnost. Mislim, da bi morali biti zelo pozorni na to, da
               naše približevanje Evropski zvezi ne bi imelo negativnega vpliva na naš odnos do
               zamejcev. Mi vsi vemo, da slej kot prej bo tudi za Slovenijo začel veljati
               Schengenski sporazum. Bodisi na način, ki si ga v tem trenutku seveda nihče ne želi,
               da bi zaostril režim na naših severnih oziroma zahodnih mejah, bodisi na način, ki je
               ena od opcij, ki mogoče niti ni tako neizbežna, da bo zaostril režim seveda na naši
               južni meji. V vsakem primeru bo to spremenilo razmere, v katerih sedaj lahko naši,
               torej lahko Slovenci v drugih državah komunicirajo s svojo matično državo. Jaz
               mislim, da bi v tem trenutku morali zelo jasno, pri vseh rešitvah, ki bodo tu
               nastajale, upoštevati tudi ta vidik. In drugo vprašanje, ki se mi zdi pomembno - in
               obisk, ki smo ga imeli v Italiji, je to pokazal - da je seveda sedaj pomemben del
               gospodarstva, ki je v rokah slovenske manjšine, bil pravzaprav na nek način odvisen
               od sodelovanja z matično deželo, povezan pa seveda z dejstvom, da je Italija že v
               Evropski zvezi, Slovenija pa še ne. Pridruženo članstvo in kasneje seveda tudi redno
               članstvo bo tudi tukaj spremenilo stvari in vsaj za en del gospodarstva, ki ga imajo
               zamejci, bo to pomenilo spremembo na slabše. Jaz mislim, da je tudi zato potrebno pri
               vseh aktivnostih, ki jih imamo na področju našega približevanja v Evropsko zvezo,
               upoštevati tudi to dimenzijo in se seveda že sedaj dovolj hitro in dovolj zgodaj
               začeti pripravljati na to, da bi potem te spremembe ne bile takšne, da bi dramatično
               poslabšale položaj naše manjšine.</p>
               <p>Kar se tiče samega proračuna, jaz mislim, da je tudi kolega Feri Horvat na to že
               opozoril, zelo pohvalno, da je danes tukaj med nami tako velik konsenz okoli te
               problematike, pa tudi okoli spoznanja, da je potrebno v proračunu zagotoviti ustrezna
               sredstva. Vendar, cenjene dame in spoštovani kolegi, mislim da se moramo zavedati
               dejstva, da odgovornosti so pa le različne. Koalicijski partnerji imajo na tem
               področju drugačno odgovornost in možnost, kot jo imamo mi. Jaz samo upam, da se bo to
               odražalo takrat, ko bomo pripravljali amandmaje k proračunu, takrat ne bo
               funkcionirala kooalicija kot glasovalni stroj, ki bo preprosto pozabila na to, kar je
               nekaj dni pred tem bila, kar so poslanci te koalicije nekaj dni pred tem rekli, ko je
               bila obravnava te točke dnevnega reda. Jaz razumem, da bo ta naš današnji konsenz
               vplival tudi na to, da bodo amandmaji, ki bodo usmerjeni v to, da se zagotovijo
               ustrezna sredstva, seveda podprti. Hvala lepa.</p>
            </sp>
            <sp xml:id="SDZ2-Redna-06-1997-09-11.sp47">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo dajem gospodu Juriju.</p>
            </sp>
            <sp xml:id="SDZ2-Redna-06-1997-09-11.sp48">

               <speaker>AURELIO JURI:</speaker>

               <p>Hvala. Kolegi, jaz bom tudi zelo kratek. Bi najprej podprl seveda predložene sklepe
               in tudi predlog dodatnega sklepa kolega Mozetiča.</p>
               <p>Bi pa še dodal naslednje. Nedvomno današnja razprava kaže na nek odnos države do
               manjšin, ki ni ustrezen. Sami podatki, o čemer je govoril kolega Hvalica, v proračunu
               kažejo, da opuščamo tisto, kar je bilo v preteklih letih za našo družbo vzorno. Ne
               pozabimo, da sredi 80-ih let je 0,40% proračunske torte Slovenija namenjala slovenski
               manjšini v zamejstvu, danes, v zadnjih letih ne presegamo 0,24%, pa še to, indeks
               kaže, da bomo znižali. Enako velja, ko bomo prišli na temo proračuna, za postavko
               financiranja narodnih skupnosti pri nas v Sloveniji, italijansko in madžarsko. In
               seveda to ni dobro. Ni dobro, ker kaže, da so naše manjšine izven naših meja in
               znotraj naših meja čedalje bolj nek nebodigatreba, namesto da bi bile tiste, na
               katerih seveda iz naslova prioritet preteklosti bomo mi gradili nadaljnji "image"
               razvite družbe, ki bo skrbela bodisi za svoje kulturne interprete izven meja bodisi
               za plurikulturnost in obogateno družbo znotraj lastnih meja. Ukrepi so tukaj, poleg
               teh sklepov, enostavni. Korigirati bo treba ta podatek v državnem proračunu in bo
               treba čimprej ustanoviti tisto posvetovalno telo znotraj vlade, znotraj urada, ki bo
               prispevalo k oblikovanju ustreznih kriterijev za to, da bodo vse komponente slovenske
               manjšine ustrezno financirane. Če tega ne bomo v najkrajšem času storili, seveda vse
               nadaljnje razprave - morda čez leto dni se bomo ponovno tu našli - bodo samo
               ugotavljale, da nismo naredili ničesar, žal, da ta problem ni v naših prioritetah,
               kar je vsekakor slabo. Hvala.</p>
            </sp>
            <sp xml:id="SDZ2-Redna-06-1997-09-11.sp49">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Izčrpali smo prijavljene razpravljalce. Dr. Možgan še želi, prosim.</p>
            </sp>
            <sp xml:id="SDZ2-Redna-06-1997-09-11.sp50">

               <speaker>JOŽE MOŽGAN:</speaker>

               <p>Hvala lepa, gospod podpredsednik, za besedo. Jaz bi predvsem opozoril na praktičnost
               ukrepov, ki jih moramo sprejeti. Veste, s tem, ko je parlament sprejel resolucijo, je
               sprejel pač nek neobvezujoč dokument, ki je lahko uresničen ali pa tudi ni uresničen.
               Jaz mislim, da bi se morali pri sklepih danes tudi obvezati, da sprejme vlada in
               parlament, kaj jaz vem, zakon o financiranju, kot je gospod Božič čisto konkretno
               predlagal, in ostale podzakonske akte, da bi lahko naša gospa Mihaela dobro delala.
               Drugače je pa vse skupaj samo odvisno od nekega vplivnega močnega priganjača, ki bo
               omogočil tako ali drugačno uresničevanje resolucije, ki smo jo sprejeli. Ker naš cilj
               je, da preprečimo asimilacijo in omogočimo preživetje manjšin; in tega cilja, jaz
               mislim, da samo z ohranjanjem jezika, s povezovanjem na kulturnem področju, šolskem
               področju, raziskovalnem področju, gospodarskem, ki je sicer res zelo pomembno, ne
               bomo dosegli. V političnem smislu pa vemo, kako je; takoj, ko damo nek konkreten
               predlog ali pa samo izrazimo željo - ko sva z gospodom Podobnikom bila v Celovcu
               takrat v parlamentarni delegaciji, pa smo rekli, da bi imeli vsaj enega Slovenca v
               Deželnem svetu, pa so takoj skočili v zrak in so rekli, vi ste vmešavate v naše
               notranje zadeve Avstrije. In podobno je tudi drugje. Tako, da politično se pač bojimo
               izpostaviti. Ne vidim pa tudi nobene prave trdne želje, da bi mi tem manjšinam
               konkretno pomagali, ker resolucija v resnici ni dosti in bi morali sprejeti tudi
               sklep, da morajo tej resoluciji slediti ustrezni, obvezujoči zakonski ali pa
               podzakonski akti. Hvala lepa.</p>
            </sp>
            <sp xml:id="SDZ2-Redna-06-1997-09-11.sp51">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Možgan. Želi še kdo besedo? (Nihče.) Zaključujem splošno razpravo.
               Dobili smo predloge matičnega delovnega telesa, predloge sklepov. Dobili smo tudi
               sedaj na mizo dodatne sklepe, spreminjevalne in dopolnjevalne sklepe, o katerih bomo
               najprej odločali. In sicer, dali so jih Samo Bevk, poslanska skupina Združene liste,
               Miroslav Mozetič, SKD, trije poslanci: Jelko Kacin, Roberto Battelli in Davorin
               Terčon, in pa Vincencij Demšar. Predlagam, da najprej odločamo o teh dopolnjevalnih
               in spreminjevalnih predlogih.</p>
               <p>Dopolnjevalni predlog k 4. točki. Ga preberem? Državni zbor poziva vlado, da pospeši
               priprave in dejavnosti za aktiviranje mednarodnega projekta televizije manjšin, kot
               to predvideva evropski sporazum o etnični radioteleviziji in kot so zahtevali v
               skupni izjavi predstavniki italijanske narodnostne skupnosti in slovenske narodnostne
               skupnosti v Italiji. Želi kdo o tem razpravljati? Gospod Hvalica.</p>
            </sp>
            <sp xml:id="SDZ2-Redna-06-1997-09-11.sp52">

               <speaker>IVO HVALICA:</speaker>

               <p>Hvala lepa. Spoštovani! Seveda bom glasoval, in tudi naša poslanska skupina, za vse
               te predlagane sklepe. Navsezadnje verjamem, ne glede na to, kako so artikularni, v
               benevolentnost in tudi v koristnost česarkoli, kar lahko pripomore k temu, da se naš
               odnos do tega spremeni. Kot sem pa prej uvodoma tudi sam predlagal, da se spremeni
               indeks, ker to je pa glavna zadeva. Tega ne morem sedaj, jasno, storiti, bi vas pa
               rad spomnil, da bom to naredil nepreklicno ob vlaganju amandmajev k letošnjemu
               proračunu, in takrat se bo izkazalo, kako in za kaj smo. Še nekaj bi rekel, ker sem
               že pri besedi. Resolucija ni neobvezujoča. Je obvezujoč dokument, ki ga je sprejel ta
               Državni zbor. Hvala lepa.</p>
            </sp>
            <sp xml:id="SDZ2-Redna-06-1997-09-11.sp53">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Hvalica. Še kdo o tem predlogu, o dopolnjevalnem sklepu? (Nihče.)
               Potem predlagam, da o njem odločamo. Ugotovimo sklepčnost! (52 prisotnih.)</p>
               <p>Kdo je za? (51 poslancev.) Je kdo proti? (Nihče.)</p>
               <p>Ugotavljam, da je ta sklep k 4. točki sprejet. Prehajamo na odločanje o predlogu
               sklepa gospoda Mozetiča. Imate ga na mizi, da ga ne berem. Želi kdo besedo? (Ne.)
               Prehajamo na glasovanje. Ugotavljamo sklepčnost! (50 prisotnih.)</p>
               <p>Kdo je za? (49 poslancev.) Je kdo proti? (Nihče.)</p>
               <p>Ugotavljam, da je sklep sprejet.</p>
               <p>Imamo dva sklepa poslanske skupine Združene liste s prvopodpisanim gospodom Samom
               Bevkom. Dajem v razpravo predloga sklepov. Želi kdo besedo? (Ne.) Prehajamo na
               glasovanje. Ugotavljamo sklepčnost! Glasujemo o obeh! (50 prisotnih.)</p>
               <p>Kdo je za? (51 poslancev.) Je kdo proti? (Nihče.)</p>
               <p>Ugotavljam, da sta sklepa sprejeta.</p>
               <p>Ker nimate na mizi predlogov sklepov, dodatnih sklepov gospoda Vincencija Demšarja,
               dovolite, da preberem njegov predlog.</p>
               <p>Prvo. Ministrstvo za zunanje zadeve naj za Državni zbor in sploh slovensko javnost
               pripravi seznam krajev, kjer žive Slovenci kot narodna manjšina na Hrvaškem. To
               stanje naj predstavi tudi s številom Slovencev in njihovimi pravicami ter povezavami
               z matično Slovenijo.</p>
               <p>Drugič. Ministrstvo za šolstvo in šport naj v osnovnošolske programe vključi tudi
               posredovanje vedenja o nacionalinih meja Slovencev izven matične domovine.</p>
               <p>Želi kdo o tem razpravljati? (Ne.) Prehajamo na glasovanje o teh dveh predlogih!
               Ugotavljamo sklepčnost! Ali lahko o obeh skupaj glasujemo? (Lahko.) Hvala.
               Ugotavljamo sklepčnost! (51 prisotnih.)</p>
               <p>Kdo je za? (42 poslancev.) Je kdo proti? (Nihče.)</p>
               <p>Ugotavljam, da sta sklepa sprejeta.</p>
               <p>Prehajamo na odločanje o osnovnih sklepih, ki smo jih dobili kot material.
               Predlagam, da o njih razpravljamo in glasujemo v celoti. Želi kdo razpravljati?
               (Nihče.) Potem predlagam, da odločamo o vseh teh sklepih skupaj. Ugotavljamo
               sklepčnost! (54 prisotnih.)</p>
               <p>Kdo je za predlagane sklepe v celoti? (52 poslancev.) Je kdo proti? (Nihče.)</p>
               <p>Ugotavljam, da smo tudi te sklepe sprejeli.</p>
               <p>S tem zaključujemo to točko dnevnega reda.</p>
               <p>Prehajamo na <title>28. TOČKO DNEVNEGA REDA - PRVA OBRAVNAVA PREDLOGA NACIONALNEGA
                  STANOVANJSKEGA PROGRAMA</title> . Predlog nacionalnega programa je v obravnavo zboru
               predložila Vlada Republike Slovenije. Želi predstavnik Vlade besedo? (Ne želi.)
               Predlog programa je obravnaval Odbor za infrastrukturo in okolje kot matično delovno
               telo. Prosim poročevalca, da predstavi mnenje odbora o predlogu programa.</p>
               <p>Gospod Jakob Presečnik, predsednik Odbora za infrastrukturo in okolje.</p>
            </sp>
            <sp xml:id="SDZ2-Redna-06-1997-09-11.sp54">

               <speaker>JAKOB PRESEČNIK:</speaker>

               <p>Predsedujoči, hvala za besedo. Kolegice in kolegi! Odbor za infrastrukturo in okolje
               je na 9. seji 17. junija letošnjega leta obravnaval predlog nacionalnega
               stanovanjskega programa, ki ga je poslala Državnemu zboru v prvo obravnavo Vlada
               Republike Slovenije že v avgustu leta 1995.</p>
               <p>Odbor je bil seznanjen s sklepi Odbora za infrastrukturo in okolje prejšnjega
               sklica, sprejetimi na 78. seji dne 9.1.1996 ob prvi obravnavi predloženega
               nacionalnega stanovanjskega programa, ter z mnenjem Državnega sveta Republike
               Slovenije, ki ga je dal Državnemu zboru Republike Slovenije na podlagi sklepa,
               sprejetega na seji v novembru 1995. Seznanjen je bil tudi z mnenjem Sekretariata
               Državnega zbora za zakonodajo in pravne zadeve, ki ga je dal v januarju 1996.
               Sekretariat ugotavlja, da drugi del gradiva, ki po naslovu dejansko predstavlja
               nacionalni stanovanjski program sam, ne odraža vseh elementov, ki so za nacionalni
               stanovanjski program določeni v 77. členu stanovanjskega zakona, ter je dejansko
               omejen le na nekatera splošna izhodišča, umeščena v podpoglavje z neustreznim
               naslovom "Predlogi sklepov in priporočil nacionalnega stanovanjskega programa". Odbor
               je bil seznanjen še z mnenjem Komisije za peticije prejšnjega sklica Državnega zbora,
               stališči in zaključki posveta o stanovanjski oskrbi v Republiki Sloveniji, ki je bil
               v Portorožu novembra 1996, s stališči in pripombami Zveze društev za cerebralno
               paralizo in s peticijo Sveta akademske mladine štajerske regije. V razpravi na seji
               odbora je nekaj članov odbora glede na vse opozorjene pomanjkljivosti predloženega
               nacionalnega stanovanjskega programa izrazilo mnenje, da naj bi odbor predlagal
               Državnemu zboru Republike Slovenije, da predloženo gradivo zavrne in naloži
               predlagatelju, da pripravi novo besedilo programa, ob upoštevanju predlogov in
               pripomb iz dosedanjih razprav.</p>
               <p>Poleg tega je bilo opozorjeno tudi na časovno odmaknjenost pripravljenega gradiva,
               zaradi česar bi bilo potrebno nekatere ugotovitve in podatke ponovno preveriti, kot
               tudi obdobje, za katero se sprejema ta program. Vendar pa je končno prevladalo
               mnenje, da je zaradi nujnosti čimprejšnjega sprejetja nacionalnega programa, kar je
               razvidno iz vseh dosedanjih razprav in sprejetih sklepov, povezanih s stanovanjsko
               problematiko, primerneje predlagati Državnemu zboru, da opravi prvo obravnavo
               predloga nacionalnega stanovanjskega programa na podlagi predloženega besedila.</p>
               <p>V razpravi so člani odbora opozorili tudi, da obstoječi sistem financiranja občinam
               ne zagotavlja, da bi lahko uresničevale vse naloge, ki jim jih nalaga stanovanjski
               zakon, pri čemer je zlasti pereče zagotavljanje socialnih stanovanj, za katere je
               veliko prosilcev in upravičencev. Zato bi bilo potrebno sprejeti dogovor o sistemskem
               pridobivanju teh sredstev. Občinam so ostala v lasti le stanovanja slabše kvalitete z
               nizkimi najemninami. Stanovanja se pretežno nahajajo v večjih mestih in občinskih
               centrih.</p>
               <p>Dana je bila pripomba, da v predloženem programu ni predvidenih ukrepov za
               pospešitev gradnje najemnih neprofitnih stanovanj. Izraženo je bilo mnenje, da naj bi
               bilo ustanavljanje neprofitnih stanovanjskih organizacij v izključni pristojnosti
               občin, saj bi bilo tako občinam omogočeno neposrednejše odločanje in prispevanje h
               gradnji in bi tako zgrajena stanovanja ostala tudi v njihovi lasti. Ne bi pa smeli
               onemogočiti zasebne iniciative za izgradnjo najemnih neprofitnih stanovanj.Glede na
               to, da naj bi občine za gradnjo neprofitnih stanovanj zagotovile tudi komunalno
               opremljeno zemljišče, je bila dana pripomba, da dejansko občina prispeva 50% sredstev
               za gradnjo namesto navedenih 40%. Člani odbora so menili, da bi moral Stanovanjski
               sklad Republike Slovenije ostati v taki vlogi, kot je bil ustanovljen. Poleg njega pa
               naj se razmisli o ustanovitvi mreže ustrezne oblike stanovanjskega hranilništva v
               vseh večjih mestih Slovenije.</p>
               <p>V predloženem programu so člani pogrešali prikaz zasedenosti obstoječih stanovanj na
               različnih območjih, v urbanih centrih, na podeželju, na demografsko ogroženih
               območjih in tako naprej.</p>
               <p>Predlagano je še bilo, da naj bi se pri gradnji neprofitnih in socialnih stanovanj
               proučila možnost oprostitve plačila odškodnine za spremembo namembnosti kmetijskega
               zemljišča. Za gradnjo teh stanovanj naj bi se določili tudi ustrezni standardi.</p>
               <p>Ob upoštevanju razprave na seji odbora ter predlogov, stališč in mnenj organov in
               organizacij, s katerimi je bil odbor seznanjen, Odbor za infrastrukturo in okolje
               predlaga Državnemu zboru, da sprejme naslednja sklepa:</p>
               <p>1. Predlog nacionalnega stanovanjskega programa, prva obravnava, je primerna podlaga
               za pripravo predloga programa za drugo obravnavo.</p>
               <p>2. Predlagatelj naj pripravi predlog nacionalnega stanovanjskega programa za drugo
               obravnavo ob upoštevanju naslednjih stališč:</p>
               <p>1. Jasno je treba razmejiti pristojnosti države in pristojnosti občine.</p>
               <p>2. Ob upoštevanju regionalne politike in varstva okolja naj diferencirano načrtuje
               razreševanje stanovanjske problematike v regionalnih središčih, na ekonomsko razvojno
               šibkih območjih, na ekonomsko in socialno nestabilnih območjih s staro industrijsko
               strukturo in na demografsko ogroženih obmejnih območjih.</p>
               <p>3. Izgradnjo socialnih stanovanj naj planira na osnovi predhodne vsestranske
               študije, ki mora vključevati tudi regionalni, demografski in po potrebi še
               migracijski vidik.</p>
               <p>4. Določi naj pogoje spodbujanja in pridobivanja stanovanj na demografsko ogroženih
               območjih, ki naj bodo zaradi pomembnosti prikazani v samostojni točki.</p>
               <p>5. Z ustreznimi ukrepi naj pospeši izgradnjo stanovanj za mlade družine.</p>
               <p>6. Pri prenovi stanovanj in novih gradenj naj upošteva tudi posebne bivalne potrebe
               invalidov in družin z invalidnim članom po posameznih območjih in mestnih
               središčih.</p>
               <p>7. Skladno s 77. členom stanovanjskega zakona naj določi kriterije za določanje
               obsega reševanja stanovanjskih vprašanj z različnimi oblikami spodbud in pomoči po
               posameznih skupinah koristnikov sredstev ter obseg sredstev za razreševanje
               stanovanjskih vprašanj, med drugim tudi invalidov v neprofitnem stanovanjskem
               sektorju; zagotovi naj financiranje stanovanjskih skupin oziroma centrov za
               samostojno življenje invalidov.</p>
               <p>8. Predvidi naj ukrepe za razreševanje stanovanjske problematike znanstvenikov
               oziroma mladih strokovnjakov v neprofitnem stanovanjskem sektorju.</p>
               <p>9. Zagotoviti je potrebno sredstva prvenstveno za kreditiranje izgradnje neprofitnih
               in socialnih najemnih stanovanj ter opredeliti roke za izgradnjo le-teh.</p>
               <p>10. Jasneje naj opredeli višino in kriterije za določanje neprofitnih najemnin ter
               kriterije za subvencioniranje neprofitnih najemnin.</p>
               <p>11. Opredeli naj merila za dodeljevanje sredstev občinam iz državnega proračuna.</p>
               <p>12. Prouči naj možnost, da se z ustrezno zakonodajo opredelijo posebne stanovanjske
               potrebe v sodelovanju med državo in občino, na območju katere so take potrebe
               izkazane.</p>
               <p>13. Vzpostaviti je potrebno tak sistem stimulativnega obdavčevanja stanovanjskih
               prostorov in vlaganj v stanovanjsko gradnjo in prenovo, ki bo prispeval k ponudbi
               odvečnih in premalo zasedenih stanovanj, racionalnejšo izrabo obstoječega
               stanovanjskega fonda z davčnimi in drugimi ukrepi.</p>
               <p>14. Posvetiti je treba večjo pozornost problematiki upravljanja in vzdrževanja
               solastniških deležev na skupnih prostorih, v večstanovanjskih hišah, predvsem
               povezovanja etažnih lastnikov in sistemov gospodarjenja s temi prostori.</p>
               <p>15. Jasno naj opredeli tisti del potrebnih finančnih sredstev za realizacijo
               programa, ki naj bi se zagotavljal v državnem proračunu.</p>
               <p>16. Prouči naj možnost oprostitve plačila odškodnine za spremembo namembnosti
               kmetijskega zemljišča za gradnjo neprofitnih in socialnih stanovanj.</p>
               <p>17. Upošteva naj mnenje Sekretariata Državnega zbora za zakonodajo in pravne zadeve.
               Hvala lepa.</p>
            </sp>
            <sp xml:id="SDZ2-Redna-06-1997-09-11.sp55">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod predsednik. Besedo dajem gospodu ministru, doktorju Gantarju.</p>
            </sp>
            <sp xml:id="SDZ2-Redna-06-1997-09-11.sp56">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovane poslanke in poslanci! Najprej bi
               izrazil zadovoljstvo, da je končno prišel nacionalni stanovanjski program v obravnavo
               v Državni zbor in da se bodo na tem področju stvari vendarle premaknile. V času, ko
               smo ta nacionalni stanovanjski program predložili, to je približno 2 leti nazaj, pa
               do danes, se je marsikaj spremenilo, marsikaj dogodilo, marsikatere nove izkušnje smo
               pridobili pri reševanju stanovanjske problematike in koncipiranju stanovanjske
               politike. Konec koncev se marsikaj tega, kar je v stanovanjskem programu zapisano, pa
               ne sodi v pristojnost vlade, na takšen ali drugačen način že uresničuje. Kljub vsemu
               pa seveda je potrebno ta nacionalni stanovanjski program čimprej sprejeti, seveda
               kvalitetnega, in seveda omogočiti državi, lokalnim skupnostim in drugim akterjem na
               področju stanovanjske graditve in povpraševanja in ponudbe, da pravzaprav dosežemo
               cilje, ki smo si jih zastavili. Temeljno načelo tega stanovanjskega programa in
               stanovanjske politike v Sloveniji je, da se uveljavlja načelo omogočanja, tako
               imenovani "enabling", načelo omogočanja, torej vzpostavljanje razmer, v katerih je
               različnim posameznikom, posameznicam, družinam v različnih pogojih, v socialnih
               pogojih, v katerih živijo, omogočen dostop do primernega stanovanja. To načelo se
               krepko razlikuje od prejšnjih načel, ki so bila deklarativno uveljavljena in so
               temeljila na načelu zagotavljanja stanovanj, ki pa seveda nikoli ni bilo realizirano,
               sicer ne bi imeli stanovanjske stiske vseskozi. To načelo je seveda novo načelo v
               skladu tudi z dokumenti mednarodne skupnosti Habitat A1 in Habitat A2.</p>
               <p>Nacionalni stanovanjski program in nacionalna stanovanjska politika mora zagotoviti
               tri globalne cilje. Razprava bo pokazala, ali so ti predlogi, ki jih mi predlagamo,
               dobri, zadostni, ali jih je treba dopolniti, prav gotovo dopolniti, zanesljivo, in ti
               trije cilji so zagotoviti zadostno število raznovrstnih stanovanj za različne sloje
               prebivalcev, neprofitna, socialna, lastniška in druga, na ustreznih lokacijah,
               omogočiti lažje pridobivanje, se pravi boljšo dostopnost stanovanj v finančnem
               smislu, odvisno od finančnih možnosti, mobilnosti in drugih okoliščin, in nadzorovati
               in zagotoviti, v tem primeru pa zagotoviti ustrezno kakovost stanovanj in bivalnega
               okolja, ustrezen stanovanjski standard.</p>
               <p>Osnovni fizični parameter tega stanovanjskega programa je, da bi v Sloveniji morali
               dolgoročno zgraditi približno 10.000 stanovanj, to je 5 stanovanj na 1.000
               prebivalcev. In od teh 10.000 stanovanj je napoved, da bi jih bilo približno 5.000 v
               nam dobro znani lastni režiji, enodružinska stanovanjska gradnja, bodisi vrstna ali
               kakršnakoli druga, približno 2.500 stanovanj bi bilo potrebno zgraditi za potrebe
               neprofitnega sektorja, se pravi neprofitnih stanovanj, 2.000 socialnih stanovanj,
               približno 500 stanovanj klasično zgrajenih, v večstanovanjskih hišah, pa je potrebno
               zagotoviti za trg. Da bi to dosegli, je potrebno oblikovati aktivno stanovanjsko
               politiko na področju ponudbe stanovanj in povpraševanja po stanovanjih. Tu bi po 2
               letih, odkar smo vložili ta stanovanjski program, rekel, da je ta program mogoče malo
               bolj osredinjen na stran povpraševanja po stanovanjih, premalo pa na stran ponudbe po
               stanovanjih, tako da tudi sklepi odbora gredo v to smer, da se uravnovesi ta program,
               da se zagotovi tudi bolj aktivna stanovanjska politika na področje ponudbe stanovanj,
               kar pa predvsem pomeni danes, da je potrebno omogočiti in odpraviti nekatere ožine,
               ki bistveno ovirajo ponudbeno stran stanovanj. Tu bi opozoril na pomanjkanje stavbnih
               zemljišč in v tem pogledu je zelo močno ta stanovanjski program vezan z usodo
               nezazidanih stavbnih zemljišč, ki so prešla iz občin na Sklad kmetijskih zemljišč in
               gozdov; brez tega vračila nazaj bo seveda pridobivanje novih zemljišč nujno vplivalo
               na ceno in na težjo dostopnost do stanovanj. Poleg tega je od nematerialnih,
               nefinančnih institucij potrebno okrepiti in usposobiti neprofitne stanovanjske
               organizacije in pa od finančnih mehanizmov postopoma dvigovati tudi najemnino v
               obstoječem neprofitnem stanovanjskem sektorju, tam, kjer pa bi ta najemnina -
               stanarina - šla prek meja socialnega praga, pa je potrebno zagotoviti ustrezno
               subvencioniranje s strani države. Preprosto rečeno, današnja stanarina pravzaprav ne
               pokriva osnovnih stroškov vzdrževanja stanovanj, investicijska vzdrževanja,
               amortizacije in na ta način mi pravzaprav s tem, ko so te cene s strani stanarine
               razmeroma nizke, subvencioniramo vsa stanovanja, vse stanovalce na račun bodočih
               stanovanj in bodočih stanovalcev in prebivalcev.</p>
               <p>Prav tako je potreben ukrep, ki pa je bil omenjen in razdelan v tem programu, je
               seveda povečevanje stanovanjskega hranilništva. Ocena je, da bi zajetje prihrankov
               prebivalcev v stanovanjski sektor moralo biti bistveno večje in bistveno boljše. Če
               pogledamo, kako se prihranki prebivalstva danes usmerjajo v potrošno blago, če smem
               tako reči, naj konvencionalno navedem predvsem, boste že verjetno predvideli, da bom
               omenil avtomobile, in če bi z ustreznimi mehanizmi varčevanja uspeli več denarja, več
               prihrankov prenesti v stanovanjsko varčevanje, bi s tem tudi vzpodbudili ta
               način.</p>
               <p>Osnovne stvari so bile poleg tega, in pripombe, že izrečene v poročilu matičnega
               odbora. Z večino teh se strinjamo. Jaz bi predvsem predlagal, da se čimveč pripomb da
               temu, čimveč predlogov, da bi jih potem za drugo obravnavo tudi pripravili in čimprej
               pripravili dokument za drugo obravnavo. Hvala lepa.</p>
            </sp>
            <sp xml:id="SDZ2-Redna-06-1997-09-11.sp57">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod minister. Kolegice in kolegi dopoldanski čas našega dela se je
               iztekel, zaključujem dopoldanski del seje. Nadaljujemo ob 14.30 uri.</p>
               <p>(Seja je bila prekinjena ob 13.02 uri in se je nadaljevala ob 14.44 uri.)</p>
            </sp>
            <sp xml:id="SDZ2-Redna-06-1997-09-11.sp58">

               <speaker>PODPREDSEDNICA EDA OKRETIČ-SALMIČ:</speaker>

               <p>Lepo prosim kolege poslance in poslanke, če zasedejo svoja mesta, da nadaljujemo 6.
               sejo Državnega zbora.</p>
               <p>Obveščena sem, da so se dodatno opravičili za nadaljevanje 6. seje v popoldanskem
               delu: gospod Miroslav Luci, gospod Franc Potočnik, gospa Darinka Mravljak, dr. Jože
               Zagožen in gospod Andrej Gerenčer. Dr. Jože Zagožen od 15.45 dalje. Prosim, da
               ugotovimo prisotnost v dvorani! (45 poslancev in poslank.) Še enkrat ugotavljamo
               prisotnost v dvorani! (47 poslank in poslancev.) Zbor je sklepčen in lahko nadaljuje
               z delom.</p>
               <p>Ostali smo pri <title>28. TOČKI DNEVNEGA REDA - PREDLOG NACIONALNEGA STANOVANJSKEGA
                  PROGRAMA - PRVA OBRAVNAVA.</title> Predstavitev je imel predstavnik vlade. Prav tako
               je predstavil svoje mnenje oziroma podal Odbor za infrastrukturo in okolje kot
               matično delovno telo. Sedaj pa prosim, če želi besedo predstavnik Sekretariata za
               zakonodajo in pravne zadeve? (Ne želi.) Želijo besedo predstavniki poslanskih skupin?
               Tu imam prvo prijavo, in sicer poslanske skupine LDS. Gospod Miran Jerič ima
               besedo.</p>
            </sp>
            <sp xml:id="SDZ2-Redna-06-1997-09-11.sp59">

               <speaker>MIRAN JERIČ:</speaker>

               <p>Spoštovana gospa podpredsednica, spoštovane poslanke in poslanci! Stanovanje je ena
               od najpomembnejših človekovih potreb, tako za normalno življenje, delo, ugodno
               počutje, kot tudi za socialno varnost. Na konferenci Združenih narodov o človeških
               naseljih Habita? 2 so pred leti v Istanbulu sprejeli, da pravica do stanovanja sodi
               med človekove socialne pravice. Liberalna demokracije Slovenije podpira predlog
               nacionalnega stanovanjskega programa v prvi obravnavi, ki ga je sprejela Vlada
               Republike Slovenije že leta 1995 na julijski seji. Še posebno pa namen nacionalnega
               stanovanjskega programa, da vsakemu državljanu, vsaki družini, ob lastnem
               prizadevanju omogoči pridobitev primernega stanovanja. V Sloveniji si mnogi
               državljani, podobno pa je tudi v drugih evropskih državah, ne morejo brez pomoči
               države ali občine sami zagotoviti primernega stanovanja. Zato bodo morale tako država
               kot seveda tudi lokalne skupnosti oziroma občine v naslednjih letih več nameniti za
               gradnjo stanovanj, še posebno neprofitnih in socialnih stanovanj, ter ustvariti
               ugodnejše pogoje za samograditeljstvo, za nakup lastnih stanovanj ali gradnjo hiš v
               lastni režiji.</p>
               <p>Nacionalni stanovanjski program želi zagotoviti stanovanjskemu področju nove trajne
               vire finančnih sredstev, spodbujati stanovanjsko varčevanje in zagotoviti komunalno
               opremljena stavbna zemljišča. Stanovanjska gradnja predstavlja pomemben del
               gospodarstva. Podobno, kot smo oživeli del slovenskega gradbeništva z nacionalnim
               programom izgradnje avtocest, lahko pričakujemo s stanovanjsko izgradnjo povečanje
               proizvodnje v skoraj vseh gospodarskih panogah, predvsem pa seveda na področju
               gradbeništva. Prav tako pa lahko pričakujemo tudi povečanje zaposlovanja v teh
               panogah.</p>
               <p>Družbena stanovanjska gradnja je zaradi nove finančne zakonodaje v začetku 90-ih
               let, s katero je bila ukinjena večina prispevkov za stanovanjsko gradnjo, skoraj
               presahnila. Na gradnjo stanovanj pa je vplival tudi stanovanjski zakon, ki je določil
               pravno podlago za ukinitev družbene lastnine na stanovanjskem področju. Zaradi vseh
               teh ukrepov in sprememb lahko, žal, le ugotovimo, da gradimo zadnja leta veliko
               premalo stanovanj, da so vrste čakajočih na socialna in neprofitna stanovanja vedno
               daljše, da je najpomembnejši dajalec ugodnih stanovanjskih posojil Republiški
               stanovanjski sklad in da uspevajo z minimalno stanovanjsko gradnjo le večja mesta, ki
               imajo ustanovljene svoje stanovanjske sklade, ki imajo strokovne službe in ki imajo
               obsežen stanovanjski fond.</p>
               <p>Danes dosegamo primerno število okoli 5 tisoč stanovanjskih enot na leto le pri
               nakupu lastniških stanovanj in pri gradnji enodružinskih stanovanjskih hiš. Ta del
               stanovanjskega samograditeljstva je za nacionalni stanovanjski program pomemben
               delež, pomemben delež pa mora ostati tudi v bodoče. Da bi dosegli zastavljene cilje
               iz nacionalnega stanovanjskega programa in zgradili letno minimalno število potrebnih
               stanovanjskih enot, približno tisto število stanovanjskih enot, kot smo jih zgradili
               pred 10-imi leti, bomo morali zagotoviti dodatna finančna sredstva, dokapitalizirati
               republiški stanovanjski sklad, predvideti sredstva za socialna stanovanja, urediti
               kreditiranje, varčevanje, skratka, do druge obravnave nacionalnega stanovanjskega
               programa odpraviti predvsem nekatere pomanjkljivosti. Naj samo nekatere naštejem.</p>
               <p>Najprej temeljito finančno ovrednotiti nacionalni stanovanjski program, to so
               sredstva za najemna stanovanja in sredstva za kredite ali subvencije. Predvideti
               nujne državne ukrepe za izvedbo nacionalnega stanovanjskega programa, od zakonskih,
               finančnih, davčnih, socialnih in prostorskih oziroma urbanističnih. Predvideti naloge
               občin, od zagotavljanja subvencij in sofinanciranja, zagotavljanja stavbnih zemljišč
               za stanovanjsko izgradnjo. Zagotoviti infrastrukturo in prometne površine, povečati
               namensko stanovanjsko varčevanje občanov, to se pravi ustanovitev Slovenske
               stanovanjske hranilnice na podlagi zakona, ki naj bi ga predlagala Vlada Republike
               Slovenije. Omogočiti sprostitev najemniškega stanovanja z nakupom lastniškega pod
               ugodnimi pogoji, to so krediti, subvencije, zmanjšanje kupnine, ter graditi
               stanovanja za upokojence, manjša komfortna, v bližini oskrbovalnih služb.</p>
               <p>Na koncu pa bi želel dodati le še to, da bo predlog nacionalnega stanovanjskega
               programa omogočil v naslednjih letih hitrejšo gradnjo stanovanj, povečal dostopnost
               socialnih in neprofitnih stanovanj tako mladim družinam, družinam v socialnih
               stiskah, povečal dostopnost do stanovanj družinam z velikim številom otrok, zagotovil
               stanovanja ljudem s telesnimi motnjami, zagotovil stanovanja mladim strokovnjakom in
               zagotovil stanovanjsko izgradnjo in prenovo na demografsko ogroženih predelih ter
               vnesel v gradbeništvo nov investicijski vrvež.</p>
               <p>Liberalna demokracija Slovenije bo nacionalni stanovanjski program v prvi obravnavi
               podprla, podprla bo tudi oba sklepa matičnega delovnega telesa, to je Odbora za
               infrastrukturo in okolje, prav tako pa bo podprla vseh 17 stališč, ki jih predlaga v
               sprejem Državnemu zboru Odbor za infrastrukturo in okolje. Po našem mnenju so v teh
               stališčih oziroma sklepih Odbora za infrstrukturo in okolje zajeta tudi skoraj vsa
               stališča oziroma dodatni sklepi, ki so jih predlagali posamezni poslanci oziroma
               poslanske skupine. Hvala lepa.</p>
            </sp>
            <sp xml:id="SDZ2-Redna-06-1997-09-11.sp60">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Želi besedo še katera poslanska skupina? Gospod Veber, v imenu Združene liste.
           </p>
            </sp>
            <sp xml:id="SDZ2-Redna-06-1997-09-11.sp61">

               <speaker>JANKO VEBER:</speaker>

               <p>Hvala za besedo in lep pozdrav vsem poslankam in poslancem!</p>
               <p>Pomen stanovanjske izgradnje je seveda zelo širok, saj pozitivno vpliva na
               gospodarsko rast in poleg ekonomskega vpliva tudi na demografski, socialni in ima
               seveda tudi motivacijski učinek. Gospodarska rast je v Sloveniji danes še posebej
               pomembna, saj s tem lahko zastavimo tudi učinkovito socialno politiko. Oboje, tako
               gospodarska rast kot socialna politika, pa ima tudi v programu Združene liste
               socialnih demokratov posebno mesto. In seveda si zato prizadevamo, da bi prišlo
               čimprej do realizacije nacionalnega stanovanjskega programa.</p>
               <p>Nacionalni stanovanjski program, ki je bil vložen že avgusta 1995, je seveda
               potreben dopolnil. Še posebej pa bi opozorili na to, da je ugotovljeno, da je v tem
               obdobju, odkar je bil predlagan nacionalni program, nastal največji odmik od tega
               programa prav na področju socialnih in neprofitnih stanovanj. Zato tudi podpiramo
               stališče Odbora za infrastrukturo in okolje, ki opozarja na reševanje nastalih
               razmer, poleg tega pa menimo, da je ta stališča odbora potrebno vendarle še dopolniti
               tudi z naslednjimi predlogi, ki jih predlagamo. To so:</p>
               <p>1. Da predvidi predlagatelj ukrepe za razreševanje problematike stanovalcev v
               denacionaliziranih stanovanjih.</p>
               <p>2. Predvidi naj ukrepe, ki bi zagotovili takšno izgradnjo najemnih stanovanj, da bi
               v bodočnosti omogočili nastanek normalnega najemnega stanovanjskega trga.</p>
               <p>3. Predvidi naj pripravo ustreznih ukrepov za dodatne davčne olajšave, za ekološko
               in energetsko varčno gradnjo oziroma sanacijo obstoječega stanovanjskega sklada.</p>
               <p>4. Predvidi naj možne spodbude za boljše organiziranje oziroma ustanavljanje
               združenj stanovalcev, tako lastnikov kot najemnikov.</p>
               <p>5. Predvidi naj jasnejšo opredelitev vloge Stanovanjskega sklada Republike Slovenije
               in Slovenske stanovanjske hranilnice ter njuno medsebojno povezavo. Prav tako naj se
               celoviteje prouči vloga in povezava vseh stanovanjskih skladov in ostalih institucij,
               katerih vloga je povečanje stanovanjske izgradnje.</p>
               <p>Zakaj ti predlogi? Pri sami denacionalizaciji ugotavljamo, da je izredno pereč
               problem v odnosu do najemnikov v denacionaliziranih stanovanjih. Najemniki so
               oškodovani v primerjavi z ostalimi najemniki, ki so imeli možnost odkupa stanovanj po
               stanovanjskem zakonu. To je velika krivica, ki jo je povzročil zakon o
               denacionalizaciji zaradi vračanja v naravi in je eden od primerov, ki kaže na
               diskriminatornost zakona o denacionalizaciji.</p>
               <p>Če smo pri sprejemanju zakonodaje za vstop v Evropsko unijo bili zelo pozorni, da
               nismo diskriminatorni do tujcev, moramo enake norme upoštevati tudi doma za Slovence.
               Danes je reševanje tega problema preneseno na denacionalizacijskega upravičenca in
               najemnika, ki naj bi se uskladila po tako imenovanih treh modelih. Dogovor med
               lastnikom stanovanja ter najemnikom o odkupu denacionaliziranega stanovanja kot prvi
               model, potem dogovor med najemnikom stanovanja ter lastnikom, da bo najemnik
               izpraznil stanovanje ter kupil drugo stanovanje, ter nadomestni odkup stanovanja v
               lasti zavezanca za denacionalizacijo. V praksi ugotavljamo, da noben od modelov ne
               more pripeljati do ustrezne rešitve, kar pomeni, da zakon o denacionalizaciji dela
               krivico obema.</p>
               <p>Zato v Združeni listi socialnih demokratov menimo, da je neživljenjsko naložiti
               odgovornost za izvedbo stanovanjskega zakona in zakona o denacionalizaciji na
               upravičenca in najemnika. Kajti rešen stanovanjski problem je eden od najpomembnejših
               pogojev za uspešno delo in občutek, da živimo v socialni državi, kar Slovenija mora
               biti že po svoji ustavi. Zato bi moral nacionalni stanovanjski program dati novo
               rešitev poleg že navedenih treh modelov po stanovanjskem zakonu, ki ne bo prelagala
               odgovornosti države na upravičenca in najemnika. Če bi dosegli takšno rešitev, bi
               odpadel tudi problem ekonomičnosti poslovanja pri denacionalizacijskih upravičencih,
               saj imajo mnogi premajhen stanovanjski fond za racionalno poslovanje, kar seveda
               poizkušajo nadoknaditi z visokimi najemninami, saj so pričakovanja velika. Ni realno
               pričakovanje, da vsem lastnikom pač ne bo potrebno več delati zaradi dovolj velikih
               prihodkov od najemnin.</p>
               <p>Drugi predlog, ki ga predlagamo, to je trg najemnih stanovanj, utemeljujemo oziroma
               predlagamo in opozarjamo na to, da je zelo pomemben za učinkovito stanovanjsko
               politiko. Tako za reševanje socialnih, neprofitnih kot tudi profitnih stanovanj. V
               Združeni listi socialnih demokratov menimo, da je zgubljena zelo dobra priložnost za
               zagotavljanje zadostnih socialnih stanovanj s stanovanji bivše jugoslovanske ljudske
               armade. Zgodilo se je povsem nasprotno. Priča smo deložacijam iz teh stanovanj, kar
               je sramotno, lahko rečemo, za socialno državo, ki rešuje financiranje obrambe na
               račun prometa s stanovanjskim fondom, ki bi lahko mnogim zagotovil ustrezen
               stanovanjski standard. Ugotavljamo, da s prodajo stanovanjskega fonda obrambno
               ministrstvo s tem denarjem ni zagotovilo niti novih stanovanj za svoje potrebe, s
               čimer je razmere na stanovanjskem področju seveda še poslabšalo. Ne smemo namreč
               pozabiti, da bi okoli 8.000 stanovanjskih enot pomenilo izreden prispevek k nastanku
               fonda socialnih stanovanj.</p>
               <p>Mislim pa, da moramo opozoriti tudi na to, da je izredno presenetljiv odnos tudi
               Rimskokatoliške cerkve na Slovenskem do stanovanjske problematike, saj vedno govori o
               pomoči ljudem, v trenutku, ko pa gre za premoženje, pozablja na ljudi in reševanje
               stanovanjske stiske. Cerkev ni pokazala niti najmanjšega interesa za stanovanjske
               programe.</p>
               <p>Mogoče pri teh dveh stanovanjskih fondih ni še vse izgubljeno, saj bi z navedenim
               fondom stanovanj in z zmanjšanjem stroškov pri transakciji nastajal lahko ustrezen
               stanovanjski trg. Transakcija je danes zelo draga zaradi stroškov same preselitve,
               nabave druge opreme in seveda plačila davkov ob nakupu novega ali prodaji starega
               stanovanja. Pojavljajo se tudi posredniki, ki jih je potrebno plačati, neugodna
               posojila tudi prispevajo k temu itn. Z zmanjšanjem teh stroškov bi dosegli večjo
               mobilnost stanovanj oziroma prilagoditev potrebam, ki se pojavljajo na trgu. Z
               zadostnim stanovanjskim fondom za različne potrebe in majhnimi stroški preselitev bi
               rešili problem, ki nastaja, ko se s časom spreminja stanovanjski sklad in
               gospodinjstva - število, starost, poklicna kariera, sposobnost plačil, mlade družine
               potrebujejo bližino vrtcev, šol, starejši imajo druge potrebe. To so dejstva, ki jih
               prinaša čas, in samo z mobilnostjo in ustreznim stanovanjskim fondom in ustreznim
               trgom seveda je možno obvladovati takšne razmere.</p>
               <p>Tretji predlog, na katerega še posebej opozarjamo, varčnost gradnje, menimo, da se
               lahko zagotovi predvsem s čim cenejšim zagotavljanjem zemljišč. Ta strošek bi
               pravzaprav lahko bil tudi že rešen, zato nam je bil nekako nerazumljiv pristop
               Ministrstva za okolje in prostor, ki je odgovorno za izvedbo nacionalnega
               stanovanjskega programa, vendar ni podprlo amandmaja pri sprejemanju zakona o
               stavbnih zemljiščih, ki bi omogočil prenos stavbnih zemljišč iz Sklada kmetijskih
               zemljišč in gozdov Republike Slovenije na občine. Zato, menimo, je nujen sprejem
               zakona, ki bo omogočil prenos stavbnih zemljišč iz Sklada kmetijskih zemljišč in
               gozdov Republike Slovenije na občine.</p>
               <p>Kot drugi pomemben učinek varčnosti gradnje je prav gotovo učinkovitost
               gradbeništva, ki se mora odražati predvsem v racionalnih projektih, izbiri
               materialov, natančni organizaciji gradbišč, seveda bi pa veliko pomenile predvsem
               davčne olajšave pri ekoloških in energetsko varčnih materialih. Ni pa zanemariti tudi
               dejstva, da med gradbeniki prav gotovo obstaja zelo velik interes za delo in gradnjo,
               in menimo, da bi takšna podjetja morala dobiti ugodne kredite za gradnjo stanovanj in
               s tem seveda prispevati k racionalnosti in varčnosti gradnje.</p>
               <p>Kot četrti predlog, ki ga ravno tako predlagamo, opozarjamo na organiziranje
               stanovalcev. Pri organiziranju stanovalcev, tako lastnikov kot najemnikov, je seveda
               opazna zelo velika praznina. Menimo, da bi z ustanavljanjem združenj stanovalcev
               lahko dosegli učinkovito gospodarjenje s stanovanjskimi fondi, pravzaprav bi pa bilo
               idealno, če bi se ti povezovali s sindikati v gradbeništvu, kar bi pripomoglo k dobri
               usklajenosti med stanovanjskimi potrebami in interesom gradbeništva, oboje pa je
               lahko močan dejavnik pri oblikovanju in izvajanju stanovanjske politike.</p>
               <p>In kot peti predlog oziroma sklep, ki ga predlagamo, torej odnos Stanovanjski sklad
               - Slovenska stanovanjska hranilnica. Pred ustanavljanjem Slovenske stanovanjske
               hranilnice je nujna presoja, da ne bo zaradi stroškov poslovanja obeh ustanov
               porabljenih preveč namenskih stanovanjskih sredstev za delovanje teh institucij. Iz
               stališč nadzornega odbora Stanovanjskega sklada je razvidno, da naj bi obrestne mere
               hranilnice pokrivale nekje razpon med skladom, ki ima 3% obrestno mero, do obrestne
               mere bank, in seveda nesmotrno bi bilo, če bi se hranilnica približevala zaradi
               svojega poslovanja obrestni meri bank, ne pa obrestni meri sklada. In kot tretji
               kriterij presoje v tem odnosu bi morali upoštevati prisotnost tudi ostalih skladov po
               občinah. In menimo, da bi občinski skladi lahko prevzeli vlogo republiškega sklada,
               če bo prišlo do ustanovitve Slovenske stanovanjske hranilnice. S tem mislim, da bi
               racionalizirali poslovanje na stanovanjskem področju in seveda dosegli tudi tako
               imenovano decentralizacijo reševanja tega problema. Hvala.</p>
            </sp>
            <sp xml:id="SDZ2-Redna-06-1997-09-11.sp62">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Veber. Besedo ima gospod Jakob Presečnik za poslansko skupino Slovenske
               ljudske stranke.</p>
            </sp>
            <sp xml:id="SDZ2-Redna-06-1997-09-11.sp63">

               <speaker>JAKOB PRESEČNIK:</speaker>

               <p>Gospa podpredsednica, hvala lepa. Kolegice in kolegi! Poslanska skupina Slovenske
               ljudske stranke bo podprla predlog nacionalnega stanovanjskega programa z obema
               sklepoma in z vsemi 17-imi stališči. Podprla bo tudi tiste predloge dodatnih sklepov,
               ki bodo pripomogli k temu, da bo nacionalni stanovanjski program prispeval k večji
               realizaciji, k boljši realizaciji razreševanja stanovanjskega problema v Republiki
               Sloveniji. Podprla pa bo tudi stališče oziroma predlog dodatnega stališča poslanske
               skupine Slovenske ljudske stranke, kjer predlagamo, da predlagatelj predvidi pripravo
               ustreznih ukrepov na davčnem področju, ki bodo spodbujali nakup gradbnjo, adaptacijo
               in vzdrževanje stanovanj tudi na področju obdavčenja dohodka, na področju obdavčenja
               premoženje in drugega, predvsem kar se tiče zakonov o dohodnini, kjer je trenutno
               veljavna stopnja oprostitev 3%. Mislimo, da je pri zakonu o dohodnini potrebno enkrat
               ob priliki seveda ta procent tudi korigirati in pa, da pri predlogih, takrat ko bomo
               obravnavali zakon o davku na premoženje, da tudi pri davku na premoženje upoštevamo
               vlaganje v izboljšanje stanovanjskih pogojev, tako na področju nove gradnje kot na
               področju adaptacije in rekonstrukcij stanovanjskih površin. Hvala lepa.</p>
            </sp>
            <sp xml:id="SDZ2-Redna-06-1997-09-11.sp64">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Presečnik. Besedo ima gospod Ivan Kebrič, za poslansko skupino
               Demokratične stranke upokojencev.</p>
            </sp>
            <sp xml:id="SDZ2-Redna-06-1997-09-11.sp65">

               <speaker>IVAN KEBRIČ:</speaker>

               <p>Hvala, gospa predsedujoča. Drage kolegice, kolegi! Tudi poslanska skupina
               Demokratične stranke upokojencev Slovenije bo podprla ta nacionalni program, in to iz
               določenih tehtnih razlogov. Ne samo zaradi tega, ker ima naša stranka temu problemu
               zelo posvečen svoj program, ampak predvsem zato, ker tudi poznamo dejanske razmere na
               območjih, ki so zelo prizadeta, predvsem ne samo zaradi naše generacije, ki ima
               stanovanjske probleme, saj se bo marsikdo vprašal, ali res ta generacija ni bila v
               stanju v svojem aktivnem času priti do stanovanj. Bili so takrat na razpolago
               ugodnejši krediti. Mi se zavedamo in prvi smo, ki občutimo to, da se v stanovanjih
               staršev stiskajo njihovi sinovi in hčere, mlade družine, ki ne pridejo do stanovanj.
               Zato, ravno iz tega razloga razumemo to situacijo, da je potrebno v naslednjem
               obdobju zgraditi čimveč stanovanj, da bodo tudi te mlade družine prišle do določenih
               stanovanj.</p>
               <p>Zavedamo se pa v naši stranki tudi tega, da je ustrezen stanovanjski standard ena od
               osnov zadovoljstva človeka, pa tudi njegove sreče. Ne bi navajal razlogov, ki jih
               dobro poznamo, zakaj je toliko starejše generacije še danes brez stanovanj; predolgo
               bi bilo navajanje vseh teh vzrokov. Zato želimo biti kratki in poudarjamo, da bomo
               podprli ta program, ki naj v naslednjih letih omogoči tako izgradnjo solidarnostnih
               stanovanj za tiste kategorije naših državljanov, ki ne morejo plačevati profitne
               najemnine, na drugi strani pa naj sistem in naša vlada in država omogoči ugodne
               kredite, takšne, kakršni so v inozemstvu, da si bodo tiste družine, ki še imajo delo
               in imajo perspektivo, lahko tudi same bodisi kupile stanovanje, bodisi same zgradile.
               Zato apeliram, kolegice in kolegi, tudi na vas ostale, da razumete to situacijo in da
               sprejmete te argumente in da skupno podpremo ta program za čim večje število
               zgrajenih novih stanovanj. Hvala, da ste me poslušali.</p>
            </sp>
            <sp xml:id="SDZ2-Redna-06-1997-09-11.sp66">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Kebrič. Želi še katera poslanska skupina? Gospod Izidor Rejc ima
               besedo v imenu poslanske skupine Slovenskih krščanskih demokratov.</p>
            </sp>
            <sp xml:id="SDZ2-Redna-06-1997-09-11.sp67">

               <speaker>IZIDOR REJC:</speaker>

               <p>Hvala lepa, gospa podpredsednica. Lepo vas pozdravljam! Mi tudi podpiramo
               prihajajoči nacionalni stanovanjski program. Tega namreč sedaj oblikujemo in ta je v
               prvi obravnavi in menim, da bomo še imeli tudi priliko, ko bomo videli, koliko je
               vlada upoštevala pripombe oziroma naša razmišljanja in seveda tudi stališča in
               sklepe. Tu mislim predvsem na Državni zbor. Slovenski krščanski demokrati menimo, da
               je ta zadeva gotovo že v zamudi, vendar prav je, da obravnavamo in da seveda
               oblikujemo temu primerno, ker menimo, da je prav gotovo stanovanjska problematika ena
               od temeljnih, bi rekel, podob in standarda in seveda situacije v neki državi. Ne
               moremo mimo tega, da je gotovo tudi stanovanjski zakon, o katerem smo veliko slišali,
               govorili in tudi ga tako ali drugače preživljali, da gotovo ni dosegel svojega namena
               in da malo denarja, ki se je zbralo, se ni preveč, bi rekel koristno in evidentirano
               uporabljalo, poleg tega pa ni bilo sanacij oziroma ni bilo sanirano oziroma
               kaznovanja za tiste, ki tega zakona niso upoštevali. Gre za to, da smo napravili neko
               bistveno in veliko stanovanjsko reformo, ki pa, kot zdaj ugotavljamo, ne kaže
               pričakovanih posledic.</p>
               <p>Tudi v samem proračunu, moram reči, da ni videti preveč dobre volje s strani vlade,
               da bi se kakšna posebna sredstva opredelila. So omenjena v tekstu memoranduma
               nekatera razmišljanja, kot predvsem to, za mlado generacijo oziroma za to, da si
               mlade družine ustvarijo pač svoj dom, vendar posebnih premikov pa ni videti. Jasno
               je, da tudi ta osnovna, bi rekel uvodna opredelitev gospodov, ki so predstavljali
               proračun za leto, tekoče in seveda tudi poglede za naprej, se je bila med dvema, bi
               rekel, mejama. Ena je v tem, da naj ostane nekako inflacija še vedno zadržana, ampak
               nekako naj se še vedno pojavlja in naj je. Druga pa, da naj se ta zadeva uredi in
               seveda zmanjša. Tu pa kaže predvsem na obrestno mero. Kot ste videli iz samega
               pregleda in seveda pismene predstavitve posameznih primerov v Evropi, se vidi, da so
               neprimerno cenejši krediti in da je naša obrestna mera - pomeni v 15 letih krat 2,2
               odplačilo najetega kredita.</p>
               <p>Lepo je bilo prej povedano - nekdo je povedal, da - no, tudi v sami predstavitvi, da
               si moramo vsak po svoje prizadevati. Jaz mislim, da je to tudi eno od temeljnih
               sporočil tudi tega stanovanjskega nacionalnega programa. Vsem nam je dana nekako
               dolžnost, predvsem veliki večini, da se res tudi sama potrudi za to, da nekako
               sorešuje in rešuje svoj stanovanjski problem. Menimo pa, da gotovo so primeri, ko to
               ni mogoče, gotovo so socialni primeri, bolezni in podobno, kjer bo potrebno imeti
               zelo široko srce. Ker je pa računalniški sistem v državi in v bistvu se ga vsi
               poslužujemo in tako rekoč je - tako, kot je bil včasih svinčnik - pa menim, da ni
               problem tu obvladovati in dobiti pregled nad tem, kakšno je sploh stanje v državi.
               Država z dvema milijonoma ljudi, državljanov, po mojem pa lahko obvladuje in ve, kje
               je, kaj je in kako je. Zelo bi bilo neprijetno, da bi se recimo nekdo pojavil in
               delal velik hrup, da ima stanovanjsko stisko, po drugi strani pa ne vemo, da ima
               morda nekje velik vikend ali nekaj podobnega. Skratka, te relacije je pač treba malo
               urediti in malo objektivno in pošteno spraviti tja, kamor gredo.</p>
               <p>Tudi vprašanje vojaških stanovanj bivše vojske, mislim, da je tudi ta zadeva tako
               odprta, tako čudno neopredeljena. Takrat je bilo, vendar vemo, prek 5.000 stanovanj;
               poznam primere, ko so še vedno prazna stanovanja, ki so sicer precej raztolčena,
               vendar so na voljo, so na lepih lokacijah, vendar tu kakšnega posebnega odgovora,
               kakšne posebne rešitve ne vidim oziroma je ni bilo ponujene. In menim, da je to tudi
               ena od stvari. Gledati moramo vse razpoložljive stanovanjske površine, ki so na
               voljo, in le-te sanirati in jih dati, seveda pod določenimi pogoji ali pa če drugače
               ne gre, pod socialnimi pogoji, določenim ljudem. Menim, da moramo obvladovati in
               vedeti, kakšen je naš stanovanjski sklad, kakšno je tudi stanje, mislim pregled tega,
               kakšno je tudi stanje starega stanovanjskega fonda, ki je, ali pa recimo stanje v
               podstrešjih in kjer se recimo še dajo napraviti stanovanjske enote. Poznam primere,
               ko so na podstrešjih naredili čudovita stanovanja z ne preveč sredstvi. Ali pa, da ne
               pozabimo, včasih so tudi podjetja dajala kredite, predvsem podjetja, pa bi zdaj
               seveda to bilo potrebno - tudi banke bi morale pokazati malo več volje. Mnogi, ki so
               gradili stanovanja, ki so gradili svoje hiše, so ta sredstva oplodili ali pa
               multiplicirali dva, tri, štirikrat, tako da je treba to iniciativo imeti kot eno od
               temeljnih. In mislim, da tudi to mora vsebovati ta sedaj oblikujoči se stanovanjski
               nacionalni program.</p>
               <p>Eno od osnovnih naših sporočil ali pa naših stališč je gotovo v tem, da mora vsakdo
               imeti, vsak državljan streho nad glavo, najlepše pa je, da ima poleg tega še prijeten
               dom. Hvala.</p>
            </sp>
            <sp xml:id="SDZ2-Redna-06-1997-09-11.sp68">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Rejc. Želi še katera skupina? SDS, gospod Zamernik.</p>
            </sp>
            <sp xml:id="SDZ2-Redna-06-1997-09-11.sp69">

               <speaker>BOGOMIR ZAMERNIK:</speaker>

               <p>Hvala za besedo. Lep pozdrav. Spoštovani! Ko smo slišali praktično predstavitve vseh
               poslanskih skupin, najbrž da ni potrebno biti v strahu, da tega stanovanjskega
               programa, kot je bil zastavljen, ne bi izpeljali do konca. Žal pa imamo kar nekaj
               gorkih izkušenj, da so tudi stvari, katerih vsi, pa me ne silite, da jih naštevam,
               nismo pripeljali do konca, tako kot bi si želeli.</p>
               <p>Ponovno poudarjam, kljub temu sem zadovoljen, da ste predvsem v koaliciji podprli
               predloge, ki smo jih predlagali, torej da se stanovanja zagotovijo predvsem mladim
               družinam, kajti to je tisto, kar veliko ljudi s področij, kakršno je naše, odpelje v
               mesta. Žal so se stanovanja gradila predvsem tam in upamo in želimo, da bi se zadeva
               s tem programom spremenila. Vendar je pri tem potrebno računati tudi na tisto, kar je
               bilo že omenjeno, da se da stanovanje graditi tudi ceneje, kot je v tem programu.
               Vendar, če se bodo gradila tudi po takšni ceni, jih bomo lahko zgradili toliko, kot
               smo si zapisali v programu. Vendar se seveda strinjamo popolnoma s tem, da bi občine
               znale bolj racionalno ravnati s tem denarjem, kajti ravno včeraj sem podpisal
               pogodbo, kjer smo z izvajalcem za delo na ključ v večnamenskem objektu, kjer bodo
               tudi stanovanja, izposlovali ceno 1.000 mark na kvadratni meter. Tako, da bi bilo
               dobro, da bi razmislili tudi o tem. Hvala.</p>
            </sp>
            <sp xml:id="SDZ2-Redna-06-1997-09-11.sp70">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Zamernik. Želi besedo še katera od poslanskih skupin? (Ne.) Besedo
               dajem poslankam in poslancem. Pisno se je k razpravi prijavil kot prvi gospod Aurelio
               Juri.</p>
            </sp>
            <sp xml:id="SDZ2-Redna-06-1997-09-11.sp71">

               <speaker>AURELIO JURI:</speaker>

               <p>Kolegice in kolegi! Pri tem vprašanju gre za eno najdaljših poti, po kateri naš
               parlament sprejema enega od pomembnejših dokumentov, ki določajo kakovost življenja v
               naši državi. Sprejem nacionalnega stanovanjskega programa je predvidel, kot vemo,
               stanovanjski zakon, sprejet že daljnega 1991. leta. Prispel je v naš Državni zbor
               1995. leta, zato da z njim pa se ukvarjamo septembra 1997. leta. No, prva
               pomanjkljivost programa je prav to, da je v postopku priprave in sprejemanja minilo
               že toliko časa, to je dobrih šest let.</p>
               <p>Stanovanjski program naj bi usmerjal proračunsko politiko države in občin na
               stanovanjskem področju v obdobju 1995-2000, sprejet pa bo, če bo, računam in upam, da
               nekje vmes oziroma v drugi polovici 1997. leta. Ob tem gre povedati, da so se
               nekateri parametri, ki so bili odločilni za pripravo programa, v minulih treh letih
               prav gotovo spremenili. Na to nas opozarja sam minister. Število novih stanovanj, ki
               naj bi bilo v skladu s programom pridobljeno, bo prav gotovo nižje od v istem
               programu zastavljenega cilja, kar pomeni, da se sprejema program, za katerega se ve,
               da ga ne bo možno realizirati do leta 2000.</p>
               <p>Program pa kaže vendarle podpreti, saj so se nekateri ukrepi, ki jih predvideva,
               izvajali kljub temu, da dokument še ni bil sprejet. Ti ukrepi, predvsem
               dokapitalizacija Republiškega stanovanjskega sklada, so imeli za posledico večja
               sredstva, namenjena kreditiranju stanovanjske izgradnje. Stanovanjski program, kot
               vemo, predvideva določene ukrepe države in občin, ki bodo usmerjeni predvsem k
               spodbujanju gradnje in prenove socialnih in neprofitnih stanovanj, ki pa vendar brez
               aktivnega in učinkovitega posredovanja oziroma ukrepanja več vladnih resorjev, ne
               samo Ministrstva za okolje in prostor, ne bodo privedli do želenih premikov na tem
               področju. Že po samem stanovanjskem zakonu je država skrb za stanovanjsko oskrbo
               naložila občinam, sama pa je obdržala regulativno-pospeševalno vlogo, katere osrednji
               del je prav program, ki ga imamo na mizi. Naloga občin je, da izvajajo stanovanjsko
               politiko v svojih območjih, in sicer tako, kot to predvideva stanovanjski program. V
               svojih proračunih morajo namreč zagotoviti sredstva za gradnjo stanovanj socialnim
               upravičencem. To pa lahko pomeni, da bodo ostale določbe oziroma smernice programa le
               črke na papirju, kolikor bodo občine tudi v prihodnje pri pripravi proračunov soočene
               z množico znanih in opevanih problemov, mislim predvsem na nedodelana merila za
               zagotovljeno porabo in tudi sicer na neustrezen sistem financiranja občin, ki že
               sedaj ne dopuščajo, ne dovoljujejo, da se za stanovanjsko oskrbo zagotovijo znatnejša
               sredstva.</p>
               <p>Kakorkoli že, bo nujno poleg sprejema stanovanjskega programa pristopiti še k
               nekaterim ukrepom, ki bodo vsak zase in skupaj prispevali k boljši realizaciji
               programa. Obljubljena nova davčna zakonodaja, ki naj bi občinam prinesla dodatne in
               prave vzpodbude za reševanje omenjenih problemov, spremembe pri oblikovanju
               neprofitnih najemnin, saj današnje najemnine ne zadoščajo za vzdrževanje, prenovo in
               gradnjo neprofitnih stanovanj, sprejem zakona o stanovanjski hranilnici, ki naj bi,
               seveda, če bodo najprej razčiščene relacije med to hranilnico in stanovanjskim
               skladom, povečal možnosti za pridobitev stanovanj tistim kategorijam, ki so vsaj
               delno sposobne participirati pri nakupu ali gradnji stanovanja. Taka namenska oblika
               varčevanja bi bila dejansko dostopna vsem slojem prebivalstva, s čimer bi se
               odpravila dosedanja pomanjkljivost, ki zmerne kredite omogoča le določenemu delu
               prebivalstva.</p>
               <p>Ne nazadnje bi moral državni proračun Republiškemu stanovanjskemu skladu nameniti
               več denarja, ker zahtevki in dejanska potreba bistveno presegajo razpoložljiva
               sredstva. Omejenost sredstev pomeni, da se zožuje krog upravičencev do kreditov, kar
               praktično pomeni, da na primer starejše družine ali gospodinjstva brez otrok le
               izjemoma ali sploh ne pridejo do kredita ter da tudi upravičenci do kredita pridobijo
               le okoli 60% zaprošenega zneska. Ugotovljeno je, da je nujno potrebna okrepitev
               kapitalske osnove stanovanjskega sklada, in sicer bi moral državni proračun za
               izvajanje nalog stanovanjskega programa in stanovanjskega zakona nameniti skladu
               letno od 4 do 5 milijard tolarjev. Stanovanjski program sicer predstavlja dokaj
               kvalitetno izhodišče za stanovanjsko oskrbo, a zavedati se je treba dejstva, da
               predstavlja le okvir in da od programa samega ni moč pričakovati konkretnih rešitev.
               Le-te so in bodo odvisne od tega, kako in na kakšen način se bodo pri oblikovanju
               stanovanjske politike usklajevali in uskladili posamezni pristojni resorji ter nivoji
               na državni in lokalni ravni, ter ne nazadnje, kot sem dejal, od deleža sredstev, ki
               ga bo za ta namen določil proračun. Vesti, ki prihajajo iz te fronte, potem, ko smo
               prejeli predlog letošnjega proračuna, so vse prej kot spodbudne, predlagana milijarda
               je že skoraj v posmeh dokumentu, ki ga danes obravnavamo. Hvala.</p>
            </sp>
            <sp xml:id="SDZ2-Redna-06-1997-09-11.sp72">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Juri. Besedo ima gospod Bojan Kontič.</p>
            </sp>
            <sp xml:id="SDZ2-Redna-06-1997-09-11.sp73">

               <speaker>BOJAN KONTIČ:</speaker>

               <p>Spoštovani! V Republiki Sloveniji do sedaj ni bilo izdelane dolgoročne strategije
               stanovanjske politike, iz katere bi videli naloge države in pri tem omogočili
               lokalnim skupnostim izdelavo dolgoročnih in kratkoročnih stanovanjskih programov.
               Nujen je sprejem nacionalnega stanovanjskega programa, prav tako pa tudi sprejetje
               vseh podzakonskih aktov, predpisanih v stanovanjskem zakonu. Ravno zaradi navedenih
               manjkajočih dokumentov si v posameznih primerih lastniki, med njimi tudi občine,
               različno tolmačijo posamezne zadeve. Potrebno je poudariti, da stanovanjski zakon
               nalaga občinam in njenim pristojnim službam ogromno novih nalog, izmed katerih bi
               naštel predvsem: zagotavljanje sredstev za graditev in pridobitev socialnih
               stanovanj, zagotavljanje sredstev za pomoč pri uporabi stanovanja, zagotavljanje
               sredstev za stimuliranje gradnje neprofitnih stanovanj, kadrovskih stanovanj za
               potrebe občinskih upravnih organov in zavodov ter zagotavljanje stanovanj po 154.,
               155. in 157. členu zakona. Omenil bi tudi vzdrževanje občinskega stanovanjskega
               fonda. Republika, razen namenske porabe sredstev kupnin odprodanih občinskih
               stanovanj, občinam ni zagotovila za tako obsežne naloge ne dodatnega in ne drugega
               namenskega vira v proračunu ali kako drugače. Zato se v letih od uveljavitve novega
               stanovanjskega zakona srečujemo z vedno večjimi problemi pri zagotavljanju različnih
               oblik stanovanjskih vprašanj. Ugotovljivo je, da so večinoma ostali edini lastniki
               najemnih stanovanj občine in ZPIZ. Jasno je, da bo nacioalni stanovanjski program
               postavil samo izhodišča za reševanje tovrstne problematike, zato bistvenih sprememb
               ob njegovem sprejetju ne pričakujem, nedvomno pa bo postavil temelj za sprejem
               nekaterih zakonskih in podzakonskih aktov.</p>
               <p>Sam program se je obdeloval in obravnaval dlje časa prek ustreznih strokovnih
               institucij do izvajalcev programa in nosilcev izvedbe tega programa. Tako je bila
               dana možnost sodelovati pri pripravi tudi lokalnim skupnostim. Z mojega področja, se
               pravi Šaleške doline, je bilo kar nekaj predlogov, ki so se nanašali na nacionalni
               stanovanjski program, nekaj jih je bilo upoštevanih, nekaj bi jih pa kljub vsemu še
               enkrat poudaril. Prvič - določitev namenskih sredstev ali deleža, ki naj bi v
               občinskih proračunih bil vsakoletno namenjen stanovanjskemu gospodarstvu. Predlog je
               utemeljen iz naslednjih razlogov. Pritisk na proračune občin je velik predvsem na
               področju komunalnega in cestnega gospodarstva in družbenih dejavnosti. Tako se v
               glavnem sredstva za zagotovljeno porabo, namenjena za stanovanjsko gospodarstvo,
               uporabljajo za druge namene. Sredstva kupnin od prodanih stanovanj kot edini namenski
               vir so bistveno prenizka za reševanje tako velikega števila stanovanjskih problemov,
               kot so trenutno evidentirana.</p>
               <p>Drugič - oprostitev plačila vseh dajatev za komunalno urejanje zemljišč za
               neprofitna stanovanja in stanovanjsko gradnjo po prioriteti, programi urejanja
               stavbnih zemljišč za ta namen ter možnost spremembe namembnosti kmetijskih v stavbno
               zemljišče na urbanistično urejenih območjih po hitrem postopku. Te zadeve je potrebno
               vnesti v pripravo zakona o stavbnih in kmetijskih zemljiščih.</p>
               <p>Tretjič - davčno politiko urediti tako, da bo določila normative za kvadratni meter
               pri poselitveni strukturi oziroma obdavčila tiste, ki te normative presegajo,
               stimulirala dajanja etažnih stanovanj iz stanovanjskih hiš v najem in podnajem,
               predvsem pa stimulirala vlaganje lastnikov v vzdrževanje in enostavno reprodukcijo,
               saj se je propad tega fonda že začel, stimulirala lastnike, ki so pripravljeni
               vlagati v adaptacije starih, že naseljenih objektov (kulturni, zgodovinski, tudi
               graščine), ki obdržijo po adaptaciji iste najemnike z neprofitno najemnino.</p>
               <p>Četrtič - občinam ob predložitvi dobrih programov prek nosilcev stanovanjskega
               programa Republiškega stanovanjskega sklada zagotoviti del nepovratnih in
               neposojilnih sredstev za izvajanje teh programov na lokalnih nivojih.</p>
               <p>Petič - s spremembo stanovanjskega zakona bi bilo potrebno omogočiti tekoče
               izplačilo odpravnine tistim, ki se selijo iz najemnega stanovanja in si trajno rešijo
               na svoje stroške stanovanjski problem, sebe in ožjih družinskih članov. Določiti
               kriterije subvencioniranja tudi ostalih stanovanjskih stroškov, kot so komunalne
               storitve, tokovina, telefon in drugo mladim družinam z več otroki in socialno šibkim
               subjektom, v sodelovanju z Ministrstvom za delo, družino in socialne zadeve. Sproti
               odprodajati najemniški stanovanjski fond, z možnostjo odplačila do 20 let, zlasti
               mladim družinam po tržni ceni, vendar z ugodno obrestno mero.</p>
               <p>Ta predlog je vreden upoštevanja zlasti iz naslednjih razlogov: Vračanje sredstev
               sprotno nazaj v stanovanjsko gospodarstvo za sprotno reševanje stanovanjskih
               problemov, prenos stroškov vzdrževanja na lastnika in s tem prisila subjektov za
               skrbnejše ravnanje s stanovanjskim fondom, po smrti pa zagotovitev stanovanjskih
               vprašanj ožjim sorodnikom. Neupoštevanje bivalnih normativov za socialno šibke
               družine in s tem možnost njihove preselitve v ustreznejše enote oziroma dodelitev
               stanovanjskih enot glede na sposobnosti plačevanja stanovanjskih stroškov najemnikov.</p>
               <p>Iz navedenega je razbrati, da nam nacionalni stanovanjski program brez ustreznih
               sprememb zakona ne bo prinesel premikov na tem področju, zato bi se moral oziroma
               morali zavzeti predvsem za čimprejšnjo njihovo obravnavo in sprejem, saj je
               stanovanjski fond Republike Slovenije po vrednosti eno izmed največjih premoženj v
               državi in ni vseeno, kako se ohranja. Na drugi strani pa je vlaganje v stanovanjsko
               gospodarstvo eden največjih neizkoriščenih ekonomskih potencialov države, če omenim
               samo zaposlovanje v gradbeništvu in posredno v vseh spremljajočih dejavnostih,
               trošenje premičnih dobrin in s tem pomoč našim podjetjem, ki se s tem ukvarjajo. Ne
               nazadnje pa je zagotavljanje stanovanjskih vprašanj pogoj za osnovno eksistenco
               državljanov Republike Slovenije. Hvala lepa.</p>
            </sp>
            <sp xml:id="SDZ2-Redna-06-1997-09-11.sp74">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Kontič. Besedo ima dr. Helena Hren-Vencelj.</p>
            </sp>
            <sp xml:id="SDZ2-Redna-06-1997-09-11.sp75">

               <speaker>DR. HELENA HREN-VENCELJ:</speaker>

               <p>Lepo pozdravljeni! Ko je gospod minister govoril, da nacionalni stanovanjski program
               temelji na načelu omogočanja, sem se z njim globoko strinjala, zato, ker vsakdo, ki
               si prizadeva aktivno za rešitev svojega stanovanjskega problema, bo slej ko prej
               uspel. No, ko danes razpravljamo o nacionalnem stanovanjskem programu, se moramo
               zavedati, da je stvar - da nam jo je naložil stanovanjski zakon in da je program bil
               torej štiri leta v pripravi in še dve leti, da je zagledal Državni zbor. Torej
               pričakovala sem, da bo gospod minister, če nič drugega, nam dal bolj aktualne oziroma
               sveže podatke, ki jih sicer obravnava ali pa navaja nacionalni stanovanjski program.
               Kajti v tem času so se spremenile družbene in gospodarske razmere, reformirale so se
               javne finance, slabšali so se kreditni pogoji za pridobitev kreditov za stanovanjsko
               gradnjo ali nakup, skratka, dobili smo v bistvu razslojevanje Slovencev, ko je nekaj
               procentov Slovencev zelo bogatih in si lahko vse kupijo, velik delež pa leze v tisto
               smer, ko si ne more kupiti osnovnega, to je stanovanje, oziroma ko ne more priti do
               osnovnega, kar človek potrebuje za svoje življenje.</p>
               <p>Zato mislim, da bi moral nacionalni stanovanjski program biti tako pripravljen, da
               bi predvsem, poleg tega, da mora, kot vemo, opredeliti natančno prostorski, socialni
               in še druge aspekte poselitve, mora biti pa tudi tak, da bo zagotovil rešitev
               stanovanjskega problema tiste populacije državljanov, ki si sami brez pomoči države
               ne morejo rešiti svojega stanovanjskega problema. Vemo, kdo so to; sigurno so to
               mladi, pa naj bodo samski ali mladi zakonci, so pa to tudi družine z večjim številom
               otrok. In če hočemo glede na naše demografsko stanje, glede na to, da bomo kmalu
               narod starcev in stark, torej če hočemo izboljšati to situacijo, moramo tudi
               podpirati oziroma moramo smatrati to kot nacionalno prioriteto, torej da zagotovimo
               stanovanja s pomočjo družbe tudi velikim družinam.</p>
               <p>Pred nekaj meseci smo v časopisih prebrali, da kar 1.100 študentov nima
               zagotovljenega stanovanja v kraju šolanja. In to je tudi eden od drastičnih oziroma
               dovolj drastičnih podatkov, da bi pričakovali drugačno gledanje ali pa drugačen odraz
               v proračunu prav za namensko gradnjo študentskih domov.</p>
               <p>Naša poslanska skupina je v sklopu obravnavane teme pripravila štiri dodatna
               stališča k predlogu nacionalnega stanovanjskega programa, ki ste jih dobili na mizo,
               in eden od teh predlogov je ta, da bi morali uvesti premijsko varčevanje. Tako
               premijsko varčevanje je imela že pred več kot 30-imi leti Nemčija, ima ga tudi
               Avstrija, morda bi lahko ta zgled uporabili. Potem v drugem predlogu smo navedli, da
               naj se v politiki pridobivanja socialnih stanovanj odraža tudi kriterij, to je
               število otrok v družinah prosilcev, in da bi to morala biti nacionalna prioriteta,
               tako da je za zagotovitev teh stanovanj država bolj odgovorna oziroma v večji meri
               angažirana, če občina nima sredstev. V revnejših občinah in pa tudi tistih, ki jih
               bomo še ustanovili, so marsikje ti fondi za stanovanja tako majhni, da si v enem letu
               občina ne more pridobiti niti enega tako imenovanega socialnega stanovanja. In
               mislim, da bi morali na to tudi računati, kajti v pretežni meri se je breme prav
               socialnih stanovanj prevalilo le na ramena občine, država pa ima, kot je bilo že
               rečeno, bolj regulativno vlogo. Poleg tega, ve se tudi, da sama občina nima možnosti
               razpolaganja s prostorom. Upamo, da se bo to spremenilo, torej tudi problem, ki so ga
               že včeraj omenili, torej problem zazidljivih stanovanjskih površin, tudi to je ena od
               stvari.</p>
               <p>Poudarili oziroma poskušali smo opozoriti še na tretjo stvar, in sicer dejstvo, da
               se ob vsakem razpisu posojil stanovanjskega sklada povečajo cene stanovanj na
               tržišču, in to ponavadi v točnem znesku, kolikor znaša razpis stanovanjskega posojila
               v celoti, kar pomeni, da se učinek stanovanjskih posojil oziroma učinek posojil, ki
               jih daje Stanovanjski sklad, na ta način bistveno zmanjšuje in največji dobiček imajo
               od tega preprodajalci stanovanj.</p>
               <p>In končno smo pod 4. točko predlagali, naj vlada predvidi ukrepe za namensko
               varčevanje. Gospod Arhar je včeraj rekel, da sicer Slovenci namensko varčujemo, da
               smo pa predvsem usmerjeni v kratkoročno varčevanje zaradi tiste strašanske
               previdnosti, ker ne zaupamo dovolj lastni valuti. Vzpodbujanje namenskega varčevanja
               je zanesljivo pametna naložba zato, ker vsakdo, ki namensko varčuje, tudi sam
               prispeva sredstva. Poleg tega ne smemo pozabiti pri demografskih gibanjih še na
               nekaj. Glede na to, da smo narod, ki se stara, bomo rabili mlado delovno silo in
               mlada delovna sila, ki bo prišla od drugod, bo pripeljala s seboj tudi družine, s tem
               pa se bo zopet povečal pritisk na socialna stanovanja. In ko govorimo o namenskem
               varčevanju, lastna gradnja ali pa nakup omogočata večjo efektivnost vložka zato, ker
               je večji vložek lastnega dela in večji vložek lastnega privarčevanega denarja.</p>
               <p>Na koncu bi se samo na kratko dotaknila še problema vojaških stanovanj, ki ga je
               gospod Rejc že izpostavil. V naši občini imamo že od leta 1992 20 stanovanjskih enot
               praznih v bloku in nikakor ne moremo z njimi rešiti stanovanjskih problemov tistih
               ljudi, ki rabijo socialno pomoč. Poleg tega imamo cel blok, tako imenovani
               stanovanjski blok, ki ga je vojska sicer demolirala, vendar tudi tega ne more občina
               za primerno ceno dobiti, da bi iz tega napravila socialna stanovanja. Mislim, da bi
               bili potrebni vsi dejavniki, ki bi prispevali k temu, da se problem predvsem
               socialnih stanovanj reši. Predvsem pa pričakujemo točnejše oziroma boljše podatke o
               tem, s kakšnimi stanovanji sploh razpolagamo v Sloveniji, koliko je teh stanovanjskih
               enot, koliko so zasedene in pa tudi končno obdavčitev nepremičnin, kajti dokler bomo
               imeli tak sistem obdavčevanja nepremičnin, ki omogoča nekomu izredno veliko razkošje,
               za katerega ne plača dosti, drugemu pa komaj nekaj bednega prostora za preživetje, ne
               bomo živeli bolje. Hvala.</p>
            </sp>
            <sp xml:id="SDZ2-Redna-06-1997-09-11.sp76">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospa Vencelj. Izčrpali smo seznam prijavljenih razpravljavcev. Gospod
               Hvalica želi besedo. Ker se niste pisno prijavil, vas omejujem na 5 minut.</p>
            </sp>
            <sp xml:id="SDZ2-Redna-06-1997-09-11.sp77">

               <speaker>IVO HVALICA:</speaker>

               <p>Hvala. Spoštovani kolegi! Pri pregledu teh stališč sem ugotovil še nekaj, kar
               mislim, da manjka, pa je zelo pomembno. Ko gre za revitalizacijo obstoječega
               stanovanjskega fonda, če ga lahko tako imenujemo, predvsem na demografsko ogroženih
               območjih, na obmejnih območjih pogosto naletimo na veliko oviro - Zavod za varstvo
               kulturne dediščine. Tu je treba nekaj narediti. Tu je treba preseči zadevo. Treba je
               najti nek kompromis med zahtevami varnostnikov krajine in krajevne arhitekture in
               funkcijo uporabnosti objekta. Poznam veliko ljudi, konkretne primere, ki so na
               obmejnem območju obupali, ker jim je Zavod za varstvo kulturne dediščine postavil
               takšne pogoje, da so rekli: "Ne bom tega delal", si je zgradil stran - pomislite
               absurd, nonsens - montažno hišo, ki je pokvarila krajino, za katero pa je dobil
               dovoljenje, hiša je pa propadla. Mi vsi dobro vemo, kaj se je zgodilo tudi leta 1976
               ob potresu - Breginj, kričeč primer. Pojdite v Furlanijo, tam so bili bolj pametni.
               Počasi, ampak so tako rekoč zadevo obnovili. So šli v kompromise. Jasno, vsaka nova
               gradnja je kompromis, ker ne moreš nikdar narediti takšnega objekta, kot ga je
               naredil tisti pred 200, 300, 400 leti, ampak podobnega pa lahko in ohraniš nekatere
               te elemente. In tu vas pozivam, tako predlagatelje kot tudi poslance Državnega zbora,
               da tu najdemo nek kompromis. Sam bom predlagal dopolnitev drugega in četrtega
               stališča, ki o tem govorita, ker mislim, da je to zelo važno. Mi ne smemo ovirati
               ljudi z nemogočimi zahtevami. Jaz razumem te ljudi, ki delajo v teh institucijah,
               popolnoma jih razumem, samo velikokrat so preveč pesniki kot realisti, bolj glisirajo
               kot hodijo, zelo težko se usidrajo, in te ljudi je treba spraviti na realna tla, dol
               potegniti in jim reči: dejstva so takšna, razmislite o tem. In želim, da boste s tem
               v zvezi pripravljeno stališče podprli. Hvala lepa.</p>
            </sp>
            <sp xml:id="SDZ2-Redna-06-1997-09-11.sp78">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Hvalica. Želi še kdo besedo? Gospod Demšar.</p>
            </sp>
            <sp xml:id="SDZ2-Redna-06-1997-09-11.sp79">

               <speaker>VINCENCIJ DEMŠAR:</speaker>

               <p>Hvala za besedo. Konkretno bi želel nadaljevati to, o čemer je govoril moj
               predhodnik. Pred desetimi leti so ugotovili, Fakulteta za arhitekturo, da imamo v
               Škofji Loki, če bi se lotili ureditve mestnega jedra Škofje Loke, za štiri do pet let
               potrebe po stanovanjih pokrite. Kar pomeni, da če bi se mi lotili tistega fonda, ki
               ga že imamo, bi o takih stvareh, ki jih zdaj tu slišimo, in potem tudi mlade ljudi,
               ki se res nimajo kam dati, te stvari ne bile tako problematične. Kar pomeni, tisti,
               ki hodite po lepi naši slovenski zemlji - jaz bom rekel, ali je to v Kopru - peljite
               se po stari cesti čez Logatec, ali v okolico Nove Gorice ali pa če greste na
               Štajersko, boste videli, koliko hiš je praznih. Vem pa, da ta minister, vem, da to
               problematiko pozna in da njegova služba dela v tej smeri, da bi se lotili teh stvari
               in da ni treba povsod začeti samo na novo, na prvi kategoriji kmetijskih zemljišč,
               ampak da bi se lahko lotili starih stavb, čeprav pri nas so sedaj te stvari, pravijo,
               približno za eno tretjino dražje, če se lotiš popravila starega ali pa če gradiš
               novo, pri tem, da drugod po svetu pravijo, da pa temu ni tako. To bi bila prva
               pripomba.</p>
               <p>Druga. Ne vem, zakaj mi še naprej govorimo o treh kategorijah stanovanj, o
               socialnih, potem imamo pa dve, ena so profitna, ena pa neprofitna. In dvomim v to, da
               imajo drugod po svetu tudi tako razporeditev. Mislim, da imata tako država kot občina
               skrbi za socialna stanovanja, ostalo so pa stanovanja, čisto normalna, ki so na trgu.</p>
               <p>In kot tretjo pripombo imam tole. Mi smo že pred leti imeli posebno banko - SKB
               banka je nastala iz tega in iz naših prihrankov. Vi se vsi spomnite, da ste plačevali
               po tistih 6% posebej za stanovanja. In kot izgleda, se je ta banka sedaj že izmuznila
               iz tega in zato je sedaj tukaj predlog, da bi ustanovili neko novo hranilnico. Bojim
               se, da se bo potem z novo hranilnico isto zgodilo, kot se je s to banko, zato mislim,
               da bi bilo smiselno videti, ali je ta banka že tako daleč odšla, da je ni več možno
               vključiti v te stvari.</p>
               <p>Nadalje bi še predlagal, da naj bi se obdavčilo tisto premoženje ljudi, zlasti tiste
               hiše, ki prazne stojijo, nihče v njih ne stanuje. Ko bomo davke primerno temu
               "navili", bodo imele država in občine dohodek, pa še ljudje bi imeli stanovanja, ker
               tisti ne bodo sedaj na tak način držali stanovanj, ker nič ne pijejo in nič ne jedo,
               jih imajo lahko na tak način. Zato predlagam, da naj se obdavčijo prazne stanovanjske
               hiše ali pa tudi sicer naj bodo večji davki, da ne bo v velikih, tudi dvo in
               trinadstropnih stavbah živel samo po en prebivalec. Hvala lepa.</p>
            </sp>
            <sp xml:id="SDZ2-Redna-06-1997-09-11.sp80">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Demšar. Želi še kdo besedo? Gospod Bajc.</p>
            </sp>
            <sp xml:id="SDZ2-Redna-06-1997-09-11.sp81">

               <speaker>JOSIP BAJC:</speaker>

               <p>Spoštovana gospa podpredsednica, kolegi in kolegice! Ob pregledu predlogov dodatnih
               stališč in sklepov k predlogu nacionalnega stanovanjskega programa upam, da bo
               zagledal luč sveta v krajšem času, kot je nastajal, se pravi od 1995. leta do danes.
               In pri 12. predlogu Socialdemokratske stranke mislim, da je vsaj tisti zadnji del, ko
               pravi, da se stopnja odpisanega najetega stanovanja pospeši oziroma poveča, da je
               nerealno in da takšnih načinov odpisa ni. Je pa po mojem zajet predlog, podobno
               zajet, vendar ne predvideva odpisa, ampak ugodnejša posojila za večštevilčne družine
               z otroki, pa že pri predlogu Slovenskih Krščanskih demokratov v 7. točki. Zaradi
               tega, če bomo po posameznih teh stališčih in predlogih glasovali, bom glasoval proti
               12. predlogu iz teh razlogov.</p>
            </sp>
            <sp xml:id="SDZ2-Redna-06-1997-09-11.sp82">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Bajc. Želi še kdo besedo? (Ne.) Torej zaključujem splošno razpravo.</p>
               <p>Matično delovno telo je predlagalo zboru, da sprejme naslednji sklep, ki ste ga
               dobili v pisni obliki: "Predlog nacionalnega stanovanjskega programa - prva obravnava
               je primerna podlaga za pripravo predloga programa za drugo obravnavo." Odpiram
               razpravo o danem sklepu. Kdo želi besedo?</p>
               <p>Ker ne želi nihče razpravljati, zaključujem razpravo o predlogu sklepa in dajem
               predlog na glasovanje. Ugotovimo sklepčnost! (54 prisotnih.)</p>
               <p>Kdo je za? (53 poslancev.) Je kdo proti? (Nihče.)</p>
               <p>Ugotavljam, da je predlog sklepa sprejet.</p>
               <p>Prehajamo na obravnavo dodatnih stališč, ki ste jih prejeli dne 10. septembra 1997.
               V tej preglednici je 12 predlogov. Dajem v obravnavo prvi predlog dodatnega stališča.
               Odpiram razpravo. Kdo želi razpravljati? Ker ni razpravljavcev, dajem predlog
               dodatnega stališča na glasovanje. Ugotovimo sklepčnost! Proceduralno, gospod
               Presečnik.</p>
            </sp>
            <sp xml:id="SDZ2-Redna-06-1997-09-11.sp83">

               <speaker>JAKOB PRESEČNIK:</speaker>

               <p>Hvala za besedo. Ne vem, če sem dobro spremljal, ampak gre za stališča odbora, ki
               mislim, da jih je 17.</p>
            </sp>
            <sp xml:id="SDZ2-Redna-06-1997-09-11.sp84">

               <speaker>PODPREDSEDNICA EDA OKRETIČ-SALMIČ:</speaker>

               <p>Najprej moramo glasovati o predlogih dodatnih stališč, nato pa o stališčih
               odbora.</p>
            </sp>
            <sp xml:id="SDZ2-Redna-06-1997-09-11.sp85">

               <speaker>JAKOB PRESEČNIK:</speaker>

               <p>Se opravičujem.</p>
            </sp>
            <sp xml:id="SDZ2-Redna-06-1997-09-11.sp86">

               <speaker>PODPREDSEDNICA EDA OKRETIČ-SALMIČ:</speaker>

               <p>Ugotovimo sklepčnost! (53 prisotnih.)</p>
               <p>Kdo je za? (42 poslancev.) Je kdo proti? (Nihče.)</p>
               <p>Ugotavljam, da je predlog dodatnih stališč sprejet.</p>
               <p>Odpiram razpravo za drugi predlog dodatnega stališča. Kdo želi besedo? Ker ne želi
               nihče razpravljati... To ste dobili 10. septembra 1997 z naslovom Pregled dodatnih
               stališč in sklepov k predlogu nacionalnega stanovanjskega programa, prva obravnava.
               Na glasovanje dajem drugi predlog dodatnega stališča. Ugotovimo sklepčnost! (55
               prisotnih.)</p>
               <p>Kdo je za? (50 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>V obravnavo dajem tretji predlog dodatnega stališča. Kdo želi razpravljati? (Nihče.)
               Ugotovimo sklepčnost! (51 prisotnih.)</p>
               <p>Kdo je za? (47 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>V razpravo dajem četrti predlog. Kdo želi razpravljati? (Nihče.) Ugotovimo
               sklepčnost! (49 prisotnih.)</p>
               <p>Kdo je za? (35 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>V razpravo dajem peti predlog dodatnega stališča. Kdo želi razpravljati? (Nihče.)
               Ugotovimo sklepčnost! (52 prisotnih.)</p>
               <p>Kdo je za? (41 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>V razpravo dajem šesti predlog. Kdo želi razpravljati? (Nihče.) Ugotovimo
               sklepčnost! (49 prisotnih.)</p>
               <p>Kdo je za? (46 poslancev.) Je kdo proti? (1 poslanec.)</p>
               <p>Ugotavljam, da je dodatni šesti predlog sprejet.</p>
               <p>V razpravo dajem sedmi predlog dodatnih stališč. Kdo želi razpravljati? (Nihče.)
               Ugotovimo sklepčnost! (51 prisotnih.)</p>
               <p>Kdo je za? (42 poslancev.) Je kdo proti? (2 poslanca.)</p>
               <p>Ugotavljam, da je predlog sprejet.</p>
               <p>V razpravo dajem osmi predlog dodatnega stališča. Ker ne želi nihče razpravljati,
               ugotovimo sklepčnost! (46 prisotnih.)</p>
               <p>Kdo je za? (42 poslancev.) Je kdo proti? (9 poslancev.)</p>
               <p>Ugotavljam, da je predlog sprejet.</p>
               <p>V razpravo dajem deveti predlog. Ker ni razpravljalcev, ugotovimo sklepčnost! (55
               prisotnih.)</p>
               <p>Kdo je za? (46 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>V razpravo dajem deseti predlog dodatnih stališč. Gospod Baškovič želi besedo.</p>
            </sp>
            <sp xml:id="SDZ2-Redna-06-1997-09-11.sp87">

               <speaker>MILAN BAŠKOVIČ:</speaker>

               <p>Rad bi posebej opozoril na deseto točko, o kateri sedaj razpravljamo. Imam štiri
               bistvene pripombe s stališča Sekretariata.</p>
               <p>Prvič, urejanje nekih prednosti ni stvar nacionalnega programa, to je lahko stvar
               zakona, ki ureja (nerazločno povedana beseda) in pa drugih pravil.</p>
               <p>Drugič, to, da bi imeli Slovenci po rodu glede drugih državljanov, se pravi,
               slovenski državljani, med temi slovenskimi državljani bi imeli prednost Slovenci po
               rodu. To je pravno nedoločen pojem. Se ne ve, v pravu tega ne prepoznamo. Ali to
               pomeni, do katerega kolena se šteje ta rod ali po eni liniji ali po očetovi ali
               materini, do katerega stoletja nazaj? Skratka, to ni uresničljivo in ni
               predstavljivo, kako bi ugotavljali med državljani posebej tiste po rodu.</p>
               <p>Tretje, kar pa je najbolj bistveno. Gre za diskriminacijo med državljani, kar je pa
               ustavno nedopustno. Vsi državljani, ki so državljani, imajo po ustavi in po zakonu
               enake možnosti in pravice. Tukaj se pa državljani delijo na eno in drugo kategorijo
               in to je nesprejemljivo.</p>
               <p>Četrtič, tudi formalno glede na nasprotje 14. člena ustave, ki govori, da so pred
               zakonom vsi enaki in zakon je reguliral ta razmerja na stanovanjskem področju in tudi
               77. člen, ki daje okvir za nacionalni program ne dopušča in ne daje podlage za tako
               razlikovanje. Hvala lepa.</p>
            </sp>
            <sp xml:id="SDZ2-Redna-06-1997-09-11.sp88">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Baškovič. Želi še kdo razpravljati? (Nihče.) Ker ni razpravljavcev
               ugotavljamo sklepčnost! (49 prisotnih.)</p>
               <p>Kdo je za deseti predlog? (3 poslanci.) Je kdo proti? (42 poslancev.)</p>
               <p>Ugotavljam, da deseti predlog dodatnega stališča ni sprejet.</p>
               <p>V razpravo dajem enajsti predlog dodatnega stališča. Ugotavljam, da ni
               razpravljavcev. Ugotovimo sklepčnost! (55 prisotnih.)</p>
               <p>Kdo je za? (46 poslancev.) Je kdo proti? (2 poslanca.)</p>
               <p>Ugotavljam, da je predlog sprejet.</p>
               <p>V razpravo dajem dvanajsti predlog dodatnega stališča. Ker ni razpravljavcev,
               glasujemo. Ugotovimo sklepčnost! (56 prisotnih.)</p>
               <p>Kdo je za? (30 poslancev.) Je kdo proti? (20 poslancev.)</p>
               <p>Ugotavljam, da je predlog sprejet.</p>
               <p>Danes je bilo vloženo še eno dodatno stališče, in sicer gospe poslanke Darinke
               Mravljak. Dajem v razpravo tudi ta dodatni predlog. Ugotavljam, da ni razpravljavcev.
               Ugotovimo sklepčnost! (51 prisotnih.)</p>
               <p>Kdo je za? (47 poslancev.) Je kdo proti? (2 poslanca.)</p>
               <p>Ugotavljam, da je tudi ta dodatni predlog sprejet.</p>
               <p>Prehajamo na predlagana stališča matičnega delovnega telesa. Prejeli ste jih z
               gradivom 17. junija z naslovom Poročilo o predlogu nacionalnega stanovanjskega
               programa, prva obravnava. Tu je zajetih 17 stališč. Predlagam, da obravnavamo
               stališča v celotnem kontekstu in odpiram razpravo. Tudi glasovanje bo potekalo za vsa
               stališča skupaj, v celoti. Kdo nasprotuje temu predlogu, da bi glasovali v celoti?
               Gospod Hvalica ima besedo.</p>
            </sp>
            <sp xml:id="SDZ2-Redna-06-1997-09-11.sp89">

               <speaker>IVO HVALICA:</speaker>

               <p>Hvala lepa. Gospa podpredsednica, poglejte, ne da se tako, ker - ne, ne, seveda je
               možno tudi, ampak sigurno niso vsi za segedin golaž, nekateri so za meso, drugi pa za
               zelje. Vas lepo prosim, da vsako stališče posebej izglasujemo. Hvala lepa.</p>
            </sp>
            <sp xml:id="SDZ2-Redna-06-1997-09-11.sp90">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Hvalica. Torej bomo posamično razpravljali in glasovali o danih
               stališčih matičnega odbora. Pa gremo kar po vrsti. V razpravo dajem prvo stališče. Ni
               razpravljavcev. Ugotovimo sklepčnost! Gospod Hvalica, obrazložitev glasu.</p>
            </sp>
            <sp xml:id="SDZ2-Redna-06-1997-09-11.sp91">

               <speaker>IVO HVALICA:</speaker>

               <p>Hvala. Vidite, gospa podpredsednica, kako je potrebno, da se glasuje posebej. Tu je
               verjetno treba nekaj reči. Preveč suho je. Jaz imam sicer zelo rad kratke povedne
               stavke, ampak jasno je treba razmejiti pristojnost države in pristojnosti občine. Tu
               bi bilo treba povedati tudi, kje, kako, v katerem zakonu, kaj, kako. Tega sigurno ne
               more samo nacionalni stanovanjski program. Verjetno bi bilo treba reči, da bi bilo
               treba to urediti v sklopu zakonodaje o lokalni samoupravi. Torej to je presuho. Nič
               ne pove oziroma pove le toliko, da bo to napisano v nacionalnem stanovanjskem
               programu, ne bo pa obvezovalo nikogar. Hvala.</p>
            </sp>
            <sp xml:id="SDZ2-Redna-06-1997-09-11.sp92">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Hvalica. Želi še kdo besedo? Gospod Presečnik.</p>
            </sp>
            <sp xml:id="SDZ2-Redna-06-1997-09-11.sp93">

               <speaker>JAKOB PRESEČNIK:</speaker>

               <p>Hvala. Mislim, da je sicer dobro, ali je prekratko napisano, ampak jasno je treba
               razmejiti pristojnosti države in pristojnosti občine v nacionalnem stanovanjskem
               programu, to, kar nacionalni stanovanjski program obravnava. Drugo so pa drugi zakoni
               iz pristojnosti države in občin.</p>
            </sp>
            <sp xml:id="SDZ2-Redna-06-1997-09-11.sp94">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Presečnik. Še kdo želi besedo? (Ne.) Ugotavljamo sklepčnost! (55
               prisotnih.)</p>
               <p>Kdo je za? (42 poslancev.) Je kdo proti? (Nihče.)</p>
               <p>Ugotavljam, da je prvo predlagano stališče sprejeto.</p>
               <p>V razpravo dajem drugo stališče matičnega odbora. Želi kdo besedo? (Ne.) Ugotavljamo
               sklepčnost! (47 prisotnih.)</p>
               <p>Kdo je za? (45 poslancev.) Je kdo proti? (1 poslanec.)</p>
               <p>Ugotavljam, da je predlagano stališče sprejeto.</p>
               <p>V razpravo dajem tretje stališče matičnega odbora. Ker ni razpravljavcev,
               ugotavljam, da lahko prehajamo na glasovanje. Ugotovimo sklepčnost! (46
               prisotnih.)</p>
               <p>Kdo je za? (47 poslancev.) Je kdo proti? (Nihče.)</p>
               <p>Ugotavljam, da je stališče sprejeto.</p>
               <p>V razpravo dajem četrto stališče matičnega odbora. Ni razpravljalcev. Ugotovimo
               sklepčnost! (48 prisotnih.)</p>
               <p>Kdo je za? (50 poslancev.) Je kdo proti? (Nihče.)</p>
               <p>V razpravo dajem peto stališče. Ni razpravljalcev. Ugotovimo sklepčnost! (54
               prisotnih.)</p>
               <p>Kdo je za? (51 poslancev.) Je kdo proti? (Nihče.)</p>
               <p>Ugotavljam, da je tudi to stališče sprejeto.</p>
               <p>V razpravo dajem šesti predlog stališča. Ni razpravljalcev. Ugotovimo sklepčnost!
               (51 prisotnih.)</p>
               <p>Kdo je za? (44 poslancev.) Je kdo proti? (Nihče.)</p>
               <p>Ugotavljam, da je tudi ta predlog stališča sprejet.</p>
               <p>V razpravo dajem predlog sedmega stališča. Tudi tu ni razpravljalcev. Ugotovimo
               sklepčnost! (50 prisotnih.)</p>
               <p>Kdo je za? (39 poslancev.) Je kdo proti? (1 poslanec.)</p>
               <p>Ugotavljam, da je predlog stališča sprejet.</p>
               <p>V razpravo dajem osmi predlog stališča. Nihče ne želi razpravljati. Ugotovimo
               sklepčnost! (Vprašanje iz dvorane.) Osmi, ja. Gospod Hvalica, obrazložitev glasu.
           </p>
            </sp>
            <sp xml:id="SDZ2-Redna-06-1997-09-11.sp95">

               <speaker>IVO HVALICA:</speaker>

               <p>Hvala lepa, gospa podpredsednica. Ne vem, imam malo mešan občutek, kako naj tu
               glasujem. Glejte, znanstvenikom naj bi omogočili stanovanje v neprofitnem stanovanju
               - ali ni to diskvalifikacija? To je diskvalifikacija znanstvenika! Zaradi tega se
               mora nekdo puliti, pa mu plačati, ne stanovanje - vilo! Ne vem, jaz za to ne morem
               glasovati. Poglejte, nerodno je napisano, mogoče tudi, ampak znanstveniki neprofitno
               stanovanje. Lepo vas prosim, saj bo kdo mislil, da smo v Kazakstanu. Hvala.</p>
            </sp>
            <sp xml:id="SDZ2-Redna-06-1997-09-11.sp96">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Hvalica. Želi še kdo razpravljati? Gospod Sovič.</p>
            </sp>
            <sp xml:id="SDZ2-Redna-06-1997-09-11.sp97">

               <speaker>BORIS SOVIČ:</speaker>

               <p>Cenjene dame, spoštovani! Jaz mislim, da je treba upoštevati, da tudi v znanosti,
               tako kot v mnogih drugih poklicih, da obstajajo tudi mladi znanstveniki. Obstajajo pa
               seveda tudi uveljavljeni, ki so gotovo tudi, vsaj nekateri, v drugačnih kategorijah,
               kar se dohodkov tiče. Za te mlade, jaz mislim, da je že smiselno, če obstajajo tudi
               načini, kako družba na neki način promovira njihovo delo ali pa na nek način omogoča
               njihovo uspešnost. Zato mislim, da bi kazalo razmisliti tudi o tem. Hvala.</p>
            </sp>
            <sp xml:id="SDZ2-Redna-06-1997-09-11.sp98">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Sovič. Želi še kdo razpravljati? (Ne.) Ugotavljamo sklepčnost. (54
               prisotnih.)</p>
               <p>Kdo je za? (34 poslancev.) Je kdo proti? (2 poslanca.)</p>
               <p>Ugotavljam, da je predlog sprejet.</p>
               <p>V razpravo dajem deveti predlog stališča matičnega odbora. Razpravljavcev ni.
               Ugotovimo sklepčnost! (52 prisotnih.)</p>
               <p>Kdo je za? (40 poslancev.) Je kdo proti? (1 poslanec.)</p>
               <p>Ugotavljam, da je predlog sprejet.</p>
               <p>V razpravo dajem deseti predlog stališča. Razpravljavcev ni. Ugotovimo sklepčnost!
               (51 prisotnih.)</p>
               <p>Kdo je za? (49 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>V razpravo dajem enajsti predlog stališča. Ker ni razpravljavcev, ugotavljamo
               sklepčnost. Ugotovimo sklepčnost! (49 prisotnih.)</p>
               <p>Kdo je za? (38 poslancev.) Je kdo proti? (1 poslanec.)</p>
               <p>Ugotavljam, da je predlog sprejet.</p>
               <p>V razpravo dajem dvanajsti predlog stališča. Razpravljati ne želi nihče. Ugotovimo
               sklepčnost! (51 prisotnih.)</p>
               <p>Kdo je za? (44 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>V razpravo dajem trinajsti predlog stališča. Razpravljati ne želi nihče. Ugotovimo
               sklepčnost! (52 prisotnih.)</p>
               <p>Kdo je za? (42 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>V razpravo dajem štirinajsti predlog stališča. Razpravljavcev ni. Ugotovimo
               sklepčnost! (53 prisotnih.)</p>
               <p>Kdo je za? (39 poslancev.) Je kdo proti? (2 poslanca.)</p>
               <p>Ugotavljam, da je predlog sprejet.</p>
               <p>V razpravo dajem petnajsti predlog stališča. Razpravljavcev ni. Ugotovimo
               sklepčnost! (47 prisotnih.)</p>
               <p>Kdo je za? (41 poslancev.) Je kdo proti? (1 poslanec.)</p>
               <p>Ugotavljam, da je predlog sprejet.</p>
               <p>V razpravo dajem šestnajsti predlog stališča. Ugotovimo sklepčnost! (53
               prisotnih.)</p>
               <p>Kdo je za? (49 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>V razpravo dajem še zadnji predlog stališča matičnega odbora. Razpravljavcev ni.
               Ugotovimo sklepčnost! (52 prisotnih.)</p>
               <p>Kdo je za? (45 poslancev.) Je kdo proti? (2 poslanca.)</p>
               <p>Ugotavljam, da je ta predlog sprejet.</p>
               <p>S tem smo zaključili razpravo in glasovanje o stališčih. Poslanska skupina SDS je
               vložila še predlog dodatnega stališča k predlogu nacionalnega stanovanjskega
               programa, ki pa ni bil vložen v skladu s poslovnikom, in sicer do konca splošne
               razprave. Torej o tem predlogu ne moremo glasovati. Gospod Hvalica proceduralno.</p>
            </sp>
            <sp xml:id="SDZ2-Redna-06-1997-09-11.sp99">

               <speaker>IVO HVALICA:</speaker>

               <p>Hvala. Spoštovani! Ker bi rad, da bi bilo to vsebinsko zajeto, predlagam naslednji
               predlog, da bi sprejeli dodatno stališče, ki bi se glasilo: "Predlagatelj naj
               upošteva za pripravo druge obravnave tudi razpravo, ki je bila opravljena v Državnem
               zboru tega in tega." Tako pravzaprav zajamem vsebinsko svojo razpravo in obvežem
               predlagatelja. Mislim, da mi boste to dovolili, če vam gre za vsebino. Hvala.</p>
            </sp>
            <sp xml:id="SDZ2-Redna-06-1997-09-11.sp100">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Želi kdo razpravljati o tem dodatnem? Gospod Hvalica, prosila bi, če ta
               predlog tudi pisno vložite. Odpiram razpravo o tem sklepu. Predlog dajem na
               glasovanje. Ugotavljamo sklepčnost! Ali lahko gospod Hvalica pisno vloži svoj
               predlog? Prosim, gospod Hvalica, če ta predlog še enkrat potem ponovite.</p>
            </sp>
            <sp xml:id="SDZ2-Redna-06-1997-09-11.sp101">

               <speaker>IVO HVALICA:</speaker>

               <p>Hvala. Ne vem, ali ni bilo dovolj pozornosti ali ni bilo dovolj poslušanja. Vložil
               sem svoj dodatni predlog k stališčem. Vodstvo Državnega zbora me je opozorilo, da sem
               zamudil proceduralno. Jaz sicer trdim, da bi lahko tudi drugače izpeljali zadevo,
               ampak procedura je mati demokracije, naj bo temu tako. Pika.</p>
               <p>Zdaj pa naslednje. Predlagam, da se predlagatelja obveže, da upošteva pri pripravi
               nacionalnega programa za drugo obravnavo tudi obravnavo, ki je bila torej izvršena
               ali pa kakor hočete v Državnem zboru, dne 11. septembra 1997. To razpravo, če
               vsebinsko zajame, bo zajel tudi - predlagatelj namreč - tudi moj del vsebine, to se
               pravi nek kompromis med varuhi stavbne dediščine in programov za revitalizacijo,
               torej predvsem stanovanjskih objektov na demografsko ogroženih območjih in na
               obmejnih območjih. Jaz mislim, da sem bil jasen že v razpravi. Stvar je, če mi to
               hočemo vsebinsko; proceduralno se to da izpeljati, kot se temu reče, skozi stranska
               ali zadnja vrata. To je vprašanje dobre volje - če smo za to, bomo pač to naredili.
               Jaz smatram, da je to potrebno, ker je to zadeva, ki jo pač dosti blizu poznam, bi
               temu rekel. Torej lepo prosim vodstvo Državnega zbora, da mi pomaga to izpeljati
               proceduralno, da bo volk sit, da bo krava cela, in še trava da bo rastla. Hvala.</p>
            </sp>
            <sp xml:id="SDZ2-Redna-06-1997-09-11.sp102">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Hvalica. Do konca splošne razprave bi morali vložiti ta dodatni
               predlog. Razprava o stališčih je bila zaključena in mislim, da smo s tem tudi
               končali. To je pa stališče, ni bil dodatni predlog, kar ste vi ravnokar posredovali.
               Zato tega ne moremo posredovati oziroma dati na glasovanje.</p>
               <p>Tu je še predlog dodatnega sklepa. Dajem ga v razpravo. Predlagatelj je gospod Roman
               Jakič: "Državni zbor Republike Slovenije poziva Vlado Republike Slovenije, da prouči
               možnosti aktivnejšega reševanja podnajemniških stanovanjskih in bivalnih problemov
               šolajočih se s finančno stimulacijo za najemodajalce najemnih stanovanj za
               mlade."</p>
               <p>Odpiram razpravo. Ni razpravljalcev. Ugotovimo sklepčnost! (58 prisotnih.)</p>
               <p>Kdo je za predlog dodatnega sklepa? (46 poslancev.) Je kdo proti? (2 poslanca.)</p>
               <p>Ugotavljam, da je predlog dodatnega sklepa sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>30. TOČKO DNEVNEGA REDA - DRUGA OBRAVNAVA PREDLOGA ZAKONA O
                  ŠPORTU.</title>
               </p>
               <p>Predlog zakona je v obravnavo zboru predložila Vlada Republike Slovenije. Želi
               predstavnik vlade besedo? Proceduralno? Gospod Kelemina.</p>
            </sp>
            <sp xml:id="SDZ2-Redna-06-1997-09-11.sp103">

               <speaker>BRANKO KELEMINA:</speaker>

               <p>Spoštovana podpredsednica, spoštovane poslanke in poslanci, cenjena vlada! V skladu
               z drugim odstavkom 188. člena poslovnika Državnega zbora, spodaj podpisani poslanci
               poslanske skupine SDS in SKD predlagamo, da se o predlogu zakona o športu ponovno
               opravi I. obravnava na eni od prihodnjih sej.</p>
               <p>Dovolite, da na kratko naštejem samo nekaj pomembnih razlogov, na osnovi katerih smo
               se odločili za ta proceduralni predlog.</p>
               <p>Prvič. Nacionalnega športnega programa še ni.</p>
               <p>Drugič. Zakon ima v II. obravnavi 69 členov. Na osnovi teh 69 členov je bilo podanih
               preko 120 amandmajev.</p>
               <p>Tretjič. Vlada pri pripravi zakona ni v celoti upoštevala stališč Državnega zbora,
               ki so bila sprejeta v prvi obravnavi. Predvsem niso jasno razmejene pristojnosti
               glede obsega in uresničevanja javnega interesa in ustrezna kordinacija med državno in
               lokalnimi skupnostmi.</p>
               <p>Četrtič. Financiranje in razporeditev sredstev na vseh nivojih ni niti približno
               jasno opredeljeno. Niso upoštevane določbe že obstoječih zakonov, kot sta zakon o
               lokalni samoupravi in zakon o društvih.</p>
               <p>Šestič. Natančneje je potrebno opredeliti in ločiti personalni vrhunski šport od
               rekreativnega in društvenega športa predvsem na nivoju lokalnih skupnosti in natančno
               določiti sistem financiranja. Tudi nekaj pomembnih pripomb, o katerih bi bilo
               potrebno ponovno razpravljati in jih vključiti v novi zakon o športu. Trdno sem
               prepričan, da imate tudi drugi poslanci še svoje prav gotovo dobre in utemeljene
               predloge, ki jih bo potrebno upoštevati.</p>
               <p>Menim, da je zakon o športu tako pomemben dokument, da je pomemben za vse državljane
               Slovenije. Da bi storili veliko napako, če bi sprejeli morda pomanjkljiv in nedorečen
               zakon. Veliko bolje bo, če zakon dobimo kakšen mesec kasneje, vendar takšnega, ki bo
               bolj jasen in bo zaživel v praksi v dobrobit vseh državljanov. Zato vas cenjene
               poslanke in poslanci v imenu podpisnikov prosim, da temeljito še enkrat razmislite in
               glasujete za predlagani proceduralni predlog. Hvala lepa.</p>
            </sp>
            <sp xml:id="SDZ2-Redna-06-1997-09-11.sp104">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Kelemina. Torej poslanska skupina SDS predlaga, da se o predlogu
               zakona opravi splošna razprava na eni od prihodnjih sej. Želi kdo besedo v zvezi s
               tem?</p>
               <p>Gospod Moge. Ni proceduralno. To ni proceduralni predlog, ampak vsebinski predlog,
               kar je v skladu s 188. členom.</p>
            </sp>
            <sp xml:id="SDZ2-Redna-06-1997-09-11.sp105">

               <speaker>RUDOLF MOGE:</speaker>

               <p>Spoštovane kolegice in kolegi! Tega predloga ne bom podprl, ker so bile za to
               govornico izrečene besede, ki dejansko ne ustrezajo resnici, še več, zdi se mi, da
               tisti, ki je te besede izgovoril, zakona ni prebral. Pa gremo lepo po vrsti, "kakor
               hiše v trsti".</p>
               <p>Prva stvar je bila ta, da avtor trdi, da nacionalnega športnega programa ni. Osnova
               za sprejem nacionalnega športnega programa je sprejetje zakona o športu. Zakon o
               športu daje osnovo za sprejetje nacionalnega športnega programa in stvar je v tem, da
               je nacionalni športni program s strani vlade vložen že v proceduro, ampak ga zaradi
               tega ne moremo sprejemati, ker zakon predvideva, da dajo o tem nacionalnem športnem
               programu mnenje Svet za šport Republike Slovenije, Olimpijski komite in Združenje
               športnih zvez Slovenije. Torej ta prva trditev je bosa.</p>
               <p>Druga stvar - zakon ima res 69 členov in 120 amandmajev. Kdor je pogledal te
               amandmaje, je lahko videl, da je 10 oziroma 40 amandmajev takšnih, da se jih verjetno
               ne da sprejeti, če človek pametno misli. V resnici je število amandmajev veliko tudi
               zaradi tega, ker je v prvi obravnavi Državni zbor v prejšnjem mandatu sprejel 20
               stališč, s katerimi naj se zakon dopolni. Ta stališča so bila potem posledica
               velikega števila amandmajev. Moram pa povedati in se s predlagateljem deloma tukajle
               strinjati, da v tem zakonu tudi določene stvari niso dobro postavljene, kar se tiče
               lokalne samouprave in drugih stvari. Zato so nekatere poslanske skupine, med njimi
               tudi poslanska skupina predlagatelja - Slovenske ljudske stranke itd., predlagale za
               moje mnenje zelo kvalitetne amandmaje, ki to področje dejansko izboljšujejo.</p>
               <p>Tretja stvar - na ta amandma bi lahko, če ocenjujem po številu amandmajev, vložil
               1999 amandmajev. Prvi amandma bi se glasil: Zakon naj začne veljati 15. dan po
               objavi, drugi 16., 17., 18. in 20. in na podlagi tega brez prejšnje argumentacije
               ugotoviti, da je število amandmajev odvisno, ali je zakon dober ali ne, ne gre
               tukajle sprejemati.</p>
               <p>Naslednja stvar, na podlagi katere bi rekel, da tega zakona ne bi sprejeli, je ta,
               da če kaj damo nase in na svoj parlamentarni odbor, je parlamentarni odbor, na
               katerem je bilo mnenje o tem, tako pobudo tudi zavrnil.</p>
               <p>Vsi vemo, da je šport za nas kvaliteta. Spomnimo se, kaj so dejali stari Latinci:
               Zdrav duh v zdravem telesu. Poleg tega je pa šport za nas panoga, ki najbolj
               promovira Slovenijo po svetu, pa verjeli ali ne. Mi kot zakonodajalno telo smo tisti,
               ki naj bi sive lise na področju zakonodaje pokrivali. Pokrili smo vsa področja -
               zdravstvo, šolstvo, znanost, obrambo itd., edino v športu smo v treh mandatih, vsaj
               jaz sem bil zraven, sprejeli samo en zakon o športu, to je zakon o Bloudkovih
               nagradah. Tako da je to področje popolnoma boso in bi bila velika škoda, da ga ne bi
               sprejeli. Pravim, da je Državni zbor za zakonodajno področje napravil veliko. Poleg
               tega, ker je temu zakonu dal veliko težo, je organiziral javno razpravo v teh
               prostorih o zakonu, ki je trajala 7 ur in v kateri so udeleženci vztrajali od prve do
               zadnje ure. Šel je v prvo obravnavo in ta zbor zdaj ta zakon res v drugi obravnavi
               obravnava. Rekel bi tole. Zakon je potreben, zakon ni tako nekvaliteten na podlagi
               argumentov, za katere sem vam povedal in s sprejetjem na koncu amandmajev, ki so jih
               nekatere poslanske skupine oziroma ki jih je odbor pripravil temeljito po presoji
               mnenja našega sekretariata za zakonodajo, se mi zdi, da je ta zakon potem, če te reči
               sprejmemo, toliko dober, da bo omogočil, da se bodo športniki razvijali pač po
               zakonu, ki ga je sprejela ta država, ne pa po nekih zakonih, ki izvirajo še iz Titove
               Jugoslavije. Zato bi vas jaz lepo poprosil, če ne bi sprejeli te pobude, ampak da bi
               normalno z drugo obravnavo obravnavali ta zakon.</p>
            </sp>
            <sp xml:id="SDZ2-Redna-06-1997-09-11.sp106">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Moge. Želi še kdo besedo? Replika? Prosim, gospod Kelemina.</p>
            </sp>
            <sp xml:id="SDZ2-Redna-06-1997-09-11.sp107">

               <speaker>BRANKO KELEMINA:</speaker>

               <p>Hvala lepa. Hvala lepa tudi gospodu Mogetu, da se me je privoščil tako lepo. Dobro,
               saj midva lahko tudi začneva kdaj kakšno vojno, če želite.</p>
               <p>Jaz sem v glavnem zakon prebral, tako da tako nizkotno ni treba nekoga obsojati. Če
               ne bi jaz zakona prebral, pa videl, da niso v zakonu zajete stvari, v katerih bi se
               jaz videl notri, jaz lahko tudi svoje društvo v svoji krajevni skupnosti vključim
               tukaj notri in da bom odkril tudi sistem njenega financiranja, tako dolgo jaz takega
               zakona ne morem sprejemati kot idealnega. Potem mi pa, prosim lepo, povejte, ali je
               rešeno financiranje, je razdeljeno, kako se bodo ta sredstva zagotavljala, tistih 75
               in 25% itn. Jaz ne rečem, da ni potrebno v tej državi vrhunskega športa uveljavljati.
               Prav gotovo ga je treba, ampak jaz smatram, da je potrebno to področje bolj celovito
               posebej urediti, ne pa čisto zmešano, in športna rekreacija in športna vzgoja in vse
               drugo je pomešano zraven, tako da dejansko bo malokdo lahko iz tega razbral in se
               našel tukaj notri in našel svoj sistem, sistem financiranja. Vedno bo nekdo, ki bo
               pač v teh organih, lahko delil sredstva tako, kakor jih deli danes ali pa še na
               slabši način. Ker ne bo društvo na noben način moglo dokazati ali pa zahtevati od teh
               institucij, da jim zagotovijo sredstva, v kolikor to ne bo dosti natančno
               opredeljeno.</p>
               <p>Vsaj tako se zdajle dogaja in tako jaz to doživljam. Če pa vi pač mislite, da bo in
               da bo to veliko boljše, jaz sem v glavnem v skladu s posvetovanjem v naših obeh
               poslanskih skupin ali smo prišli do takšnega zaključka, zato sem predlagal tak
               predlog in prosim, da damo še enkrat tole v prvo obravnavo in poskušamo še enkrat
               določene stvari doreči bolj natančno in da vlada pripravi drugačen predlog, ne
               takšen, kakršen je zdajle bil predložen tukaj in s tako veliko amandmajev dopolnjen.
               Hvala lepa.</p>
            </sp>
            <sp xml:id="SDZ2-Redna-06-1997-09-11.sp108">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Kelemina. Gospod Mežan ima besedo.</p>
            </sp>
            <sp xml:id="SDZ2-Redna-06-1997-09-11.sp109">

               <speaker>JANEZ MEŽAN:</speaker>

               <p>Spoštovan gospa podpredsednica, spoštovane poslanke in poslanci! Predlog, ki je bil
               dan s strani gospoda Kelemine, bi rad osvetlil oziroma bi rad osvetlil z nekaterimi
               dejstvi, ki pa niso moja izmišljotina, niti jih sam nisem pogruntal, ker se pač na te
               zadeve malo manj spoznam. Bodo pa ti razlogi in te utemeljitve slonele na nekaterih
               raziskavah in argumentih, ki so bili podani v nekem projektu, ki ga je izvedla
               skupina strokovnjakov, ki jih bom tudi naštel. Ti strokovnjaki so: dr. Rajko Šugman,
               dr. Ludvik Horvat, potem dr. Mojca Dolpona, Tomo Levovnik, Aleš Remih, Matej Tušek,
               dr. Aleš Vest in dr. Milan Žvan. Ta skupina strokovnjakov je izvedla nek projekt pod
               naslovom "Stanje, odnosi in vrednote v slovenskem športu". V tem projektu je tudi
               posebna raziskava pod naslovom "Kaj meni športna javnost o zakonu o športu". Na tem
               mestu bi prosil, če potem tudi gospod državni sekretar, Janko Strel, komentira pač te
               zadeve, ki so bile javno objavljene v nadaljevanjih v "Delu" v zadnjih treh mesecih,
               začeli ste jih lahko brati tam nekje junija, zadnje pa, mislim, da je bilo nekje na
               začetku avgusta. V publikaciji pa te raziskave očitno še niso bile objavljene, vsaj
               jaz te publikacije nisem videl.</p>
               <p>No, ta skupina, ki sem jo prej naštel, je naredila neko anketo v okviru tega
               projekta in povprašala uradne predstavnike, prvič, nacionalnih športnih zvez v
               Sloveniji, drugič, lokalnih občinskih športnih zvez, in tretjič, pristojnih občinskih
               uradov oziroma služb za šport. Po tej anketi je ta skupina izvedla nekatere zaključke
               in dovolite mi, da čisto na kratko citiram nekaj takšnih zaključkov. Takole pravi (to
               so citati):</p>
               <p>"Zakon o športu bo močno zaznamoval razvoj in usodno posegel v zgodovinske korenine
               slovenskega športa. Društveno organiziranost športa, ki je bila doslej temelj
               njegovega razvoja v Sloveniji, predlog zakona vulgarno potiska na obrobje. Zato je
               treba osvetliti odnos prizadetih do predlaganih rešitev, saj ni dvoma o tem, kot je
               razvidno iz obrazložitve zakona, da društveno športno sfero kot tipičnega
               predstavnika civilne družbe na tem socialnem področju postavlja v položaj podrejenega
               izvajalca nekakšnega javnega (državnega) interesa. Predlagatelj zakona, Ministrstvo
               za šolstvo in šport, med drugim navaja, da predlog zakona temelji na priporočilih
               Sveta Evrope in na rešitvah v nekaterih razvitih državah ter da upošteva doseženo
               stopnjo razvoja športa v Sloveniji." In tako naprej. Še malo kasneje:</p>
               <p>"Zakon o športu najbolj površno obravnava prav športna društva in njihove asociacije
               ter jih enači z drugimi izvajalci, na primer s šolami in zasebniki, katerih delovanje
               je urejeno z drugimi zakoni. Predlagatelj se je torej odločil za temeljit obračun z
               zgodovinsko tradicijo društvenega življenja, na kateri je temeljil ves dosedanji
               razvoj slovenskega športa. V predlaganem zakonu se kaže nasilno uveljavljanje stališč
               tistih posameznikov, ki hočejo z zakonsko regulativo izničiti slovensko tradicijo in
               amerikanizirati naš šport," in tako naprej.</p>
               <p>Novinar v Delu, spodaj podpisani Oto Giacomelli bi prebral samo še dva stavka, kako
               to komentira. To, kar sem sedaj prebral, je citat dr. Vesta. Novinar pa komentira
               tako: "Po mnenju dr. Vesta se najbrž poslanci v slovenskem parlamentu zaradi
               pomanjkljivih informacij ne zavedajo, kakšne katastrofalne posledice lahko prinese
               sprejem takšnega zakona, kot ga ponuja Ministrstvo za šolstvo in šport." To je ena
               stvar. Teh nadaljevanj je bilo pet in tam notri je precej citatov oziroma dobesednih
               navedkov. V enem od nadaljevanj, to je peto, bi prebral samo še dva kratka stavka, ki
               tudi govorita o zakonu o športu in pravita tako: "Namesto dialoga dveh enakopravnih
               partnerjev - misli namreč na društveno športno sfero, na društva - ekipa državnega
               sekretarja vsiljuje športni sferi princip močnejšega po načelu: Deli in vladaj. To se
               je pokazalo tudi pri absurdnem in s potvorjenimi podatki utemeljevanem sestavu Sveta
               fundacije za financiranje športnih organizacij. Ker Ministrstvo za šolstvo in šport v
               bistvu tudi pri uveljavljanju svojega predloga zakona o športu računa prej ko ne
               zgolj s prerazdeljevanjem denarja na račun društvene sfere, športne sfere in ne z
               dodatnim denarjem, ki si katastrofalnih posledic zanjo ni težko predstavljati." To si
               lahko preberete. Teh stvari je še več.</p>
               <p>Eden od članov te skupine, ki je delala to raziskavo, Tomo Levovnik pa je tudi v
               Delu, 7. julija 1997, napisal daljši članek in konkretno zapisal osem stvari, ki jih
               predlog zakona o športu ne upošteva. Pa mi dovolite, da tudi te citiram. Tako pravi:
               "Predlog zakona o športu, kakršnega predlaga parlamentu Ministrstvo za šolstvo in
               šport, v temelju ni našel rešitev in odgovorov na najpomembnejša vitalna vprašanja
               razvoja te dejavnosti, še posebej na naslednjih področjih:</p>
               <p>1. športnim društvom in asociacijam ne zagotavlja niti minimalnih pogojev za
               delovanje,</p>
               <p>2. kar zadeva športne objekte ne zagotavlja obratovanja in vzdrževanja ter
               obnavljanja le teh, društvom pa ne daje prednosti pred komercialnimi najemniki, kar
               bo imelo katastrofalne učinke za društveno življenje,</p>
               <p>3. status profesionalnega športa, športnikov v celoti neustrezno ureja in ga v
               nasprotju s trendi razvoja vrhunskega športa v svetu prepušča zmožnostim
               prostovoljnih amaterskih organizatorjev v društvih,</p>
               <p>4. zato pa so si v Ministrstvu za šolstvo in šport izmislili nekakšne državne
               trenerje, neodvisne od interesov in volje društev ter njihovih panožnih zvez,</p>
               <p>5. kar zadeva status vrhunskih športnikov bi se lahko predlagatelji zakona
               zgledovali po kulturi, ki pozna profesionalne institucije, ki jih v celoti ali delno
               financira država, tako kot tudi ureja in subvencionira status umetnikov.</p>
               <p>Naslednjič. Glede strokovnih kadrov ni mogoče prezreti favoriziranja Fakultete za
               šport, ki pa se ne osredotoča na potrebe in dejavnosti športnih društev, temveč
               pedagoškemu delu v šolah in znanstveno raziskovalnih dejavnostih.</p>
               <p>Naslednjič. Predlog zakona ne ponuja rešitev in ne izraža ambicije za
               stimulativnejšo davčno zakonodajo, s katero bi spodbujali zlasti športno aktivnost
               mladih in nekaterih drugih kategorij prebivalstva (sponzorstvo, donatorstvo, športna
               oprema in rekviziti, organizacijske in strokovne storitve, sodniške takse itn.).</p>
               <p>In zadnjič. Sofinanciranje športa s strani države in lokalnih skupnosti; predlog
               zakona izrazito neustrezno urejuje in ne izraža težnje po povečevanju proračunskega
               denarja za športne programe društev in njihovih zvez.</p>
               <p>To je nekaj argumentov. Teh argumentov je seveda še več, samo jih ne bi tukaj
               citiral. V razgovoru, ko sem se malo bolj pozanimal o teh stvareh še pri ljudeh, ki
               se tudi ukvarjajo tako ali drugače s športom, so mi potem navedli še nekaj stvari.</p>
               <p>Mogoče bi navedel še eno, dve. Trdili so, da zakon podržavlja šport in to
               utemeljujejo takole. 1. člen zakona pravi, da je delovanje v športu interesno in
               prostovoljno. V 8. členu je izpostavljeno, da so temeljni izvajalci nacionalnega
               programa športa športna društva in njihove zveze. Program športnih društev je namreč
               po zakonu v celoti nacionalni program. Tako naj bi bil program društev po tem zakonu
               v celoti odvisen, sofinanciran in nadzorovan od države. To pa je seveda v popolnem
               nasprotju s 1. členom predlaganega zakona in seveda tudi z zakonom o društvih.
               Društvom je tako odvzeta vsaka avtonomija, ki naj bi jo imela po zakonu o društvih in
               po 1. členu zakona o športu.</p>
               <p>Še en takšen dokaz - sicer na to je bil tudi vložen z moje strani amandma - je 15.
               člen, ki seveda tudi podržavlja šport oziroma daje vsaj odločilno vlogo v športu
               vladi, strokovni svet, 18 članov od 15 imenuje v strokovni svet vlada. Se pravi 18 od
               15. Mogoče še to, da zakonu o športu nasprotuje; vsaj tako so mi povedali oziroma
               dejali, tudi Olimpijski komite Slovenije, Združenje športnih zvez, ki menda skupaj z
               občinskimi športnimi zvezami združuje preko 100 zvez in predstavlja okoli 80%
               slovenskega športa. Tudi Športna unija Slovenije trdi, da ta zakon ignorira obstoj in
               delovanje najvažnejšega dela športa - društva in z njim vsaj 90% športnega dogajanja.
               Poudaril bi mogoče samo še to, da je bilo vloženih nad 120 amandmajev in večini teh
               amandmajev vlada tudi ni dala svojega mnenja. Tudi to najbrž bi bilo potrebno. Toliko
               o tem. Hvala lepa.</p>
            </sp>
            <sp xml:id="SDZ2-Redna-06-1997-09-11.sp110">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Mežan. Besedo želi gospod Moge.</p>
            </sp>
            <sp xml:id="SDZ2-Redna-06-1997-09-11.sp111">

               <speaker>RUDOLF MOGE:</speaker>

               <p>Spoštovana podpredsednica, hvala lepa za besedo. Bom zelo kratek, ker sem svoje
               argumente že navedel, ampak gospodu Kelemini glede zneskov,</p>
               <p>Nacionalni program, ko ga bomo enkrat sprejeli, na tej podlagi se določi letni
               program, s katerim se nacionalni program izvaja. Ta letni program določa programe, ki
               se sofinancirajo iz javnih sredstev. Torej, zakon je narejen tako, da se moramo
               najprej za programe - torej nacionalni program, letni program in potem se šele
               financira in je nemogoče, da bo zakon kar sam od sebe brez programov določal
               sredstva. Tale reč je bosa, torej ta argument ni bil dober.</p>
               <p>Glede tega, kar je tukaj pač povedal poslanec pred mano, bi pa dejal, da Odbor za
               kulturo in šolstvo mora zelo slabe odločitve sprejemati, zelo slabe, če se potem, ko
               odločitve že sprejema, ugotovi, da nasprotuje temu Olimpijski komite, da nasprotuje
               Športna unija Slovenije, da nasprotuje druga zainteresirana javnost. Če bi jaz bil
               vsaj ali pa vodil takšen odbor, bi najprej povprašal te ljudi, kaj mislijo o teh
               stvareh oziroma moram povedati, da so člani Olimpijskega komiteja bili na seji odbora
               in da tam niso ravno takole govorili, kot je predhodnik tukajle pred mano povedal.</p>
               <p>Jaz se pa drugače čutim nekako v shizofreni situaciji - nekdo vodi odbor, potem
               svoje pove, določi mu sklepe, naknadno potem pa potem pravi, da je tako delo tega
               odbora, to, kar je sprejel, da ni za sprejeti in da ni za sprejeti tukajle v Državnem
               zboru. Jaz se počutim res izredno nelagodno. Rad bi pa povedal, da sem sodeloval od
               začetka pri tem nastajanju športne zakonodaje. Najprej je bila resolucija o športu,
               potem so bile Bloudkove nagrade in tole. Kolegi, ki jih je omenjal, ki zdajle posebej
               pišejo, so vedno sedeli v prvih vrstah, vedno so zavzemali odlične pozicije v športu,
               vedno so krojili športno reč in vedno so bili tisti, ko je prihajalo do določenih
               odločitev, ki so naknadno potem metali pesek pod kolesa, da bi se ustrezna zakonodaja
               sprejela. Lahko gledate nazaj zapisnike, lahko pogledate javno razpravo, ampak vsi
               poznamo, kaj jaz vem, gospoda Šugmana, vemo, kaj je prej delal oziroma kako je tale
               gospod Horvat, ki je bil minister za šolstvo in šport, ki bi lahko te reči - ampak
               jaz nočem s tem obračunavati. Pravim, da je Odbor za kulturo, šolstvo in šport
               Državnega zbora, ki je kredibilen v tem parlamentu, sprejel določene odločitve, ki
               jih je dal tukaj pred vas, in jaz mislim, da je bil tam konsenz dosežen. In se mi
               zdijo zdaj ti argumenti, ki so bili tukaj izvedeni in sem jaz poskušal vse vas
               prepričati, da niso bili pravilni, ovrgel. Strinjam se, da zakon ni čisto idealen in
               strinjam se z gospodom Mežanom, da je vlada najmanj, kar ji lahko rečemo,
               "šlampasta", če ni dala mnenja k posameznim amandmajem, ali jih sprejema ali ne.
               Toliko se pa z njim strinjam.</p>
            </sp>
            <sp xml:id="SDZ2-Redna-06-1997-09-11.sp112">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Moge. Besedo ima državni sekretar, doktor Janko Strel. Replika?
               Prosim, gospod Mežan.</p>
            </sp>
            <sp xml:id="SDZ2-Redna-06-1997-09-11.sp113">

               <speaker>JANEZ MEŽAN:</speaker>

               <p>Hvala lepa. Jaz ne poznam gospoda Šugmana in nič ne vem o njem. Vem pa, da je ta
               skupina naredila, si zamislila nek projekt, v okviru tega projekta izvedla določeno
               anketo in rezultate objavila v časopisu. Samo to vem. Kakšen je gospod Šugman, to me
               pa niti ne zanima. To je eno. Res je, da je bil na odboru predstavnik Olimpijskega
               komiteja. Res ni veliko govoril, čeprav je prišlo do nekega konflikta med državnim
               sekretarjem, gospodom Strelom, se mi zdi, pa predstavnikom tega, vendar pa pripombe,
               ki sem jih povedal, si jih nisem izmislil, ampak so bile posredovane na uradnem
               pogovoru Olimpijskega komiteja z našo stranko. Toliko.</p>
            </sp>
            <sp xml:id="SDZ2-Redna-06-1997-09-11.sp114">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Mežan. Besedo ima doktor Strel.</p>
            </sp>
            <sp xml:id="SDZ2-Redna-06-1997-09-11.sp115">

               <speaker>DR. JANKO STREL:</speaker>

               <p>Spoštovana gospa predsednica, spoštovane poslanke, spoštovani poslanci! Kako lepo je
               biti v demokraciji in na tole bi poizkušal reči sledeče. 7 let v Sloveniji v tej hiši
               razpravljamo o razvoju športa. Pred 7 leti sta dve skupščinski telesi sprejeli tako
               imenovano resolucijo o športu, ki je podlaga za pisanje zakona. Državni zbor v
               prejšnji sestavi je uspel priti čez prvo obravnavo, pa imam nekako občutek, da smo
               zopet tam, kjer smo bili pred 7 leti. Govorim zopet na začetku. Pa vendarle, bolje da
               kakšno stvar preskočimo, da gremo vendarle po vrsti.</p>
               <p>Jaz se bom najprej naslonil na to, kar je bilo najbolj izpostavljeno, ta famozna
               raziskava, kateri jaz pravim, da je prva raziskava na področju športa, ki je
               obravnavala politizacijo v športu.</p>
               <p>Za uvod bom povedal samo to. Šest nadaljevank, ne pet, v uredništvu Dela čaka že več
               kot mesec dni šest odgovorov. Na posebnem razgovoru, ki sem ga imel z glavnim
               urednikom Dela, je zagotovil, da bo postopoma začel odgovore objavljati. To je
               vendarle znak oziroma pripravljena strategija, da se to začne obravnavati po
               obravnavi zakona o športu, seveda gre za določen organiziran proces. K tej raziskavi
               bi seveda navedel samo dve, tri bistvene zadeve. Študija nosi zelo zahteven naslov:
               "Odnosi v slovenskem športu". Jaz seveda mislim, da so ključ do odnosov v športu
               odnosi med trenerji in športniki. Teh v tej raziskavi nihče ni vprašal. Gre samo za
               raziskavo o odnosih med funkcionarji. Mislim, da je to najmanj pomembno, ker k sreči
               tako velikega napredka v slovenskem športu, kot ga imamo v zadnjih letih, sem
               prepričan, da ga še nimamo. Na ti dve knjigi, ki jih imate tudi vi vsi in sta v
               slovenski javnosti tudi na vseh nacionalnih športnih zvezah in še marsikje, ko gre za
               doktrino športa v Sloveniji, dileme in perspektive, ni bilo podane v javnih sredstvih
               niti ene kritične besede, ki bi zanikala postavitev omenjene doktrine. Vi vsi ste
               prejeli dokumentirane podatke o razvoju športa v Sloveniji, na katero se je v
               sredstvih javnega obveščanja opozorilo na športni strani levo spodaj, drobno tiskano.
               Gre za argumente, na drugi strani je pa 6 nadaljevank na osnovi študije, ki je ni v
               nobeni knjižnici v Sloveniji in ni publicirana in do nje sploh ni mogoče priti.
               Nasprotno. Celo avtorji pravijo, da je več kot polovica stvari, ki ne držijo in so
               plod komentarja, ki ga je povzročil novinar. Napisani so tudi člani raziskave, ki so
               javno demantirali, da nikoli niso sodelovali in še kaj bi lahko v okviru tega
               poskušali najti. Mislim, da gre za možnost, da se zavrti kolo nazaj, kljub temu, da
               se kot kolo v športu vrti zelo hitro naprej. Naprej se vrti v tistem, kar je najbolj
               bistveno, da imamo bistveno povečano število športno aktivnega prebivalstva v
               Sloveniji, da imamo drugačne materialne pogoje z večjim številom športnih objektov,
               na drugi strani, da imamo bistveno boljše vrhunske rezultate, kot smo jih verjetno
               imeli kadarkoli. Skratka, zelo zelo težko je najti argument, ki bi šel v nasprotno
               smer. Vem, če bi bili rezultati drugačni, da bi bil sigurno za vse to kriv državni
               sekretar, kot tudi ni res, da je ministrstvo ali pa sam v svoji osebi sem za to
               zaslužen, ker je to zelo kompliciran proces, v katerem je mnogo tistih, ki sodelujejo
               in so prispevali pripeljati šport na ta nivo, kakršnega danes imamo. Sam se zavzemam
               predvsem za strokovna stališča, ki so sistematizirana, ne pa nametana brez
               kakršnegakoli reda. Tudi o kakšnih potvorjenih rezultatih z ministrstva ne boste
               nikoli slišali. Podatki za fondacijo so bili posredovani podatki, ki so jih dale
               posamezne nacionalne športne zveze. Takšne smo vam tudi posredovali. Skratka, to bi
               bil najbolj grob odgovor na tole, po obljubi, ki sem jo dobil v Delu, bo pa teh 6
               odgovorov objavljenih, med njimi tudi eden iz preteklega leta, ko je vlada dala
               uradni demanti določenih zadev, ki so bile objavljene, pa še danes skoraj po letu
               dni, ni bil objavljen. Takoj, ko bodo ti različni prispevki objavljeni, bo seveda
               tudi sledilo vladno stališče. Skratka, v naslednjem mesecu dni bomo pač prebrali še
               drugo medaljo in iz tega bo mogoče nastala še tretja.</p>
               <p>Kar se tiče različnih stališč o podržavljenju, jaz mislim, da so zelo iz trte izvita
               in treba je samo podati argumente. Če se seveda kdo spomni odgovorov vlade, ki jih je
               posredovala približno pred letom dni v času politične kampanje, ste videli, da smo
               našteli številne argumente, ki v tej smeri pravzaprav potrjujejo, da sploh ne gre za
               tovrsten problem. Seveda je res, da denarja v slovenskem športu nikoli ne bo dovolj,
               pa verjetno nimate vi občutka, da se v vladi borimo ali pa sam osebno, da bi v športu
               imeli manj denarja. Seveda vsi želimo več in mislimo, da ga ta šport potrebuje. Ravno
               to zakonodajo potrebujemo, da bomo še lažje prepričali vas poslance in potem seveda
               tudi z nacionalnim programom, da je potrebno športu opredeliti ustrezno mesto v tej
               državi.</p>
               <p>Če seveda postavimo naslednjo tezo o nacionalnem programu, da ga nimamo, ker ta je
               ključen, seveda najprej, tako kot na vseh drugih področjih, mora biti sprejet zakon,
               sam zakon o športu. Nacionalni program je vlada vložila leta 1995. Skratka, mi smo
               svojo vlogo že zdavnaj, zdavnaj opravili. Ampak po proceduri, ko pridemo do sprejema
               zakona, seveda bo takoj normalno, vsaj upam, šel v postopek nacionalni program, kjer
               pa seveda pridejo v poštev tudi nadaljnja razmerja.</p>
               <p>Vprašanje, ki je bilo, kako naj posamezna društva vedo, koliko denarja bodo dobila.
               Nikoli si nismo prizadevali za tovrstno podržavljenje športa, ampak so nacionalne
               športne zveze v okviru kompetenc, ki jih ima vlada, to se pravi v okviru proračuna,
               medtem ko je delovanje društev opredeljeno v okviru občinskih nalog. Zato so tudi
               sredstva razporejena tako, da je 20% sredstev na državnem nivoju in 80% v občinah. S
               tem, da ta sredstva proračuna in občin skupaj v slovenskem prostoru ne predstavljajo
               več kot 20%. 80% so pa popolnoma drugi viri, ki so avtonomni, in na nobenem segmentu
               država ne participira, niti usmerja, niti karkoli drugega. Skratka, to je precej
               informacij, ki jih seveda imate tukaj notri in so dokazljive z uradnimi dokumenti.</p>
               <p>Nadalje, število amandmajev, ki so postavljeni na ta zakon, si upam trditi, da jih
               je zelo veliko sproduciral prejšnji državni zbor, da jih je precej nastalo, ko smo
               iskali kompromisne rešitve s segmenti civilne družbe, pa smo se skušali maksimalno
               približati in zdaj seveda na drugi strani ugotavljamo, da ravno na te zadeve
               prihajajo amandmaji. Če bi seveda osnovna intenca zakona o športu bila tako sprejeta,
               kot jo je vlada predlagala, bi bila vsaj dobra polovica amandmajev tokrat manj. Ampak
               to je normalno, skupščinska procedura, in mislim, da ni prav nič drugače v drugih
               zakonih. V končni meri, šport je samo ena izmed pojavnih oblik te družbe in šport ne
               more biti ne bistveno slabši, tudi ne bistveno boljši, ampak je slika družbe, v
               kateri tudi živimo.</p>
               <p>Potrebno je izpostaviti, da je razvoj športa odvisen tudi od mnogih drugih zakonov.
               Tudi mi sami si želimo boljših rešitev v okviru davčne zakonodaje in seveda še
               marsičesa drugega. To je proces, ki nas čaka. Prav tako nas čaka udejanjenje zakona o
               društvih, ki je bil sprejet leta 1995 in šele oktobra stopi v veljavo, ko morajo vsa
               društva delati po novi zakonodaji. To se pravi, to so vse postopki, ki pač trajajo,
               ker prvič poskušamo šport sistematizirati. Šport pa poskušamo roditi predvsem zaradi
               interesa športnikov. Če boste sledili tezo, da je zakon o športu napisan predvsem
               zaradi športnikov, ne pa športnih funkcionarjev, potem boste seveda prišli do
               drugačnih izhodišč oziroma do drugačnega pogleda na zakonodajo, ki jo imate pisano.
               Povsem logično in pričakovano je, da so rešitve v slovenskem športu zelo, zelo
               raznovrstne. K sreči je zelo veliko pozitivno naravnanih, žal je tudi precej takših,
               za katere bi želeli in bi bilo zato koristno, da jih ne bi bilo. Zaradi tega je ta
               velika raznovrstnost nastala in mislim, da zakon, ki ga predlagamo, pomeni grob
               okvir, v katerem seveda je dano tudi veliko svobode za resne in ustvarjalne rešitve,
               ki so seveda v tem kontekstu tudi nujno potrebne. Če seveda hočemo slovenskemu športu
               res kaj dobrega in sem prepričan, da ta državni zbor ima to namero, potem moramo
               čimprej do zakona o športu tudi priti. Lahko vam zagotovim, da je to tudi stališče
               Olimpijskega komiteja. To stališče je bilo tudi rečeno na zadnjem odboru. Res pa je
               tudi, da se v nekaterih členih ne strinjamo, ker ima vsak svoj pogled, ampak zato ste
               vi tukaj v Državnem zboru, da boste razsodili, katere zadeve in na kakšen način bodo
               v zakon sprejete.</p>
               <p>Torej sprejem zakona o športu pogojuje sprejem nacionalnega programa, ki je v končni
               meri bistveni dokument. To se pravi, s tem zavlačujemo tisti tako potreben dokument,
               ki ga v našem prostoru seveda nujno potrebujemo. Hvala lepa. Mislim, da sem bil v
               globalu dovolj prepričljiv, detajlov seveda imam pa ne samo za ti dve knjigi, ampak
               še kakšno zraven.</p>
            </sp>
            <sp xml:id="SDZ2-Redna-06-1997-09-11.sp116">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala dr. Strel. Besedo ima gospod Petan. Oprostite, najprej gospa Mežan.</p>
            </sp>
            <sp xml:id="SDZ2-Redna-06-1997-09-11.sp117">

               <speaker>JANEZ MEŽAN:</speaker>

               <p>Hvala lepa. Povedal bi samo toliko. Gospod sekretar je omenil, da čaka osem pisem;
               to me samo utrjuje v prepričanju, da je dobro, da počakamo, da bomo tista pisma
               videli in se bomo potem lažje odločili. V zadnjem letu sem pač sledil kar precej tem
               pismom, takšnim in drugačnim, športnim delavcem, funkcionarjem, športnikov itn., in
               vsi so šli pač v to smer. Sedaj, če so ta pisma drugačna, potem počakajmo, da bodo
               objavljena in se bomo potem tudi mi lažje odločili. Zato je ta naš predlog, ki ga je
               dal gospod Kelemina, še toliko bolj opravičen. Hvala.</p>
            </sp>
            <sp xml:id="SDZ2-Redna-06-1997-09-11.sp118">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Mežan. Sedaj pa ima besedo gospod Petan.</p>
            </sp>
            <sp xml:id="SDZ2-Redna-06-1997-09-11.sp119">

               <speaker>RUDOLF PETAN:</speaker>

               <p>Hvala lepa, gospa podpredsednica. Spoštovane kolegice in kolegi! Nisem neki
               strokovnjak za šport, vendar, če prebereš ta zakon in samo en odstavek bom prebral,
               kjer vključuje tudi vrhunski šport. Vrhunski šport po tem zakonu je priprava in
               tekmovanje športnikov, ki imajo status mednarodnega svetovnega in perspektivnega
               razreda. Samo v tem segmentu bi par besed rekel. Tu bi skoraj lahko rekel, da bi
               repliciral državnemu sekretarju. Namreč, šport pa spremljam in tisti, ki spremljate
               šport, ste lahko ugotovili, da zadnje tričetrt leta, da ne rečem kar eno leto, so se
               vsi rezultati vrhunskih športnikov, ki so sodelovali na mednarodnih, svetovnih,
               evropskih ali kakšnih drugačnih prvenstvih, znižali, nivo je padel.</p>
               <p>Dobro, bom s konkretnimi primeri povedal. Začel bi kar z atletiko. To je posamičen
               šport. Govorilo se je veliko o pričakovanjih. Jaz se strinjam, da eno je govoriti,
               pričakovati in si lahko dobro pripravljen, pa imaš tisti dan slab dan. To se
               strinjam, to je brez nadaljnjega. Vendar tu ni edini. Gremo potem na plavanje.
               Pričakovanja velika, toliko uvrstitev v A finale, toliko v B finale, ni se zgodilo ne
               eno, ne drugo. Pa ne gre za to tudi, če je kdo bil v, česar ni, v C finalu, recimo,
               ki ga ni, važen je rezultat. Če je dosegel približno svoj najboljši rezultat, potem
               je še vedno v redu, pa tudi, če je bil zadnji. Vendar, ker svojih osebnih rekordov
               niso dosegli, daleč od tega. da jih niso dosegali. To se je dogajalo na zadnjih dveh
               tekmovanjih, ki sem jih povedal, da ne govorim o moštvenih športih. Kar poglejte:
               košarka, rokomet. O rokometu ne govorim, govorim o državni reprezentanci, ne govorim
               o klubskem, tam je nekaj drugega, ampak tudi ni čisto tako. Če pa govorim o državni
               reprezentanci, so pa tiste reprezentance, ki smo jih še eno tekmo prej premagali kar
               solidno, smo v tem zadnjem času izgubljali, tako da se nam je kar, ne bom rekel
               kateri izraz, ki ga uporabljamo, da se je kar kadilo za nami.</p>
               <p>Kot vrhunec tega bi pa povedal bi pa omenil dogajanje v nogometni reprezentanci.
               Rezultati so dejansko katastrofalni, ampak me ne moti tudi, če so izgubili 5:0. Moti
               me pa to, da tisti igralci, ki pač igrajo v klubih, in od tam je vir celega zla, ki
               so poklicani v državno reprezentanco, najprej odklonijo, da nočejo igrati, če pa že
               slučajno pridejo zaradi vljudnosti, se pa obnašajo, tako kot da jim je to deseta
               briga. In jaz se strinjam, da ta zakon ne bo nič rešil, kako se bodo ti tekmovalci
               obnašali kot reprezentanti, ki nosijo grb, reprezentanti, ki nosijo grb slovenske
               države na svojem dresu. Bi pa morali nekaj reči, zato sem prebral tisti odstavek tu,
               delo v klubih - in tam je vir tega zla. To se pa potem prenaša na državno
               reprezentanco, tako da se igra tam, recimo v klub, kjer gre za velike vsote denarja,
               ko gre pa za državno reprezentanco, kjer je pač nekako drugačen sistem, tudi kar se
               denarja tiče, še posebej, ko se srečajo z velikimi državami, kjer obljubljajo toliko
               in toliko denarja za vsako medaljo, tega pa ne poznamo več.</p>
               <p>Mislim, da je lahko, kot bi rekel, ponos za vsakega, da lahko pride v državno
               reprezentanco, da ga trener povabi in ravno tu mora biti nekaj narobe. In še enkrat
               ponavljam. V zadnje tričetrt leta so se rezultati poslabšali. Lahko se mi smejite,
               lahko mi jih date narobe, vendar rezultati so pa takšni. Pa ne gre za to, še enkrat
               ponavljam, če je kdo dosegel 10. mesto, tudi to je v redu. Gre za to, če se je
               približal svojemu rezultatu na mednarodnem tekmovanju. To mislim, da je bistveno. In
               o tem sem hotel spregovoriti, zato menim, da je toliko teh nakopičenih stvari, za
               katere bi bilo smiselno, da se - dobro, ne bom omenjal teh 120 amandmajev. V tem, če
               glasujemo, tako ali tako ne vemo pri 95 in več, kaj je smisel tega, ali se ujema s
               tistim, ki smo ga izglasovali na začetku; to se nam je že večkrat zgodilo. In moramo
               si priznati, da smo kljub vsemu samo ljudje z omejeno kapaciteto in vemo, kaj smo
               glasovali mogoče pred tričetrt ure pri 36. zadevi, če smo zdaj že blizu koncu 120.
               Tako da zaradi tega s tem utemeljujem in menim, da je prav, da se nekaj tudi o tem
               reče.</p>
               <p>Zdaj bom pa še navedel en primer, zato ker me nekateri očitno spodbujate, da povem
               tudi to. Tudi sistem tekmovanj - to, da so v odbojki hoteli na vsak način izsiliti,
               da imajo državno prvenstvo v dopoldanskem času. Ko vemo, da je popolnoma zgrešen čas,
               ko dopoldan takorekoč tik pred kosilom malokdo hodi na tekme državnega prvenstva.
               Ampak je pravi čas popoldan ali pa zvečer, pa da se potem nekaj popravlja pa dodatno
               rešuje - to ni pravo. To pomeni, da je nekaj narobe.</p>
               <p>In naslednje. Tu sicer ne vem točno, za katero zadevo gre, vendar sem pa bil malo
               zgrožen, ko sem pred dnevi poslušal, ko sem se vozil z zasedanja, da je neka
               klasifikacija športa urejena in da so športi, ki jih imamo v Sloveniji, že, ne vem,
               50 ali pa 100 let, so uvrščeni v četrto kategorijo ali pa sploh niso kategorizirani,
               neki, kot so squash in podobni, ki so sicer moderni, so pa bistveno bolj spredaj. To
               se pravi, tu nekaj očitno ne gre skupaj. Mislim pa - zdaj me pa gospod državni
               sekretar lahko popravite, ker tu nisem čisto siguren - ali rokomet ali pa odbojka
               niti niso v četrtem razredu, ampak jih sploh ni zraven. Enega od teh naših nosilnih
               športov sploh ni; od teh dveh eden sem prepričan, da je za sigurno, čisto siguren pa
               nisem, zato me ne za besedo vleči, bi pa želel, da me lahko vi popravite.</p>
               <p>To se pravi, to so moje utemeljitve, da se izplača še to vrniti v prvo razpravo in
               se naj vsi ti amandmaji na enem mestu temeljito premislijo, ne pa da bomo mi
               pritiskali na tipke v eni uri - vseh 120 skozi. Toliko, hvala.</p>
            </sp>
            <sp xml:id="SDZ2-Redna-06-1997-09-11.sp120">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Petan. Želi še kdo besedo? Gospod Strel.</p>
            </sp>
            <sp xml:id="SDZ2-Redna-06-1997-09-11.sp121">

               <speaker>DR. JANKO STREL:</speaker>

               <p>Spoštovani poslanci, jaz imam občutek, da smo krenili v napačno smer. Če začnemo na
               tem nivoju razpravljati, potem mislim, da bomo mi težko prišli do konca v tem mesecu,
               če boste samo športu posvetili pozornost. Ampak, da bi preprečil takšno razpravo
               vnaprej, bom nekatere stvari tako nazorno demantiral, da verjetno drugi ne boste
               prišli več s takšnimi predlogi.</p>
               <p>Kako katastrofalno stanje z vrhunskimi rezultati v Sloveniji je letos, bom
               demantiral s tem:</p>
               <p>V preteklem letu smo imeli v Sloveniji v moštvenih športih dve uvrstitvi, ki sta nas
               postavili na evropski nivo. Po istem kriteriju jih imamo letos dvanajst. Vsega skupaj
               nismo imeli v preteklih - od ustanovitve te države naprej - toliko tovrstnih
               uvrstitev, kot jih imamo letos.</p>
               <p>Naslednje. Plavanje: beleži bistveno boljše rezultate, kot jih je na prejšnjem
               svetovnem prvenstvu. To je bil izjemen uspeh za plavalce.</p>
               <p>Nadalje. Gimnastika po dolgem času, celo po 25. letih pride notri.</p>
               <p>Ne se pustiti zavesti tistim, ki tržijo zgolj rezultat, da to ni nič pomembno biti
               četrti, ampak nisem dobil medalje. Vmes je pa stotinka. Enkrat ima eden srečo, drugič
               jo ima drugi. Veslanje. To je še vedno elitna disciplina, čeprav sta dve četrti
               mesti. Danes je treba vrhunski rezultat razumeti, kako se ustvarja, kako se doseže.
               Velike velesile mnogokrat izpadejo tudi zaradi razpleta okoliščin.</p>
               <p>Tako bi lahko našteval še marsikaj drugega. Bilo bi prav, ker imate to tudi, nekako
               izhajamo iz stališč Sveta Evrope kaj je vloga države v športu. Treba je vendarle
               prepustiti precejšnjo iniciativo civilni sferi. To, kar ste mi sedaj tukaj govorili,
               pomeni državni šport. Če mi začnemo to reševati, to rešujejo vidite na kakšen način
               na naši južni meji oziroma čez mejo. Pa verjetno že vidite posledice, kako se z
               državnega nivoja usmerja šport. To so delali samo še NDR. Lepo prosim, ne v to smer,
               ker to ni niti približna rešitev.</p>
               <p>Ko govorimo o poziciji posameznih športov. Ta pozicija je opredeljena s kriteriji,
               ki jih je sprejel Olimpijski komite in ki jih izvajamo v Ministrstvu za šolstvo in
               šport. Skratka, nič ne gre tako na pamet, ampak preprosto gre po dogovorjenem
               sistemu, ki ga seveda imamo. Ne trdim, da je to vse najboljše. Dograjujemo ga.
               Vzpostavljamo postopen red in s to zakonodajo bi naredili še kakšen korak naprej.</p>
               <p>Preseneča me, da ste pozabili na zgodovinski uspeh Peterke, ki je največji v
               zgodovini, ki jo sploh poznamo kdaj nazaj. Prav gotovo je bila še cela kopica
               rezultatov, ki jih nimam trenutno tukaj. Torej to ni, po mojem mnenju, smer razprave.
               Ali pa če hočete, jutrišnji dan, ko se začne mesec športa. Iz 1000 programov pred
               dvemi leti, smo letos pripravili 5100 programov. To niso majhne zadeve. To so ogromni
               napori, ki so bili storjeni, storjeni od slovenskih športnih izvajalcev. Nisem tisti,
               ki želim ločiti društvo, zasebno iniciativo, šolski šport, pa še kdorkoli drugi. Vsi
               imajo pravico vstopiti v realizacijo tega slovenskega športa. Prav gotovo imajo
               društva posebno pozicijo. Tudi v nekih primerih smo posebej izpostavili, ampak sedaj
               z amandmaji nekateri predlagate, da gredo te stvari ven.</p>
               <p>Zato predlagam, da se poskušamo osredotočiti na bistvo, kaj lahko z zakonom
               dosežemo. Še enkrat trdim, največ po mojem mnenju, največ 20% te prostovoljne športne
               aktivnosti je mogoče usmerjati z zakonodajo. Drugo je potrebno prepustiti ljudem, je
               potrebno prepustiti izvajalcem, društvom, športnikom in še komu drugemu. Skratka, če
               želimo imeti šport, to kar šport v svoji osnovi je, to je interesna dejavnost in
               svobodna dejavnost. Hvala lepa.</p>
            </sp>
            <sp xml:id="SDZ2-Redna-06-1997-09-11.sp122">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, dr. Strel. Želi še kdo besedo? Gospod Petan.</p>
            </sp>
            <sp xml:id="SDZ2-Redna-06-1997-09-11.sp123">

               <speaker>RUDOLF PETAN:</speaker>

               <p>Hvala za besedo. Tega imena, ki ga bom zdaj rekel, nisem mislil omeniti in ga tudi
               prej nisem omenil, vendar, ker ga pa drugi omenjajo, ga bom pa tudi jaz. Mislim, da
               je ime našega najboljšega skakalca slab primer države, da se ona z njim hvali. Država
               je verjetno zadnja, ki se lahko pohvali s tem. Namreč, če trener tega skakalca, ki je
               res zame in verjetno za cel svet najboljši v tem trenutku - no, v zaključku sezone -
               reče, da je on tako in tako mlad, da je še premlad, da bi osvojil tudi svetovni
               pokal. Svetovni pokal lahko prepustimo kar njegovemu starejšemu nemškemu kolegu. To
               je rekel. Kar preberite si oziroma, če ste poslušali. Jaz sem to slišal, ne enkrat.
               To je izjavil njegov trene. In tudi tiste stvari, ki so se dogajale okrog njega, da
               je verjetno potem bolj njegov oče zaslužen za to, da je nekdo s svojo trmo to uspel.
               Mene to navaja - če trener izjavi nekaj takega, potem nisem ravno prepričan, ker
               trener bi moral dati izjavo kljub temu, če ne bi bil tako dober, da je boljši - na
               neke čudne zaključke, ki jih tule sicer ne bom ponavljal, lahko jih pa tudi mogoče še
               kdaj izrečem. Zato je država verjetno tista zadnja, ki se lahko hvali z njegovim
               uspehom. Seveda, ponosni smo pa na njega lahko kljub temu. To mi je pa jasno in tudi
               jaz sem ponosen na to. Hvala.</p>
            </sp>
            <sp xml:id="SDZ2-Redna-06-1997-09-11.sp124">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Želi še kdo besedo? Gospod Ribičič. Še enkrat bi opozorila, da je tema, in
               sicer predlog, da se o zakonu o športu ponovno opravi prva obravnava na eni od
               naslednjih sej.</p>
            </sp>
            <sp xml:id="SDZ2-Redna-06-1997-09-11.sp125">

               <speaker>DR. CIRIL RIBIČIČ:</speaker>

               <p>Spoštovane kolegice in kolegi! V to razpravo bi se vključil, če bi imeli na dnevnem
               redu -komentarji poslancev na športna poročila ali kaj podobnega. Ker je pa na
               dnevnem redu resen zakonodajni akt, pa mislim, da moramo govoriti o tistih
               argumentih, ki so se nanašali na ta akt, in tukaj, kot resen pomislek zoper
               nadaljevanje postopka o sprejemanju zakona o športu, vidim opozorila o tem, da je
               ogromno število amandmajev, in zlasti opozorilo o tem, da se vlada ni opredelila do
               teh amandmajev oziroma kolikor se je opredelila, se je opredeljevala v okviru
               delovnega telesa.</p>
               <p>Zato je moj proceduralni predlog naslednji: da počakamo na mnenja vlade, da prosimo
               vlado, da nam takoj posreduje mnenja do vseh vloženih amandmajev, ker se bo na tej
               podlagi lažje odločiti o tem predlogu, ali naj nadaljujemo ta postopek, ali naj se
               vrnemo v prvo obravnavo. Osebno bi iz teh mnenj vlade jasnejše videl, da je kljub
               zelo številnim amandmajem za tem zakonom vendarle nek jasen in trden koncept in da ga
               ti amandmaji ne rušijo, lahko ga na nekaterih mestih dograjujejo, vendar ne gre za
               nek kaos, za neko zmešnjavo, ki ne more voditi do dobrega zakonodajnega rezultata. In
               obratno, če bi bila mnenja takšna, da mi teh garancij ne bodo dala, se bom odločil za
               to, da podprem predlog o tem, da se vrne stvar v prvo obravnavo. Mislim pa, da bi bil
               ta dodatni napor vlade smiselen, časovno ne bi terjal neke velike odložitve in z
               mirnejšo vestjo bi se potem lahko odločali za eno ali za drugo rešitev.</p>
               <p>Namreč zdi se mi, da bi na podlagi tega mnenja vlade lahko tudi jasno odgovorili na
               vprašanje, kakšne so možnosti in kakšne so garancije, da bomo čez nekaj mesecev ali
               celo čez leto dni, ko bomo prišli do konca tega zakonodajnega postopka, imeli
               bistveno boljši zakon, kot pa bo zakon, ki bi ga dobili z nadaljevanjem tega
               postopka. Skratka, možno je eno in drugo in ta mnenja vlade do številnih amandmajev
               bi me pomirila v tem smislu, da bi se lažje odločil za nadaljevanje zakonodajnega
               postopka. Hvala lepa.</p>
            </sp>
            <sp xml:id="SDZ2-Redna-06-1997-09-11.sp126">

               <speaker>PODPREDSEDNICA EDA OKRETIČ-SALMIČ:</speaker>

               <p>Bomo o tem proceduralnem predlogu oziroma sklepu glasovali, samo bi prosila, če ga
               še enkrat lepo formulirate.</p>
            </sp>
            <sp xml:id="SDZ2-Redna-06-1997-09-11.sp127">

               <speaker>DR. CIRIL RIBIČIČ:</speaker>

               <p>No, sam proceduralni predlog je zelo enostaven. Predlagam, da pred odločanjem o
               predlogu, da se vrnemo v I. obravnavo, dobimo mnenja vlade do vseh vloženih
               amandmajev. Hvala lepa.</p>
            </sp>
            <sp xml:id="SDZ2-Redna-06-1997-09-11.sp128">

               <speaker>PODPREDSEDNICA EDA OKRETIČ-SALMIČ:</speaker>

               <p>Torej dajem na glasovanje ta predlog, ki je bil ravnokar posredovan. Ugotovimo
               sklepčnost! (50 prisotnih.)</p>
               <p>Kdo je za proceduralni predlog, ki ga je predlagal gospod doktor Ribičič? (31
               poslancev.) Je kdo proti? (11 poslancev.)</p>
               <p>Ugotavljam, da je predlog sprejet.</p>
               <p>Prekinjamo to točko dnevnega reda in prehajamo na <title>31. TOČKO DNEVNEGA REDA - NA
                  PRVO OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O FINANCIRANJU
                  OBČIN.</title> Predlog zakona je v obravnavo zboru predložila skupina poslancev s
               prvopodpisanim Ivom Hvalico. Želi predstavnik predlagateljev predloga zakona besedo?</p>
               <p>Gospod Rupar ima besedo.</p>
            </sp>
            <sp xml:id="SDZ2-Redna-06-1997-09-11.sp129">

               <speaker>PAVEL RUPAR:</speaker>

               <p>Spoštovana predsedujoča, kolegice in kolegi! Dovolite mi, da vas najprej prisrčno
               pozdravim v tem drugem delu letošnjega leta zasedanja državnega zbora.</p>
               <p>Na dnevnem redu trenutno imamo točko, ki se glasi: "Sprememba zakona o financiranju
               občin." Ta pobuda za spremembo zakona je bila podana že pred leti, natančneje leta
               1995, in to ob spremembi zakona, ki je občinam nekako odvzel 10% dohodnine. To takrat
               ni bilo niti tako hudo sporno, če računamo, da so bile občine komaj rojene, da se je
               lokalna samouprava takrat komaj začela, vendar se je zelo hitro pokazalo, da ima
               sprememba zelo negativni vpliv na razvoj občin. Takrat se nam je - torej govorim v
               imenu županov zdaj, ker jaz sem bil takrat župan, nisem bil še poslanec - seveda
               takoj porodila želja, da pridemo nazaj na tisti sistem, ki nam je dajal toliko
               zagotovljene porabe, da so občine normalno po svojih načrtih, po svojih proračunih
               živele. Seveda pa samo povečanje dohodnine iz 30 na 40% ni prinašal zadovoljive
               višine sredstev, zato smo oblikovali predlog zakona tako, da je postavil realni dvig
               financiranja občin za v povprečju 10%.</p>
               <p>Da smo lahko prišli do tega, smo po slovenskih občinah nekako razposlali celo
               število predlogov oziroma mnenj, ki smo jih potem dobili nazaj v občino, in zelo sem
               bil vesel in še vedno sem, da nas je pri teh prizadevanjih od 148 občin podprlo kar
               121. To številko bom še enkrat ponovil, zato ker je zelo visoka. Torej 121 občin se
               je pozitivno opredelilo do spremembe takratne oziroma zdajšnjega zakona o
               financiranju. Mi smo nekako zaprosili te župane, da nas podprejo in sicer dobesedno
               tako, da nam državni zbor s spremembo zakona v letu 1996 - torej jaz govorim malo
               zgodovine - zagotovi realno vsaj 10% več sredstev, s katerimi bodo razpolagale
               občine, to je, da se poveča obseg zagotovljene porabe z vključitvijo dodatnih
               sredstev za investicije v občinah. To berem zato, ker sem v prejšnjih razpravah v
               delovnih telesih ničkolikokrat slišal, da ta predlog spremembe zakona spreminja samo
               dohodnino iz 30 na 40% in da to za občino praktično ne pomeni nič. Torej, če ga točno
               in s pravimi očmi in z dobro voljo berete, potem boste dobili tudi to ugotovitev, ki
               so mi jo podprli, torej župani v slovenskih občinah. Seveda pa smo, toda pri temu
               nismo pozabili tistih občin, ki jim to ne zadostuje in smo kot povečanje oziroma kot
               dobrobit tistim občinam, ki zagotovljeno porabo že imajo dovolj veliko, želeli
               zagotoviti še, torej kot primarno posledico, realizacijo višine dobljenih sredstev iz
               30 na 40% dohodnine.</p>
               <p>Ta zakon je imel v teh letih kar precej dolgo pot, zato bo seveda glede datumov
               vendarle potrebno nekaj usklajevanj. Glede na to, da v tej sestavi državnega zbora
               sedi večina tistih županov, ki ste mi takrat pisali tudi spremne dopise, računam na
               to, da bo po prvi obravnavi, torej po glasovanju, ta sprememba zakona podprta. V
               začetku današnjega dne sem zelo razmišljal, da bi vse skupaj umaknil, glede na to, da
               so mi iz vladnih strank obljubili spremembo, torej na nek drug način, po izračunih in
               tako naprej, vendar žal do tega trenutka nisem videl niti predloga in nisem videl
               niti nikakršnega indica, da bi se to tudi zgodilo. Predvsem sem bil zelo razočaran po
               pregledu letošnjega proračuna, kjer se lahko ugotovi, da tega namena država nima.</p>
               <p>Kako nujno potrebno pa je sprejeti dodatno financiranje, torej tistih 10% realnega
               povečanja ali, govorim "ali" 10% povečanja dohodnine, pa govori dejstvo rezultatov
               pravzaprav, ki jih nakazuje Računsko sodišče, ki opravlja revizije po občinah, ki jih
               narekuje nekje tudi podatek Ministrstva za finance, ki ugotavlja, da so slovenske
               občine ali prezadolžene ali da jim manjka denarja za investicije, predvsem pa
               slovenski župani, ki smo se tudi v tem parlamentu v preteklosti kar nekajkrat dobili,
               in ki svoje probleme navadno izkazujemo z upanjem, da bo vendarle denarja nekoliko
               več.</p>
               <p>Če se nam, spoštovane poslanke in poslanci, predvsem pa župani poslanci, uresniči v
               letošnjem letu, torej imamo čas, uresniči ta naša zahteva in naša želja, potem bo
               končni rezultat finančnih poročil v letošnjem letu v marsikateri občini mnogo boljši,
               kot pa trenutno kaže. Moja iskrena želja je, da bi s to spremembo nekako pripomogel
               tudi k centralizaciji tega državnega denarja, da se ga nam vrne več nazaj. In še
               enkrat poudarjam, če bi do tega dne videl vladni predlog, predlog katerekoli stranke,
               vladne stranke, o kakšnem drugačnem načinu, drugačnem razporejanju, potem bi bila
               danes torej moja razprava precej drugačna.</p>
               <p>Torej v upanju, da boste potrdili vsaj prvo obravnavo oziroma danes glasovali
               pozitivno, se vam seveda že tudi vnaprej zahvaljujem. Hvala.</p>
            </sp>
            <sp xml:id="SDZ2-Redna-06-1997-09-11.sp130">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Rupar. Predlog zakona je obravnaval tudi Odbor za finance in monetarno
               politiko kot matično delovno telo, pa prosim poročevalca, če predstavi mnenje odbora
               o predlogu zakona, gospoda Janeza Kopača.</p>
            </sp>
            <sp xml:id="SDZ2-Redna-06-1997-09-11.sp131">

               <speaker>MAG. JANEZ KOPAČ:</speaker>

               <p>Hvala za besedo. Spoštovani! Odbor za finance in monetarno politiko je obravnaval ta
               predlog zakona v prvi polovici junija, točneje 11. junija. In lahko rečem, da je bila
               razprava precej obsežna in tudi precej pestra. Vsekakor smo bili zelo pozorni na
               mnenje vlade, ki je sicer starejšega datuma, s 13.9.1996, tako da nekatere od
               številk, ki jih navaja vlada v svojem mnenju, ne držijo več, pač pa so seveda višje.
               No, kakorkoli že, gre za to, da vlada seveda - to moram posebej povedati - predlogu
               zakona nasprotuje in to z argumentacijo, ki je bistveno različna pri vsakem od
               posameznih členov.</p>
               <p>Ta predlog zakona ima tri bistvene vsebinske predloge. Prvi od njih je, da se določi
               fiksni delež investicij v občinskih proračunih, kar je po mnenju vlade, ki ga je
               upošteval tudi odbor, nesmotrno, zaradi tega, ker na nek način dobesedno sili ali pa
               še bolj natančno predpisuje, kakšna mora biti poraba občinskih proračunov in s tem
               seveda zmanjšuje samostojnost občine pri odločanju o razporeditvi svojih proračunskih
               sredstev. Pri tem je potrebno poudariti, da je ta parlament sprejel evropsko listino
               o lokalni samoupravi, ki pa ima povsem nasproten trend. Ta nasproten trend je, da je
               treba občinam zagotoviti večjo svobodo pri razporejanju svojih proračunskih sredstev.</p>
               <p>Po podatkih vlade, ki sicer veljajo za leto 1996, bi rezervirana določena sredstva
               za nujne investicije v občinah predstavljal 1,3 milijarde tolarjev, kar predstavlja
               1,7% zagotovljene porabe občin na ravni države. To bi pomenilo, če bi, odvisno od
               izvedbe rešitve, če bi rešitev predstavljala prerazporeditev sredstev za finančno
               izravnavo, ki so namenjena občinam v letnem proračunu, bi to v lanskem letu pomenilo,
               da se od enih občin k drugim prerazporedi 6,7 milijarde tolarjev, ob upoštevanju
               predlagane rešitve v zakonu. 6,7 milijard tolarjev sredstev finančne izravnave ali pa
               po drugi plati, da se iz državnega proračuna dodatno nameni za finančno izravnavo 6,7
               milijarde tolarjev več, kar seveda pomeni prerazporeditev od drugih proračunskih
               postavk. Nimam, ne razpolagam, tudi na odboru ni bila predstavljena ocena o višini
               sredstev, na primer v letošnjem letu.</p>
               <p>2. člen predvideva, da se delitveno razmerje pri delitvi dohodnine iz sedanjih
               30:70, razmerje 30% proti 70% spremeni v 40:60, kar bi imelo za neposredno posledico
               to, da bi približno, ker so podatki za lansko leto, lahko rečem približno, 27 občin
               imelo prihodke v svojih proračunih zagotovljene izključno iz deleža od dohodnine,
               torej brez finančne izravnave, kar pa tudi pomeni, da bi v teh 27 občinah, začenši,
               po lanskih podatkih, s Trbovljami, na koncu pa z najbolj razvitimi mestnimi občinami,
               skratka, da bi teh 27 občin bistveno presegalo sredstva, ki so ta trenutek v
               Sloveniji skozi obstoječo zakonodajo ocenjena kot primerna v obliki sredstev na
               prebivalca v posamezni občini. Kar pomeni, da bi se razlike med občinami izjemno
               povečale.</p>
               <p>3. člen predvideva dopolnitev 37. člena obstoječega zakona o financiranju občin in
               vlada nas je seznanila s svojim mnenjem, da pravzaprav ni jasno razvidno, za kakšno
               operativno izvedbo se zavzemajo predlagatelji, in kako bi to lahko v praksi
               funkcioniralo.</p>
               <p>No, kakorkoli že, če ocenimo finančne posledice, ki bi jih prinesla uzakonitev
               takega predloga zakona v celoti, torej 1., 2. in 3. člen, bi, vsaj po besedah
               predstavnika vlade, sprejem zakona po podatkih za leto 1996 pomenil približno 17,4
               milijarde tolarjev dodatnih sredstev, ki bi jih sicer morali prerazporediti v okviru
               bilance javnega sektorja. Po lanskih ocenah pa bi za letos ta vsota narastla do
               višine nekaj manj kot 20 milijard slovenskih tolarjev oziroma nekaj manj kot 1% bruto
               domačega proizvoda. Mislim, da ni pretirano, če rečem, da tolikšne količine sredstev
               nikakor ni lahko zagotoviti v državnem proračunu.</p>
               <p>No, v nadaljevanju razprave na odboru je bilo poudarjeno, da ni mogoče čakati na
               sprejem sprememb celotne zakonodaje na področju lokalne samouprave, temveč je
               potrebno navedeno problematiko reševati v okviru proračuna. Predstavnik
               predlagateljev je povedal, da, kot on vidi, se ta problematika ne rešuje v okviru
               proračuna.</p>
               <p>Nadalje je bila v razpravi izražena potreba, da se z novim zakonom izvzame
               stimulacije, ki prispevajo k drobljenju občin in hkrati omogoči občinam pridobivati
               več lastnih dohodkov. Kajti po mnenju posameznih razpravljalcev na odboru je sedanja
               ureditev destimulativna za to, da občine sploh zbirajo lastne prihodke. Kar na nek
               način kaznuje občine, ki tudi nepopularne ukrepe sprejemajo, nagrajuje pa občine, ki
               nikakor ne želijo uvesti dajatev za svoje občane, tiste, ki so v občinski
               pristojnosti, pač pa čakajo, neaktivno čakajo na pomoč države.</p>
               <p>Po mnenju posameznih razpravljalcev na odboru bi bilo potrebno namesto takega
               predloga, kot je pred nami, uvesti mehanizme, ki bi onemogočali posameznim
               ministrstvom, da zaobidejo proračun, preko oblikovanja kriterijev za finančno
               izravnavo, in se torej, z drugimi besedami, bolj držati sprejete evropske listine o
               lokalni samoupravi, ki določa ali pa ki predvideva večjo samostojnost občin pri
               razpolaganju s svojimi proračunskimi sredstvi.</p>
               <p>No, na koncu je bilo izraženo še stališče, da bi morala vlada v mesecu juliju
               pripraviti svoj predlog zakona. Ne morem drugega v imenu odbora kot ugotoviti, da
               tega predloga zakona sicer še ni, lahko pa rečem pravzaprav isto kot predstavnik
               predlagateljev, da je, po neformalnih informacijah sodeč, takorekoč tik pred vrati.</p>
               <p>Kakorkoli že, odbor je na podlagi te razprave in teh argumentov, predstavljenih s
               strani vlade v njihovem mnenju iz sicer še lanskega leta, ki pa kljub temu veljajo,
               sprejel sklep, po katerem predlaga državnemu zboru, da predlog zakona o spremembah in
               dopolnitvah zakona o financiranju občin v prvi obravnavi, 
                     EPA 1442 , ki ga imamo pred seboj, ni primerna podlaga za drugo
               obravnavo. Torej, da se v prvi obravnavi ne sprejme.</p>
               <p>Hkrati smo predlagali dopolnilni sklep, s katerim smo predlagali državnemu zboru, da
               vlado pozove, da ob predložitvi proračunskega memoranduma za 1997 oziroma najkasneje
               z obravnavo na julijski seji državnega zbora pripravi predloge sprememb in dopolnitev
               zakona o financiranju občin. Ta predlog dopolnilnega sklepa je zdaj nekoliko
               neažuren.</p>
               <p>Kakorkoli že, po mnenju odbora lahko rečem, da predlog zakona v obliki, kot je
               predlagan, ni sprejemljiv, da pa nedvoumno obstaja močna potreba po spremembah zakona
               o financiranju občin, vendar taka sprememba - povzemam večinsko razpravo na seji
               odbora - ki bo destimulirala drobljenje občin, nagrajevala občine za pobiranje
               lastnih prihodkov oziroma dohodkov, in omogočila več samostojnosti občinam pri
               razpolaganju s svojimi proračunskimi sredstvi. Hvala.</p>
            </sp>
            <sp xml:id="SDZ2-Redna-06-1997-09-11.sp132">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Rupar. Proceduralno? Replika? Ni replike. Želi besedo predstavnik
               Sekretariata za zakonodajo in pravne zadeve? (Ne.) Želi besedo predstavnik vlade?
               (Ne.) Želijo besedo predstavniki poslanskih skupin? Gospod Rupar.</p>
            </sp>
            <sp xml:id="SDZ2-Redna-06-1997-09-11.sp133">

               <speaker>PAVEL RUPAR:</speaker>

               <p>Hvala za besedo. Spoštovani! V poslanski skupini Socialdemokratske stranke zavračamo
               take trditve, kot smo jih ravnokar slišali predvsem iz čisto preprostega razloga:
               vendarle imamo dokumente, žigosane in podpisane, vrnjene iz 121 občin. Torej, če vam
               to ne pomeni zadostno število, potem se bom potrudil in jih bom dobil 148, 147, če
               hočete. Se opravičujem. Trditve, ki jih je gospod Kopač tukaj navedel, absolutno ne
               držijo. Če bi pogledal samo izračun, ki smo ga pripravili leta 1996, potem bi videli,
               da bi bil takrat obremenjen proračun vsega skupaj 7,6 milijard, ampak vendarle vzeti
               nekomu drugemu za potrebe občine zaradi volje pospešiti centralizacijo, razporediti
               finance od tam, od koder prihajajo. Da bi se s sprejetjem tega zakona povečala
               razlika, delno je to tudi res, ampak ta razlika vendarle obstaja že od prvega dne
               lokalne samouprave, je že vgrajena v financiranje v prejšnji zakon. Če točno
               preberete, imate razlago in besedilo tudi ob sprejetju tega nalogo - vladi govorim -
               da poišče tudi razlike in jih v najkrajšem času odpravi.</p>
               <p>Sicer pa vsak zakon, ki je vložen, ima pravico biti amandmiran, spremenjen, ima
               pravico biti sprejet v taki obliki, kot ga sprejme večina. Zakaj se vendarle nekdo ne
               potrudi in pomaga pripraviti že vložen zakon, tako da bo zadostil potrebe slovenskih
               občin. To možnost imate. Jaz ne vem, zakaj vam vaši župani vaših strank tako malo
               pomenijo. Ampak nekaj jih bom pa vseeno navedel, ker vsaj od njih pričakujem to pot
               veliko večji partriotizem kot pa pripadnost strankam. Andrej Fabjan, Slovenska
               ljudska stranka, mi je napisal: "Vračam vam podpisano pobudo za dodelitev več
               sredstev občin in želim, da bi imeli s to pobudo uspeha. Trenutno ga ni". Gospod
               Brenčič mi je napisal: "V prilogi vam pošiljam podpisan predlog podpore, da se v
               proračunu Republike Slovenije zagotovi povečan obseg zagotovljene porabe, s katerimi
               bomo lahko razpolagale občine." Jaz upam, da še drži glede na to, da nisi več župan.
               Josip Bajc mi je napisal tako lepo pismo: "V vašem predlogu državnemu zboru, da se v
               proračunu Republike Slovenije v letu 1996 zagotoviti vsaj 10% več sredstev, s
               katerimi bomo razpolagale občine, se popolnoma strinjamo in vas v celoti podpiramo.
               Za vključitev naše občine v podporo vašega predloga se vam iskreno zahvaljujem."</p>
               <p>Torej dejansko računam, gospodje, da boste vendarle pripomogli zdaj k temu
               glasovanju. Da ne govorim gospoda Avšiča. Gospod Jože Zimšek mi je podčrtal,
               realizirano v obliki, naredil je še celo klicaj in kljukco zraven, torej dejansko je
               podpora. Gospod Kopač, poglejte, iz vaših vrst. Ciril Metod Pungartnik, tega zakona,
               točno tega zakona, ki ste ga dobili, dobili ste ga in dopis, ki ga je razložil, tudi.
               Ciril Metod Pungartnik, podpis. Doktor Dimitrij Rupel, sicer je šel v Ameriko zato,
               ampak kljub vsemu. Janez Per, Jakob Presečnik, Peter Hrastelj, Janko Veber - ta bo
               podprl, to sploh ne dvomim. Aurelio Juri tudi. Samo Bevk, Jurij Malovrh itn. Ampak
               enega bom pa še posebej prebral, če dovolite, ta mi je bil pa sploh najbolj všeč.
               Gospod Anton Bergauer, minister, vlada je podprla to. Recimo takrat še ni vedel.
               Zatorej navedbe gospoda Kopača ne držijo v celoti.</p>
               <p>Jaz bom še enkrat povedal, jaz bi bil zelo vesel, če bi iz teh vrst danes dobil na
               mizo predlog, osnutek predloga, ne vem, karkoli, ki bi mi pomagal, pa ne meni,
               občinam, priti do svojega rezultata, pa ga ni. Imeli ste nalogo do julija to
               pripraviti, pa je danes krepko september. Torej nas čaka še nekaj mesecev do konca
               tega leta. Ne prosim tukaj zase. Vi ste to naredili. Mi smo vas prosili, vi ste se
               strinjali s tem z lepimi dopisi. Ne danes požirati besede.</p>
               <p>Prosim, še enkrat vas prosim, podprite to prvo obravnavo, zato da bomo v drugi lahko
               ta zakon speljali po vaših merilih. Vložite amandmaje. Imate vso možnost. Strinjam
               se, da to ni superlativ, da je ta sprememba zakona "bog in batina" pri financiranju
               občin. Ne, ampak imate možnost sodelovati. Lepo vas prosim, dajte. Prosim vas v imenu
               županov, 121 županov, tudi v vašem imenu, ko še niste sedeli tukaj. Se vam
               zahvaljujem za podporo še enkrat.</p>
            </sp>
            <sp xml:id="SDZ2-Redna-06-1997-09-11.sp134">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa, gospod Rupar. Proceduralno, gospod Kopač.</p>
            </sp>
            <sp xml:id="SDZ2-Redna-06-1997-09-11.sp135">

               <speaker>MAG. JANEZ KOPAČ:</speaker>

               <p>Hvala za besedo. Imam pravzaprav vprašanje do predsedujoče. Ali imamo na dnevnem
               redu točko pobude za povečanje proračunske postavke, ali imamo na dnevnem redu točko
               predlog zakona o spremembah in dopolnitvah zakona o financiranju občin, in sem iz
               razprave predstavnika poslanske skupine Socialdemokratske stranke, ki je govoril o
               podpori nekemu aktu, razumel, da imamo na dnevnem redu drug akt, ne tega, za katerega
               sem mislil, da ga imamo - 1442. To je vprašanje, zato ker se mi zdi, da delati cirkus
               iz tega parlamenta ni dobro za vsebino tega zakona.</p>
            </sp>
            <sp xml:id="SDZ2-Redna-06-1997-09-11.sp136">

               <speaker>PODPREDSEDNICA EDA OKRETIČ-SALMIČ:</speaker>

               <p>Gospod Kopač, to ni proceduralno. Gospod Hvalica.</p>
            </sp>
            <sp xml:id="SDZ2-Redna-06-1997-09-11.sp137">

               <speaker>IVO HVALICA:</speaker>

               <p>Hvala lepa, gospa podpredsednica. Glede na to, kar sem pravkar slišal, spoštovani
               kolegi, in tudi glede na uvodno besedo, ki jo je imel gospod Kopač, postavljam še sam
               vprašanje. Ali je gospod Kopač tu predstavnik poslanske skupine LDS oziroma poslanec
               LDS, ali je predstavnik vlade? Prosim za odgovor.</p>
            </sp>
            <sp xml:id="SDZ2-Redna-06-1997-09-11.sp138">

               <speaker>PODPREDSEDNICA EDA OKRETIČ-SALMIČ:</speaker>

               <p>Oba sta izrabila to. Nekorektno sta naredila proceduralno sta hotela povedati nekaj.</p>
               <p>Predlagala bi tako. Ker je ura 18.00, in mislim, da se naša delovna obveznost
               zaključuje kot smo se dogovorili. Predlagala bi, da bi prekinili 6. redno sejo
               Državnega zbora. O nadaljevanju seje boste naknadno obveščeni. Še enkrat poudarjam
               prekinjam to točko dnevnega reda in s tem tudi 6. sejo Državnega zbora.</p>
               <p>Želim pa še opozoriti, da bo jutri, 12. septembra ob 13.00 uri, slavnostna seja
               Državnega zbora. Ob tem bi vas prosila, da vaše gradivo odnesete iz dvorane.</p>
               <p>Vljudno tudi prosim, da se jutrišnje slavnostne seje udeležite in v glavni dvorani
               zasedete svoja mesta pet minut pred napovedanim začetkom. Nasvidenje. <title>(SEJA JE
                  BILA PREKINJENA 11. SEPTEMBRA 1997 OB 18.02 URI.)</title>
               </p>
            </sp>
         </div>
      </body>
   </text>
</TEI>
