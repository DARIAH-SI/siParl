<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Redna-05-1997-06-03">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|B0F6028C97EA9CE5C12564E5004272AE</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=B0F6028C97EA9CE5C12564E5004272AE</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-05-1997-06-03.DZ" n="05">
               <name>Redna</name>
               <date when="1997-06-03"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-05-1997-06-03.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 5. seje</stage>
            <stage type="date">(3. junij 1997)</stage>
            <stage type="chairman"> Sejo je vodil Miroslav Luci, podpredsednik Državnega zbora.</stage>
            <stage type="time"> Seja se je pričela ob 10.11 uri.</stage>


            <sp xml:id="SDZ2-Redna-05-1997-06-03.sp1">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke, kolegi poslanci, gospe in gospodje! Pričenjamo
               nadaljevanje 5. seje Državnega zbora Republike Slovenije. Obveščen sem, da so
               zadržani in se današnje seje ne morejo udeležiti naslednje poslanke in poslanci:
               Franc Kangler, Janez Per, Josip Bajc, Peter Hrastelj do 11. ure, dr. Ciril Ribičič do
               11. ure, Franc Pukšič do 12. ure, Jože Špindler, Zoran Lešnik in Zmago Jelinčič ter
               Tone Partljič, pravkar sporočeno. Ugotovimo sklepčnost! <stage>(58 prisotnih.)</stage></p>
               <p>Ugotavljam, da je zbor sklepčen in lahko odloča.</p>
               <p>Na sejo so vabljeni tudi predstavniki Vlade Republike Slovenije, tukaj so tudi
               predstavniki medijev. Vsi prisrčno pozdravljeni.</p>
               <p>Današnje nadaljevanje 5. seje zbora bomo pričeli z obravnavo prekinjene 26. točke
               dnevnega reda - predloga zakona o priznanju Republike Slovenije za kakovost. Zatem
               bomo prešli na obravnavo 27. točke - to je predlog zakona o upravnih taksah ter po
               dnevnem redu naprej do 35. točke. Zbor bo nato sejo nadaljeval z obravnavo 10.a točke
               - predloga zakona o slovenski razvojni družbi in programu prestrukturiranja podjetij
               in naprej z obravnavo preostalih točk po vrstnem redu.</p>
               <p>Prehajamo na prekinjeno <title>26. TOČKO DNEVNEGA REDA - DRUGO OBRAVNAVO PREDLOGA ZAKONA
                  O PRIZNANJU REPUBLIKE SLOVENIJE ZA KAKOVOST.</title> Uvodna predstavitev je bila že
               opravljena. Torej prehajamo na posamezne člene, na amandmaje. Zato zboru predlagam,
               da skladno z zadnjo alineo 189. člena poslovnika razpravlja in glasuje o vseh tistih
               členih skupaj, h katerim niso bili vloženi amandmaji.</p>
               <p>Želi kdo v zvezi s tem besedo? <stage>(Ne.)</stage> Ugotovimo sklepčnost! <stage>(52 prisotnih.)</stage>
               Ugotavljamo sklepčnost!</p>
            </sp>
            <sp xml:id="SDZ2-Redna-05-1997-06-03.sp2">

               <speaker>IVO HVALICA:</speaker>

               <p>Hvala. Gospod predsedujoči, moram vas opomniti na nekaj. Šel sem samo čez avlo, ker
               smo imeli komisijo za evropske zadeve. Državni zbor ne more zasedati, ko zasedajo
               delovna telesa. Teoretično bi vi meni ne opravičili izostanka, ker se nisem prijavil
               in bi imeli tudi prav. To je enkrat tudi v prejšnjem sklicu naredil Školč in sem
               potem dobil opomin, da mi odtrgajo od plače. To ne gre tako. Počakati je treba, da
               delovna telesa končajo delo, ali opozoriti in počakati. Prosil bi, da se tega držimo,
               ker že tako in tako vlada nered, kakršen pač vlada. Hvala.</p>
            </sp>
            <sp xml:id="SDZ2-Redna-05-1997-06-03.sp3">

               <speaker>PODPREDSEDNIK MIROSLAV LUCI:</speaker>

               <p>Hvala. Verjetno se delno lahko strinjamo, s tem da je verjetno obratno. Verjetno
               delovna telesa ne bi smela zasedati takrat, ko zaseda državni zbor. Upam, da so
               delovna telesa prekinila s svojo aktivnostjo in zato bi ponovno ugotovili sklepčnost!
               <stage>(67 prisotnih.)</stage></p>
               <p>Kdo je za? <stage>(59 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sprejet.</p>
               <p>Lahko preidemo na amandmaje - pregled amandmajev k predlogu zakona o priznanju
               Republike Slovenije za kakovost, druga obravnava, imate verjetno na mizi, z dne
               27.5.1997. Prehajamo na 3. člen - v 3. členu se številka 50 nadomesti s številko 250.
               Predlagatelj je mag. Janez Kopač, amandma je bil vložen 8.4., matično delovno telo ga
               podpira. Želi kdo besedo? <stage>(Ne.)</stage> Na glasovanje dajemo amandma k 3. členu. Ugotovimo
               sklepčnost! <stage>(66 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajemo zato celotni 3. člen. Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(56 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je celotni 3. člen sprejet.</p>
               <p>Prehajamo k 6. členu. Imamo amandma, ki ga predlaga Odbor za znanost, tehnologijo in
               razvoj; peti odstavek se spremeni tako, da se glasi: <q>"Člane odbora iz prejšnjega
               odstavka imenuje Vlada Republike Slovenije za dobo štirih let na predlog ministra,
               pristojnega za znanost in tehnologijo, s tem da se na vsaki dve leti zamenja polovica
               članov odbora. Pri prvem imenovanju je polovica članov odbora imenovana za dve leti
               in polovica članov odbora za štiri leta. Predsednika odbora izvolijo izmed sebe člani
               odbora."</q></p>
               <p>To je amandma odbora za znanost, tehnologijo in razvoj. Želi kdo od poslancev besedo?
               <stage>(Ne želi.)</stage> Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Prehajamo torej na glasovanje o celotnem 6. členu. Ugotovimo sklepčnost! <stage>(53
               prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je celotni 6. člen sprejet.</p>
               <p>Prehajamo na obravnavo o preostalih členih, h katerim niso bili vloženi amandmaji.
               Kdo želi besedo? <stage>(Nihče.)</stage> Ker ne želi nihče besede, dajem na glasovanje preostale
               člene, h katerim niso bili vloženi amandmaji. Ugotovimo sklepčnost! <stage>(63
               prisotnih.)</stage></p>
               <p>Kdo je za? <stage>(59 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da so preostali členi sprejeti.</p>
               <p>Opravili smo razpravo in glasovanje o posameznih členih in glasovati moramo še o
               naslovu zakona. Tu imamo amandma gospoda mag. Janeza Kopača: naslov se spremeni, tako
               da se glasi: <q>"Priznanje Republike Slovenije za poslovno odličnost"</q>. To je bilo
               vloženo 8.4., matično delovno telo tega ne podpira. Želi predlagatelj besedo?
               Izvolite, gospod magister.</p>
            </sp>
            <sp xml:id="SDZ2-Redna-05-1997-06-03.sp4">

               <speaker>MAG. JANEZ KOPAČ:</speaker>

               <p>Hvala za besedo. Ta amandma ni tako zgodovinskega pomena, da bi se mi zdelo tragično,
               če slučajno ne bo sprejet. Vseeno pa bi rad obrazložil zelo na kratko, zakaj sem ga
               predlagal.</p>
               <p>Priznanje Republike Slovenije za kakovost, kar je originalni predlog naslova te
               nagrade, je sicer ustrezen naslov, vendar ne zadosten. Zakaj? Ljudje, ki se ukvarjajo
               s kakovostjo v posameznih podjetjih, dandanes preraščajo v samostojno stroko. Nagrada
               Republike Slovenije za kakovost pa predvideva ocenjevalni model, ki ni model samo za
               kakovost, ampak je model za poslovno odličnost. To je dobesedni prevod angleške
               besede business excellance, skratka gre za model, ki je preveden iz modela, ki ga
               uporabljajo v okviru Evropske unije za ocenjevanje poslovne odličnosti in ne samo za
               ocenjevanje kakovosti. Če bo nagradi ime nagrada za kakovost, potem se utegne
               zgoditi, da bi na daljši rok pač imela ta nagrada večji pomen za kakovostnike, kot
               samostojno stroko, ki se razvija, ne pa tudi za vse tiste druge, ki so potrebni in
               nujni in bodo sodelovali v procesu ocenjevanja poslovne odličnosti - kajti gre za
               model ocenjevanja poslovne odličnosti - to pa so: ekonomisti, kadroviki, diplomanti
               MBA, to se pravi master of business administration in tako naprej. Skratka, bistvena
               razlika med poslovno odličnostjo in kakovostjo je, da se s poslovno odličnostjo
               ukvarja več ljudi, model, ki je podlaga za nagrado v tem zakonu, je model poslovne
               odličnosti, ne samo kakovosti. Kakovost je nekaj ožjega od poslovne odličnosti.</p>
               <p>Rad bi povedal samo to, da se tudi meni samemu zdi danes beseda poslovna odličnost
               nekoliko neprimerna ali pa nekoliko nenavadna, vendar se je treba zavedati tudi tega,
               da pred tremi, štirimi leti, ko se je pri nas začela razvijati stroka kakovostnikov v
               širšem obsegu, čeprav so se posamezniki s tem ukvarjali že dolgo pred tem, je tudi
               beseda kakovost ali pa poslovna kakovost imela nekoliko nenavaden zven, danes pa je
               že zelo udomačena. Kakorkoli že, še enkrat poudarjam, mislim, da to ni zelo
               krucialnega pomena. Vsekakor pa bi sugeriral sprejem tega amandmaja, morda pa se tudi
               do tretje obravnave najde še kakšen primernejši prevod angleške besede business
               excellance. Hvala lepa.</p>
            </sp>
            <sp xml:id="SDZ2-Redna-05-1997-06-03.sp5">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospodu Kopaču. Gospod Boris Sovič.</p>
            </sp>
            <sp xml:id="SDZ2-Redna-05-1997-06-03.sp6">

               <speaker>BORIS SOVIČ:</speaker>

               <p>Cenjene dame, spoštovani! Matično delovno telo je obravnavalo ta amandma, ki ga je
               spoštovani kolega predlagal in po razpravi je bila nekako sprejeta ocena, da tega
               amandmaja ne bi podprli.</p>
               <p>Odbor je to utemeljeval s samo zasnovo zakona, ki, to je iz 2. člena razvidno,
               govorim posebno o tem, da je namen priznanja spodbujanje slovenskih gospodarskih
               družb, zavodov in drugih javnih pravnih oseb ter državnih organov k uvajanju sistema
               sodobnega, učinkovitega in celovitega doseganja kakovosti ter k načrtovanju in
               izvajanju sodobnega procesa poslovanja za zagotovitev konkurenčnosti proizvodov in
               storitev.</p>
               <p>Naša ocena je, da izraz kakovost boljše opisuje sam namen zakona in zato je tudi v
               razpravi na odboru in pri odločanju prevladalo to mnenje. Tudi jaz se strinjam s
               spoštovanim kolegom, da ne gre za vprašanje dramatičnega zgodovinskega pomena in zato
               bi predlagal, da bi ostali pri dikciji, kot je bila predlagana, kot jo je
               predlagatelj pravzaprav pripravil in ki je skladna s samo vsebino zakona.</p>
               <p>Mogoče pa bi lahko to pobudo rešili na ta način, da bi preprosto predlagali, da vlada
               do tretjega branja še enkrat preuči to vprašanje in državni zbor seznani s svojimi
               predlogi.</p>
               <p>No kakor koli, naš odbor je mnenja, da ne kaže spreminjati tega naslova, ker bi s tem
               dobili na nek način neskladen tekst s samim naslovom. Tudi jaz, poudarjam se strinjam
               s tem, da ne gre za dramatično vprašanje in da je to pravzaprav mogoče še najmanj
               pomembno pri celi stvari. Hvala.</p>
            </sp>
            <sp xml:id="SDZ2-Redna-05-1997-06-03.sp7">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Borisu Soviču, ki je predstavil mnenje matičnega delovnega telesa.
               Želi kdo od poslancev in poslank besedo? <stage>(Ne želi.)</stage> Ker ne želi nihče več
               razpravljati, dajem na glasovanje amandma k naslovu zakona. Ugotovimo sklepčnost! <stage>(67
               prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(29 poslancev.)</stage></p>
               <p>Amandma je torej sprejet.</p>
               <p>S tem smo spremenili naslov zakona, zato moramo... Torej sprememba samo naslova,
               torej v celoti ni treba glasovati.</p>
               <p>Prihajamo do predloga sklepa. Predlog zakona za tretjo obravnavo pripravi Vlada
               Republike Slovenije. Želi v zvezi z predlaganim sklepom kdo razpravljati? <stage>(Nihče.)</stage>
               Ker ni več razpravljavcev, zaključujem razpravo in dajem predlagani sklep na
               glasovanje! Ugotovimo sklepčnost! <stage>(70 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog sklepa sprejet.</p>
               <p>S tem zaključujemo to točko dnevnega reda.</p>
               <p>Prehajamo na <title>27. TOČKO DNEVNEGA REDA - NA PRVO OBRAVNAVO PREDLOGA ZAKONA O
                  UPRAVNIH TAKSAH.</title> Predlog zakona je v obravnavo zboru predložila Vlada RS.
               Želi predstavnik vlade besedo?</p>
               <p>Izvolite. Državna sekretarka gospa Milojka Kolar.</p>
            </sp>
            <sp xml:id="SDZ2-Redna-05-1997-06-03.sp8">

               <speaker>MILOJKA KOLAR:</speaker>

               <p>Hvala za besedo. Prav dober dan voščim vsem spoštovanim poslankam in poslancem. Bi
               zelo na kratko podala nekaj osnovnih karakteristik in razlogov, zakaj je vlada
               pripravila predlog zakona o upravnih taksah.</p>
               <p>Kot veste, je danes v Sloveniji področje upravnih taks urejeno deloma še z zakonodajo
               iz bivše Jugoslavije, deloma pa iz pretekle republiške zakonodaje. Nadalje je del teh
               taks urejeno tudi po posameznih področnih zakonih, zaradi tega so se nakazali
               utemeljeni razlogi, da na celovit, enoten in sistemski način v enem zakonu uredimo to
               področje. To se pravi, prvič zato, da vpeljemo zakon in da nadomestimo prejšnje
               zvezne in republiške predpise, in drugič, da eno izmed področij javnih financ - tudi
               zelo pomembno, kar upravne takse so - uredimo v enem zakonu na enoten in sistemski
               način.</p>
               <p>Pri pripravi predloga zakona smo izhajali iz osnovnega dejstva, da mora biti na enem
               mestu celovito obravnavano področje plačevanja dajatev za upravne storitve, to se
               pravi za vsa dejanja in spise, ki jih upravni organ ali kateri koli drugi organ, ki
               ima javna pooblastila, opravi po naročilu na zahtevo stranke v upravnem postopku. V
               zakonu je namreč predvideno, da se za spise in dejanja v upravnih stvareh pri katerem
               koli upravnem organu, bodisi da je to na državnem ali lokalnem nivoju, plača taksa po
               določbi omenjenega predloga zakona. Takse se plačujejo bodisi v vrednotnicah ali v
               gotovini, postavljeno je osnovno načelo določanja taks v točkah, postavljena je tudi
               vrednost točke. Z določitvijo števila točk in njeno vrednostjo se upravna dejanja na
               ta način primerno vrednotijo in se plačilo prepusti tistemu, ki to potrebuje oziroma
               kot stranka v upravnem postopku zahteva določeno upravno dejanje.</p>
               <p>Prihodki od taks pripadajo tisti ravni oblasti oziroma tistemu upravnemu organu na
               tistem nivoju, ki to dejanje oziroma to storitev opravi. Če pa gre za takse, plačane
               v kolkih, pri katerih je praktično nemogoče ugotoviti delitev, za kateri organ in za
               katero dejanje so bili ti koleki porabljeni, predlagamo v zakonu, da se te prihodke v
               razmerju določi oziroma deli med lokalno in državno ravnijo. Predlog zakona ne uvaja
               posebnih novih upravnih taks, prenaša pa v sistem taks nekatere pristojbine, ki sicer
               po svoji vsebini to tudi so, se pravi ne pristojbine, temveč takse.</p>
               <p>Glede mogoče še finančnih efektov, eno, dve besedi. Torej v letu 1996, v preteklem
               letu se je v proračun nateklo celovito iz vseh upravnih taks in pristojbin 4,3
               milijarde tolarjev. Zaradi razdrobljenosti tako številnih taks in pristojbin
               sedanjega sistema te ureditve pa je bilo praktično nemogoče določiti oziroma
               natančneje definirati, kakšni bodo finančni učinki omenjenega predloga zakona. Glede
               na dejstvo, da je določena nova vrednost točke v višini 20 tolarjev, je pričakovati
               večji priliv iz tega naslova. Hvala.</p>
            </sp>
            <sp xml:id="SDZ2-Redna-05-1997-06-03.sp9">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospa državna sekretarka, gospe Milojki Kolar. Gospod Ivo Hvalica,
               proceduralno. Izvolite.</p>
            </sp>
            <sp xml:id="SDZ2-Redna-05-1997-06-03.sp10">

               <speaker>IVO HVALICA:</speaker>

               <p>Hvala lepa. Spoštovani! Glede na našo napoved o obstrukciji, o občasni obstrukciji
               dela v Državnem zboru glede na to, da se niso še spremenili razlogi, zaradi katerih
               smo napovedali obstrukcijo in jo tudi izvajamo, napovedujem ob tej točki dnevnega
               reda obstrukcijo naše poslanske skupine. Hkrati prosim predsedujočega, da ostane na
               svojem mestu in da opravlja svoje delo. Hvala lepa.</p>
            </sp>
            <sp xml:id="SDZ2-Redna-05-1997-06-03.sp11">

               <speaker>PODPREDSEDNIK MIROSLAV LUCI:</speaker>

               <p>Dobro. Hvala lepa. Predlog zakona je obravnaval tudi Odbor za finance in monetarno
               politiko kot matično delovno telo. Želi predstavnik tega odbora? Imate proceduralno?
               Izvolite.</p>
            </sp>
            <sp xml:id="SDZ2-Redna-05-1997-06-03.sp12">

               <speaker>ZORAN LEŠNIK:</speaker>

               <p>Hvala lepa. Postavil bi vprašanje. Ali sploh predstavnik neke politične stranke vodi
               sejo, če je njegova poslanska skupina v obstrukciji? Poslanec, pardon.</p>
            </sp>
            <sp xml:id="SDZ2-Redna-05-1997-06-03.sp13">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Če dovolite, odgovor kar iz prve roke. Izvolitev v Državnem zboru
               podpredsednika je bila izven področja ene stranke - prešteti glasovi, ki so bili dani
               in zato mislim, da je moralna dolžnost, da podpredsednik deluje naprej, tudi
               protokolarno, tudi kar se tiče sej Državnega zbora in to nikakor ne sme ovirati dela
               Državnega zbora. Proceduralno, izvolite.</p>
            </sp>
            <sp xml:id="SDZ2-Redna-05-1997-06-03.sp14">

               <speaker>IVAN KEBRIČ:</speaker>

               <p>Hvala za besedo. Drage kolegice, kolegi! To enostavno ni res, kajti opozicijska
               najmočnejša stranka je dobila to podpredsedniško mesto. To se pravi, da če je stranka
               napovedala obstrukcijo, velja za vse njene člane, ker drugače to po poslovniku ni
               obstrukcija. Hvala.</p>
            </sp>
            <sp xml:id="SDZ2-Redna-05-1997-06-03.sp15">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Mislim, da o proceduralnih zadevah ne bi razpravljali. Proceduralno
               besedo je imel gospod Ivo Hvalica, potem dva poslanca DeSUS-a in zato bi predlagal,
               da nadaljujemo in o tem ne razpravljamo. To se lahko razpravlja na neki drugi
               seji.</p>
               <p>Predlagam, da predstavnik Odbora za finance in monetarno politiko poda svoje mnenje,
               v kolikor je pripravljen. Gospod mag. Kopač, izvolite.</p>
            </sp>
            <sp xml:id="SDZ2-Redna-05-1997-06-03.sp16">

               <speaker>MAG. JANEZ KOPAČ:</speaker>

               <p>Hvala za besedo. Odbor je predlog zakona obravnaval že 13. marca in ga v prvi
               obravnavi tudi podprl.</p>
               <p>Na odbor smo dobili eno samo mnenje zainteresirane javnosti. Šlo je za sklop
               amandmajsko oblikovanih predlogov Veterinarskega zavoda Republike Slovenije. S temi
               predlogi smo se načeloma strinjali, vendar, ker so preveč amandmajsko oblikovani, jih
               nismo povzeli kot predlog svojih spremenjevalnih stališč - naj omenim, da se je tudi
               vlada z njimi strinjala, pač pa smo predlagali v stališčih predlagatelju, da naj do
               druge obravnave prouči in primerno upošteva.</p>
               <p>Opozarjam na eno samo vsebinsko spremembo, ki smo jo kot odbor predlagali v obliki
               stališča. Gre za zanimiv predlog, dan na pobudo gospoda Drofenika, ki predstavlja
               drugo od dveh stališč odbora. Predlagali smo, da naj predlagatelj pri pisanju za
               drugo obravnavo predlog zakona dopolni z določbo, ki bo omogočala elastičnejši način
               delitve prihodkov od taks, plačanih v kolekih med državnim proračunom in proračuni
               občin, glede na ugotovljeni obseg opravljenega dela. Utegnil bi namreč nastati
               problem v besedilu 29. člena, kakršen je zdaj oblikovan, kajti tam je delitev fiksna,
               70% državni proračun, 30% proračuni občin. Zagotovo pa je to, da se bo v prihodnosti
               verjetno obseg dela med državo in občinami skozi leta razporejal različno in taka
               fiksna določba ali pa fiksna delitev bi utegnila povzročati neupravičene težave, na
               primer tudi pri funkcioniranju občinskih upravnih organov. Zato predlagam, da tako
               elastičnejšo določbo, kot jo predlaga odbor v obliki stališča, podprete, kakor tudi
               predlog zakona v prvi obravnavi. Hvala.</p>
            </sp>
            <sp xml:id="SDZ2-Redna-05-1997-06-03.sp17">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu mag. Kopaču. Želi besedo predstavnik sekretariata za zakonodajo in
               pravne zadeve? <stage>(Ne želi.)</stage> Torej, besedo imajo predstavniki poslanskih skupin. Želi
               kdo besedo? <stage>(Nihče.)</stage> Besedo dajem poslankam in poslancem. Pisno se k razpravi ni
               prijavil nihče. Želi kdo razpravljati? <stage>(Da.)</stage> Izvolite, gospod Jurij Malovrh, SKD.</p>
            </sp>
            <sp xml:id="SDZ2-Redna-05-1997-06-03.sp18">

               <speaker>JURIJ MALOVRH:</speaker>

               <p>Lep dober dan želim. S poročilom Odbora za finance in kreditno-monetarno politiko se
               ne bi povsem strinjal; predzadnji odstavek na prvi strani, kjer pravi tako: <q>"Pri
               taksah, plačanih v kolkih in lokacijo opravljene storitve ni moč ugotoviti, zato je
               predlagana delitev prihodkov urejena na enak način kot pri dohodnini, to je 70% v
               dobro državnega proračuna in 30% v dobro občinskega proračuna."</q> Mislim, da se
               lokacija opravljene storitve povsem dobro da ugotoviti. To je eno.</p>
               <p>Drugo pa, da bi delitev morala biti 50:50. Hvala lepa.</p>
            </sp>
            <sp xml:id="SDZ2-Redna-05-1997-06-03.sp19">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Malovrhu. Želi še kdo razpravljati? Ugotavljam, da nihče, zato
               zaključujemo splošno razpravo.</p>
               <p>Matično delovno telo predlaga; predlog zakona o upravnih taksah - prva obravnava je
               primerna podlaga za pripravo zakona za drugo obravnavo. Želi kdo besedo o tem sklepu?
               <stage>(Nihče.)</stage> Ker ne želi nihče razpravljati o tem sklepu, dajemo ta sklep tudi na
               glasovanje. Ugotovimo sklepčnost! <stage>(55 prisotnih.)</stage></p>
               <p>Kdo je za ta sklep? <stage>(49 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je prvi sklep sprejet.</p>
               <p>Prehajamo na drugi sklep. Izvolite.</p>
            </sp>
            <sp xml:id="SDZ2-Redna-05-1997-06-03.sp20">

               <speaker>RUDOLF MOGE:</speaker>

               <p>Predsedujoči, hvala lepa za besedo. To, kar je trdil gospod Hvalica, ni res, ker če
               pogledate na ekran, lahko ugotovite, da je samo en del socialnih demokratov v
               obstrukciji, ker vsaj eden izmed njih je glasoval pod 1. točko.</p>
            </sp>
            <sp xml:id="SDZ2-Redna-05-1997-06-03.sp21">

               <speaker>PODPREDSEDNIK MIROSLAV LUCI:</speaker>

               <p>Prehajamo na 2. točko.</p>
               <p>Vlada Republike Slovenije naj pripravi predlog zakona v skladu z naslednjima
               stališčema. Želi kdo besedo? <stage>(Nihče.)</stage> Ker se nihče ne javlja k besedi, dajemo na
               glasovanje drugi sklep v celoti. Ta drugi sklep zajema 1. in 2. točko. Ugotovimo
               sklepčnost! <stage>(54 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je sklep sprejet.</p>
               <p>S tem je ta točka končana.</p>
               <p>Prehajamo na <title>28. TOČKO DNEVNEGA REDA - DRUGA OBRAVNAVA PREDLOGA ZAKONA O PRAVICAH
                  IZ POKOJNINSKEGA IN INVALIDSKEGA ZAVAROVANJA BIVŠIH VOJAŠKIH ZAVAROVANCEV.</title> Predlog zakona je v obravnavo zboru predložila Vlada Republike Slovenije. Želi
               predstavnik vlade besedo? Predstavnik vlade ne želi besede. Predlog zakona je
               obravnaval tudi Odbor za zdravstvo, delo, družino in socialno politiko kot matično
               delovno telo. Prosim poročevalca, da predstavi mnenje odbora o predlogu zakona. Gospa
               dr. Zbačnikova, predsednica odbora.</p>
            </sp>
            <sp xml:id="SDZ2-Redna-05-1997-06-03.sp22">

               <speaker>MAJDA ANA KREGELJ-ZBAČNIK:</speaker>

               <p>Lep pozdrav vsem skupaj! Odbor Državnega zbora Republike Slovenije za zdravstvo,
               delo, družino in socialno politiko je na več sejah obravnaval predlog zakona o
               pravicah iz pokojninskega in invalidskega zavarovanja bivših vojaških zavarovancev,
               druga obravnava. Odboru je bilo posredovano mnenje Sekretariata za zakonodajo in
               pravne zadeve, v katerem sekretariat ugotavlja, da je predlagatelj pri pripravi
               predloga zakona za drugo obravnavo upošteval sklepe in stališča, ki jih je državni
               zbor sprejel po končani prvi obravnavi. Predstavnik Vlade Republike Slovenije je v
               uvodu posebej poudaril, da je vlada pri pripravi predloga zakona za drugo obravnavo
               upoštevala sklepe in stališča, ki jih je državni zbor sprejel po končani prvi
               obravnavi.</p>
               <p>V razpravi so člani odbora zastavljali vprašanja v zvezi z višino pokojnine glede na
               stopnjo strokovne izobrazbe oziroma čin posameznega upravičenca, pravico do pokojnine
               za tiste vojaške zavarovance, ki živijo na ozemlju Republike Slovenije, pa nimajo
               slovenskega državljanstva, kako natančneje opredeliti agresorja in kakšno je razmerje
               med najnižjo in najvišjo pokojnino glede na določila zakona o pokojninskem in
               invalidskem zavarovanju.</p>
               <p>Glede na razpravo je odbor pozval vlado, da v tem predlogu zakona pripravi takšne
               kriterije, da bi bili upravičenci iz tega zakona zgolj tisti, ki so do teh pravic
               resnično upravičeni in ki niso sodelovali v sovražni vojski ali kakorkoli drugače
               sovražno delovali proti Republiki Sloveniji. Odbor je predlagal vladi, da upošteva
               pripombe Sekretariata za zakonodajo in pravne zadeve ter natančneje določi organ, ki
               bo presojal upravičenost statusa vojaškega zavarovanca.</p>
               <p>Po opravljeni splošni razpravi se je odbor opredelil do vloženih amandmajev, in sicer
               odbor podpira amandma poslanca gospoda Zmaga Jelinčiča k 2. členu, skupni amandma
               poslanske skupine SLS, LDS k 2. členu in amandma poslanske skupine DeSUS-a k 5.
               členu. Odbor pa ne podpira amandmajev poslanske skupine DeSUS-a k 2. členu in
               amandmaja poslanca gospoda Zmaga Jelinčiča k 15. členu. Odbor svojih amandmajev ni
               oblikoval.</p>
               <p>Po končani razpravi in opredeljevanju do amandmajev je odbor sprejel naslednji sklep:
               <q>"Odbor Državnega zbora RS za zdravstvo, delo, družino in socialno politiko predlaga
               Državnemu zboru Republike Slovenije, da sprejme predlog zakona o pravicah iz
               pokojninskega in invalidskega zavarovanja bivših vojaških zavarovancev - druga
               obravnava skupaj z amandmaji, ki jih odbor podpira."</q> Hvala lepa.</p>
            </sp>
            <sp xml:id="SDZ2-Redna-05-1997-06-03.sp23">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Želi besedo predstavnik Sekretariata za zakonodajo in pravne zadeve? <stage>(Ne
               želi.)</stage></p>
               <p>Prehajamo torej na obravnavo in odločanje o posameznih členih predloga zakona. Zboru
               predlagam, da skladno z zadnjo alineo 189. člena poslovnika razpravlja in glasuje o
               vseh tistih členih skupaj, h katerim niso bili vloženi amandmaji. Želi s tem v zvezi
               kdo besedo? <stage>(Nihče.)</stage></p>
               <p>Ja, izvolite. Gospod Špiletič.</p>
            </sp>
            <sp xml:id="SDZ2-Redna-05-1997-06-03.sp24">

               <speaker>BOGOMIR ŠPILETIČ:</speaker>

               <p>Izvolite. Predlagal bi, da preden preidemo h glasovanju o vseh tistih členih, na
               katere niso bili v razpravi dani amandmaji, da ko pridemo do 18. člena, da takrat
               predlagatelj natančno pojasni, kaj je mislil s tem zapisom v 18. členu, ko pravi, da
               so upravičenci iz 2. člena tega zakona, ki niso zajeti v 2. členu. Ne vem. Želel bi
               se potem vključiti v razpravo, ko pridemo do 18. člena.</p>
            </sp>
            <sp xml:id="SDZ2-Redna-05-1997-06-03.sp25">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Zato zboru predlagam, da skladno z zadnjo alineo 189. člena poslovnika
               razpravlja in glasuje o vseh členih skupaj, razen 18. člena. Želi še kdo besedo?
               <stage>(Nihče.)</stage> Ugotovimo sklepčnost! <stage>(56 prisotnih.)</stage></p>
               <p>Kdo je za? Oprostite. Verjetno je bilo prehitro. Ponovimo. Ugotovimo sklepčnost! <stage>(57
               prisotnih.)</stage></p>
               <p>Kdo je za ta predlog? <stage>(56 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sprejet.</p>
               <p>Pregled amandmajev k predlogu zakonov o pravicah iz pokojninskega in invalidskega
               zavarovanja bivših vojaških zavarovancev, drugo obravnavo imate na klopeh. Dan je bil
               29.5.1997. Prehajamo k 2. členu, ki ima dva amandmaja. Prvi amandma je predlagal
               poslanec Zmago Jelinčič, matično delovno telo ga podpira. Drugi amandma, predlagatelj
               poslanska skupina Demokratične stranke upokojencev, matično delovno telo ga ne
               podpira. Obstajata še dva amandmaja, tretji in pa četrti. Tretjega predlaga prav tako
               poslanska skupina Demokratične stranke upokojencev in četrtega predlaga poslanska
               skupina Slovenske ljudske stranke in poslanska skupina Liberalne demokracije
               Slovenije, matično delovno telo ga podpira. Želi kdo od poslank in poslancev besedo k
               2. členu in amandmajem, ki so vloženi? Pisno se je prijavil gospod Delak.
               Izvolite.</p>
            </sp>
            <sp xml:id="SDZ2-Redna-05-1997-06-03.sp26">

               <speaker>ANTON DELAK:</speaker>

               <p>Hvala lepa, gospod podpredsednik. Spoštovani Državni zbor! V naši poslanski skupini
               smo v nekem smislu zadovoljni, da je ta zakon prišel končno do druge obravnave.
               Končno pravim zaradi tega, ker se je Slovenija kot država obvezala že pred kar
               precejšnjim številom let, da bo uredila ta problem. In seveda danes imamo to na
               dnevnem redu, pa pričakujem, da do tretje obravnave ne bo preteklo toliko časa.</p>
               <p>Naša skupina je vložila dva amandmaja in to iz razloga, da bi besedilo zakona bilo
               prečiščeno v tem smislu, da noben državljan ne bo več hodil okoli varuha človekovih
               pravic ali pa da bo razlagal, da se bo pritožil na neke mednarodne sodne institucije,
               ker to čisto zagotovo, da v korist naše države to ni. Mislimo, da je v 2. členu treba
               zadevo dopolniti v tem smislu, da se napiše, da niso upravičeni do tega tisti, ki so
               bili kaznovani. To se pravi od pristojnega sodišča. Ker sicer ne vem, kdo bi lahko v
               tej državi določil, da nekdo nima nekih pravic, glede na neko splošno določilo, da
               vsak tisti, ki je plačeval prispevke za pokojnino, je tudi upravičen potem do
               pokojnine in mu razen sodišča seveda nekdo drug ne more odvzeti, pa še to je
               vprašljivo, če mu sodišče lahko odvzame pokojnine.</p>
               <p>Da pa ne govorim o 5. členu, ki je v bistvu pravzaprav nepotreben, saj že zakon o
               pokojninskem in invalidskem zavarovanju obravnava, kaj se dela z državljani ali pa ne
               vem našimi nasledniki, ki slučajno niso državljani Slovenije ali živijo v neki drugi
               republiki.</p>
               <p>Mi imamo z nekaterimi državami dvostranske odnose, ki to urejajo in zaradi, tu ne
               vidimo nobene potrebe, da bi v 5. členu, da bi bilo to določeno in če to danes ne bo
               sprejeto, bomo v tretji obravnavi predlagali, da se sploh ta člen črta.</p>
               <p>Še enkrat povem, edin naš namen je bil, da se zakon precizira o tem smislu, da
               <q>"upravičence"</q> - pod narekovajem upravičenci ne bojo imeli nobene možnosti, da se v
               naprej pritožujejo ali pa, da hodijo okoli nekih sodnih institucij.</p>
               <p>Upam zaradi tega, da ne glede na to, da je bilo delovno telo proti našemu amandmaju,
               da boste naš amandma podprli, ker v nekem smislu normalno rešuje to situacijo. Hvala
               lepa!</p>
            </sp>
            <sp xml:id="SDZ2-Redna-05-1997-06-03.sp27">

               <speaker>PODPREDSEDNIK MIROSLAV LUCI:</speaker>

               <p>Hvala lepa! Gospod Janez Janša, izvolite.</p>
            </sp>
            <sp xml:id="SDZ2-Redna-05-1997-06-03.sp28">

               <speaker>JANEZ JANŠA:</speaker>

               <p>Spoštovani! Če Državni zbor podpre ta amandma DeSus-a, potem so do te pokojnine
               upravičeni vsi agresorji na Slovenijo.</p>
               <p>Še nihče namreč ni bil pravnomočno obsojen in kakor delajo naša sodišča glede na
               sklep Višjega sodišča v Celju, da JLA sploh ni bila agresorska armada, ampak da smo
               bili agresor mi, najbrž tudi nihče ne bo pravno močno obsojen.</p>
               <p>To tisti, ki so ta amandma vložili, vedo. Ne poznam ne parlamenta in ne države v
               Evropi, ki bi sprejemal zakone, s katerimi bi država nekaj let po vojni dajala več
               pravic agresorjem kot žrtvam padlih v tej vojni.</p>
               <p>Kot žrtvam, kot svojcem žrtev, ki so v bistvu žrtvovali za to državo največ, kar se
               lahko žrtvuje.</p>
               <p>Mi še vedno na tem mestu in ob tej priložnosti, spominjamo vlado na obljubo, ki jo je
               dala pred dvema mesecema, ko smo sprejemali popravke k zakonu o vojnih invalidih in o
               nadomestilih za žrtve vojne.</p>
               <p>Takrat je vlada obljubila, da bo v enem mesecu, gospod Potrč se bo tega spomnil, ker
               je bil predlagatelj teh sprememb zakona, državnemu zboru predložila celovito zakonsko
               rešitev, s katerimi bo uredila nadomestila za žrtve, za svojce žrtev, ki so padli v
               vojni za Slovenijo.</p>
               <p>Minilo je dva meseca, v parlament nismo dobili nobenega tovrstnega predloga. Dobivamo
               pa na klop amandmaje, s katerimi se skuša, in to na dokaj odkrit način, priviligirati
               agresorje na to državo.</p>
               <p>Skratka, če bo državni zbor glasoval za ta amandma, lahko praktično kdor koli pride v
               Slovenijo in zahteva pokojnino. Hvala.</p>
            </sp>
            <sp xml:id="SDZ2-Redna-05-1997-06-03.sp29">

               <speaker>PODPREDSEDNIK MIROSLAV LUCI:</speaker>

               <p>Hvala lepa! K besedi se je prijavila Polonca Dobrajc, izvolite.</p>
            </sp>
            <sp xml:id="SDZ2-Redna-05-1997-06-03.sp30">

               <speaker>POLONCA DOBRAJC:</speaker>

               <p>Hvala za besedo, predsedujoči. Kolegice poslanke, kolegi poslanci! Spet smo pred
               vročo temo,ki jo je vlada, ki naj bi določila nekje politiko in jo predlagala
               državnemu zboru, prepustila državnemu zboru. Glede na nastop mojega predhodnika
               predvidevam, da se bo razprava zaostrila, vlada pa bo spodvila rep, tako kot že
               mnogokrat doslej.</p>
               <p>Pri pregledu amandmajev, ki so bili vloženi 29.5.1997, ne vidim nikjer mnenja vlade.
               Ne želim se spuščati v vsebinsko razpravo, vendar bom ob nadaljevanju to tudi
               storila, če ne bo sprejet moj predlog, in sicer proceduralne narave, da se zadeve
               prekine, dokler ne dobimo mnenja vlade.</p>
               <p>Spoštovane kolegice poslanke in poslanci! Opozorila bi vas na sledeče. Strinjam se,
               da agresorja ne moremo nagraditi za njegova dejanja. Po drugi strani pa se moramo
               zavedati, kdo je tisti, ki lahko nekomu določi status agresorja in tega v vseh teh
               letih od leta 1991 ni bilo storjeno. Glede na mednarodno pravne norme, in Slovenija
               je del mednarodno pravne skupnosti, zato želim, da ta državni zbor sprejme odločitev
               - na podlagi tudi mnenja vlade in naj vlada tudi nosi del odgovornosti za to, kar se
               bo sprejelo, da ne bo potem nepotrebnih očitkov v javnosti in v mednarodni skupnosti,
               če zadeve ne bodo do konca razjasnjene. Glede na mnenje sekretariata z dne 28.4.1997,
               ki nekako v rokavicah nakazuje, kaj naj bi se naredilo, pričakujem, da bo sekretariat
               tudi podal bolj določeno mnenje in rekel bobu bob. Nočem se prepirati, kdo je
               agresor, kdo ni. Zahtevam pa, da status agresorja določi za to pristojen organ
               oziroma za to pristojna veja oblasti v tej državi. Zato dajem na glasovanje predlog,
               da se zadeva preloži in da se o tem izjasni vlada. Hvala.</p>
            </sp>
            <sp xml:id="SDZ2-Redna-05-1997-06-03.sp31">

               <speaker>PODPREDSEDNIK MIROSLAV LUCI:</speaker>

               <p>Gospod Janez Janša, izvolite.</p>
            </sp>
            <sp xml:id="SDZ2-Redna-05-1997-06-03.sp32">

               <speaker>JANEZ JANŠA:</speaker>

               <p>Jaz se strinjam s tem, kar je bilo najprej rečeno, da bi morali imeti ob tem
               amandmaju tudi stališče vlade. Vedno ga daje, ko gre za manj pomembne stvari, tukaj
               ga pa ni.</p>
               <p>Seveda se pa ne strinjam s tem, kar je rekla gospa Dobrajčeva, gospodična Dobrajčeva,
               da ni jasno in da pristojni organi niso določili, kdo je bil agresor. Ne razumem,
               kako lahko nekdo leta 1997 to govori. Dejstvo je, da je Predsedstvo Slovenije potem,
               ko je bila ta država pravno formalno v tem državnem zboru oziroma takrat še skupščini
               že razglašena, ko je bil sprejet ustavni zakon in temeljna ustavna listina,
               27.6.1991, je predsedstvo države ugotovilo, da je bila izvršena agresija na Republiko
               Slovenijo. To je bilo tudi javno objavljeno in mislim, da ste to lahko takrat vsi
               slišali. Hkrati pa je na isti seji - nekaj nas je tukaj, ki smo bili zraven, vsaj dva
               ali trije - predsedstvo države tudi formalno z odlokom, ki je imel zakonsko moč,
               pozvalo vse državljane Slovenije, ki služijo v agresorski vojski, se pravi v JLA, da
               to vojsko zapustijo.</p>
               <p>Ta sklep je imel formalno-pravno vso podlago v takratni zakonodaji. In čez tri dni,
               ko je zasedala - ko so zasedali vsi trije zbori takratne skupščine, so zbori potrdili
               te odločitve predsedstva države. S temi sklepi je bilo pravno-formalno ugotovljeno,
               da smo v vojni, s temi sklepi je bil tudi definiran agresor. Pripadniki agresorske
               vojske so bili tudi vsi državljani Slovenije, ki v času vojnih spopadov do 18. julija
               niso prestopili iz JLA v Teritorialno obrambo oziroma v Policijo Republike Slovenije.
               In od primera do primera so se natančno, zelo natančno, ko se je šlo za uveljavljanje
               različnih pravic, te zadeve razčistilo. Obstajajo potrdila - vsak, ki je prestopil,
               ima tozadevna potrdila pristojnih organov; natančno se ve, kdo je ostal v agresorski
               armadi in kdo ni ostal. In vse to je bilo ugotovljeno na podlagi z zakonom in s
               podzakonskimi akti opredeljene procedure. Zato je govorjenje o tem, naj se vendarle
               enkrat določi, kdo je bil agresor in kdo ni bil leta 1997, junija 1997, norčevanje iz
               lastne države.</p>
               <p>Tako se strinjam s tem, da počakamo še na mnenje vlade in se mi bo zdelo zelo
               sramotno, če bi vlada podprla ta amandma - to povem vnaprej. Nisem pa za to, da se to
               spet prelaga, ker to vprašanje ni rešeno. Akontacije vojaških pokojnin, ki jih zdaj
               dobivajo tudi nekateri, bom rekel agresorji, so bistveno večje od povprečnih pokojnin
               v tej državi - bistveno večje! Mnoge nezaslužene, že zdaj, po tej začasni ureditvi,
               ki je bila sprejeta leta 1991, za tisto leto pa se potem podaljšuje iz leta v leto,
               ker vlada nekako preko ministrstva za delo ne predlaga oziroma dolgo ni predlagala
               ustrezne rešitve. Zdaj je predlagala nekaj takega, kar ni ne krop ne voda, in pojavi
               se tukaj DeSUS, ki očitno ne vem koga zastopa, očitno tiste na strani agresorja, ki
               bi radi pokojnino, ki hoče omogočiti s tem amandmajem, da bi praktično vsak, ki je v
               času vojne za Slovenijo streljal na nas, zdaj prišel sem in dobil večjo pokojnino,
               kot pa jo dobijo po normalnih predpisih upokojenci v tej državi.</p>
               <p>Tako da še enkrat predlagam, da se ta amandma zavrne. Če se bo čakalo na mnenje
               vlade, naj do tega mnenja pride zelo hitro.</p>
            </sp>
            <sp xml:id="SDZ2-Redna-05-1997-06-03.sp33">

               <speaker>PODPREDSEDNIK MIROSLAV LUCI:</speaker>

               <p>Hvala, gospod Janša. Izvolite.</p>
            </sp>
            <sp xml:id="SDZ2-Redna-05-1997-06-03.sp34">

               <speaker>ANTON DELAK:</speaker>

               <p>Gospod Janša, s takim načinom, kot vi razpravljate, moram povedati, da se ne
               strinjam. Našo stranko ste samo zaradi tega, ker se v nekem smislu bori za neko na
               pravni način urejanje zadev, takoj proglasili, da podpira neko agresijo in agresorje.
               To ni pošteno, to je vaš sistem delovanja - jaz se s tem ne strinjam; na glas moram
               povedati - in mešate jabolka in hruške. Ko govorimo o upokojencih, govorite o žrtvah.
               Seveda so, ampak to je postopek čisto na nekem drugem področju. Mi pa danes govorimo
               samo o tem, da je treba te nesrečne vojaške pokojnine prevzeti in urediti. Hvala.</p>
            </sp>
            <sp xml:id="SDZ2-Redna-05-1997-06-03.sp35">

               <speaker>PODPREDSEDNIK MIROSLAV LUCI:</speaker>

               <p>Hvala. Prijavilo se je nekaj razpravljavcev, ampak, ker se vse vrti okrog vlade in
               predstavnik vlade je tukaj, bi vseeno dali besedo predstavniku vlade, da da svoje
               mnenje in potem nadaljevali razprave. Gospod Štrous, izvolite.</p>
            </sp>
            <sp xml:id="SDZ2-Redna-05-1997-06-03.sp36">

               <speaker>MARKO ŠTROUS:</speaker>

               <p>Spoštovani zbor! Prosim za prekinitev razprave k tej točki in odložitev razprave na
               konec tega zasedanja. Gre za to, da so se ravno o tem amandmaju odprle razprave, ki
               jih je nujno tudi jasno in eksplicitno razrešiti. Zaradi tega je vlada sklenila, da
               bo oblikovala neko komisijo, ki bo zavzela neka celovita stališča o vseh vprašanjih,
               ki se v zvezi z definicijo te agresije v letu 1991 pojavljajo in v zvezi z udeležbo
               posameznikov v tej agresiji. Ko bo to sprejeto in to naj bi bilo v nekaj dneh, potem
               bi lahko to točko nekako tudi z nekim jasnim mnenjem zaključili.</p>
            </sp>
            <sp xml:id="SDZ2-Redna-05-1997-06-03.sp37">

               <speaker>PODPREDSEDNIK MIROSLAV LUCI:</speaker>

               <p>Hvala predstavniku vlade, ki predlaga, da prekinemo razpravo in počakamo na stališče
               vlade in jo potem uvrstimo na konec te seje. Ugovarja kdo temu predlogu? Gospod
               Hvalica.</p>
            </sp>
            <sp xml:id="SDZ2-Redna-05-1997-06-03.sp38">

               <speaker>IVO HVALICA:</speaker>

               <p>Hvala. Konec te seje je lahko takoj ali pa tudi nikdar. To je treba določiti časovno,
               do kdaj. Ne gre samo za ta primer, tudi sicer. Zadeve, ki niso čiste s strani vlade,
               ki nimajo mnenja vlade, pravzaprav sploh ne bi smeli obravnavati. Mi tu non-stop
               kršimo poslovnik. Naj se določi vladi: v roku 3 dni, v četrtek ima ponavadi vlada
               sejo, to se pravi, do četrtka se to lahko prestavi, pa ne kar tako na konec te seje.
               Kakšna kategorija je to: na koncu te seje? To ni evropska kategorija, bi rekel.
               Hvala.</p>
            </sp>
            <sp xml:id="SDZ2-Redna-05-1997-06-03.sp39">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Glede na ta predlog vlade? Izvolite.</p>
            </sp>
            <sp xml:id="SDZ2-Redna-05-1997-06-03.sp40">

               <speaker>MIRAN POTRČ:</speaker>

               <p>Hvala lepa. Gospod predsednik, javil sem se najprej zato, ker pač vlada proceduralnih
               predlogov v Državnem zboru nima. Na tej podlagi glasovati, ni mogoče in imam pravico
               o tem kot poslanec povedati svoje mnenje. Menim pa naslednje.</p>
               <p>Govoriti o tem, da rabimo opredelitev v tem državnem zboru, kdo je agresor ali ne.
               Takšne opredelitve ne rabim. Vem, kdo je bil leta 1991 agresor, in mislim, da
               razpravljati o tem ali pa zahtevati od vlade, da nam mora to sporočiti, po mojem ni
               potrebno in bi bilo - mislim, morda ne najdem boljšega izraza - da je tudi žaljivo za
               ta državni zbor. Ne nasprotujem temu, da si vlada do četrtka vzame čas.</p>
               <p>Bi pa rad povedal naslednje, da sem kot član Odbora za zdravstvo, delo, družino in
               socialne zadeve - gospa predsednica naj me pa popravi, če bom rekel kaj narobe - bil
               seznanjen, da nas je vlada obvestila, da je imela vse amandmaje in da se na seji
               vlade kljub predlogu matičnega odbora - mislim odbora, ki dela - ni o teh amandmajih
               opredelila, ampak je odločila v opredelitev. Se pravi, imela je pravi čas vse
               amandmaje, lahko bi se odločila, pa se, ne vem zakaj - ali zato ker se ne zna
               opredeliti, ali ker je imela preveč dela, ali s političnih razlogov - do amandmajev
               ni želela opredeliti. Zato ne pristajam na to, da dajemo vladi kakršen koli neomejeni
               čas, da do nekega konca seje. Naj se do tega jasno opredeli in če je to v četrtek, v
               četrtek, ker ima redne seje, sicer pa naj Državni zbor odloča.</p>
               <p>Vemo, da gre za politično vprašanje in predvsem in samo za politično vprašanje. Kar
               mene zadeva, pa se boste lahko na mene jezili in me obtoževali, pravno ta stvar sploh
               ne more biti sporna. Pravno nimamo možnosti in pravice državljanom in samo za
               državljane praviloma tudi gre - ne za nekoga, ki bo od koderkoli prišel v Slovenijo -
               nimamo možnosti jemati pravice, do katere so prišli na podlagi dela in delovnega
               razmerja. To je pač moje prepričanje, kar zadeva pravni pogled. Ampak dajmo vladi do
               četrtka čas, ne pa da to ponovno odložimo za ne vem kdaj. Spomniti vas moram, da
               imamo na tej točki stvari neurejene preko šest let ali pa že šest let bo skoraj, kar
               jih imamo neurejene. Res da je Ustavno sodišče reklo, da tudi odlok vlade ali uredba
               vlade ima pravno veljavo, ampak če nismo sposobni v šestih letih takšno vprašanje v
               Državnem zboru na pošten, pravičen način za državljane in za zainteresirane urediti,
               potem najbrž to tudi na naš položaj in na naše odnose kaže.</p>
               <p>Še enkrat pravim, če želimo korektno razpravljati, potem prosim, da direktno
               razpravljamo v povezavi z 2. členom, ki pravi, kdo se šteje za upravičence. Štejejo
               se po prvi alinei državljani Republike Slovenije s stalnim prebivališčem, štejejo se
               po drugi alinei res osebe, ki niso nujno državljani, vendar samo tiste, ki so prosile
               za državljanstvo in neprekinjeno od 25. junija 1991 dalje prebivajo v naši državi. Se
               pravi, to ni nekdo, ki bi lahko od koder koli prišel. Tretje. Aktivne vojaške osebe,
               ki pa so do vključno 1. februarja 1992 izpolnile pogoje za priznanje pravice do
               pokojnine po vojaških predpisih in ponovno državljani Republike Slovenije pod
               pogojem, da jim je do 18. junija 1991 - se pravi na podlagi tudi poziva predsedstva
               naše države prenehala služba v bivši Jugoslovanski ljudski armadi. Tako, da bi bilo
               dobro, da smo korektni do razprave, ki jo imamo, in očitki, ki so bili dani k temu
               amandmaju na način, da to pomeni, da kdor koli bo od koder prišel, bo dobil pokojnino
               in bo imel večje pravice, kot jih imajo naši državljani, ne držijo v celoti. Hvala.
            </p>
            </sp>
            <sp xml:id="SDZ2-Redna-05-1997-06-03.sp41">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Proceduralno se je javil gospod Ivo Hvalica, pa še gospod Potočnik.</p>
            </sp>
            <sp xml:id="SDZ2-Redna-05-1997-06-03.sp42">

               <speaker>FRANC POTOČNIK:</speaker>

               <p>Spoštovane kolegice in kolegi! Predlagam, da prekinemo z razpravo do pridobitve
               stališč vlade, ki naj jih vlada predloži še med to seje. Prosim še, predsedujoči, če
               daste to na glasovanje.</p>
            </sp>
            <sp xml:id="SDZ2-Redna-05-1997-06-03.sp43">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospa Zbačnikova. Proceduralno? Ali imate proceduralno? <stage>(Glasovi iz
               ozadja.)</stage> Izvolite, gospa Zbačnikova še, kot predsednica komisije.</p>
            </sp>
            <sp xml:id="SDZ2-Redna-05-1997-06-03.sp44">

               <speaker>MAJDA ANA KREGELJ-ZBAČNIK:</speaker>

               <p>Še enkrat moram poudariti, da smo ob razpravi dvakrat vlado pozvali, da nam poda
               pisno mnenje in je bilo tudi to zagotovljeno. Ker pa vemo, da je to čimprej treba
               zakonsko urediti, predlog zakona pa sodi v tisti sklop zakonov, ki posega na
               občutljivo področje zagotavljanja oziroma urejanja pravic, pridobljenih še v
               prejšnjih predpisih, predlagam, da damo krajši rok in počakamo na pisno mnenje vlade.
               Hvala lepa.</p>
            </sp>
            <sp xml:id="SDZ2-Redna-05-1997-06-03.sp45">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Zdaj je že nekaj poslancev predlagalo, da prekinemo s to razpravo, zato
               bi bilo verjetno primerno, da o tem glasujemo in počakamo na mnenje vlade do četrtka.
               Je toliko predlogov, da je primerno, da damo to na glasovanje. Do četrtka torej.
               Ugotovimo sklepčnost! <stage>(74 prisotnih.)</stage></p>
               <p>Kdo je za predlog, da se razprava začasno prekine do četrtka? <stage>(63 poslancev.)</stage> Je kdo
               proti? <stage>(1 poslanec.)</stage></p>
               <p>To pomeni, da razpravo prekinjamo.</p>
               <p>Mnenje vlade pričakujemo do četrtka in takrat z razpravo o amandmajih
               nadaljujemo.</p>
               <p>Prehajamo na <title>29. TOČKO DNEVNEGA REDA - PRVA OBRAVNAVA PREDLOGA ZAKONA O
                  RAČUNOVODSTVU.</title> Predlog zakona je v obravnavo zboru predložila Vlada Republike
               Slovenije. Želi predstavnik vlade besedo? Izvolite, gospa državna sekretarka.</p>
            </sp>
            <sp xml:id="SDZ2-Redna-05-1997-06-03.sp46">

               <speaker>MARIJA JANC:</speaker>

               <p>Hvala lepa za besedo. Vlada Republike Slovenije predlaga v prvo obravnavo predlog
               zakona o računovodstvu. Najprej odgovor na vprašanje, zakaj nov zakon. Vemo, da je
               trenutno knjigovodsko evidentiranje urejeno kar v treh predpisih. Na eni strani je to
               zakon o računovodstvu, ki izhaja še iz leta 1989, še iz takratne skupne države. Na
               drugi strani je to zakon o gospodarskih družbah ter zakon o izvrševanju proračuna.
               Predloženi zakon na novo ureja sistem računovodskega obračunavanja in poročanja
               pravnih oseb s področja javnega prava in vseh ostalih pravnih oseb, ki niso in ne
               bodo ustanovljene na podlagi zakona o gospodarskih družbah oziroma jim posebni
               predpisi ne določajo drugačnega načina vodenja poslovnih knjig in sestavljanja letnih
               poročil. Tako bo predloženi zakon veljal za pravne osebe javnega prava, to je pravne
               osebe na področju negospodarskih dejavnosti: za sklade, za zbornice, študentsko
               organizacijo ter Institut za revizijo ter za pravne osebe zasebnega prava, kot so:
               zavodi, ustanove, politične organizacije in sindikati. Skratka, zakon naj bi veljal
               za vse tiste, ki svojih poslovnih knjig niso dolžni voditi po zakonu o gospodarskih
               družbah, po zakonu o gospodarskih javnih družbah, po zakonih o društvih ali pa po
               predpisih o proračunu.</p>
               <p>Zakon uvaja tudi revidiranje letnih računovodskih izkazov javnih gospodarskih služb
               ter v prehodnih določbah napotuje zadruge, da za vodenje svojih poslovnih knjig in
               izdelavo letnih poročil uporabljajo zakon o gospodarskih družbah. Računovodsko
               oziroma knjigovodsko izkazovanje ter vodenje poslovnih knjig za državo in občine
               oziroma za proračunske uporabnike, bo urejeno v posebnem predpisu, ki ga na
               ministrstvu za finance že pripravljamo. Temelj vseh predpisov, ki urejajo
               računovodstvo, so mednarodni računovodski standardi, kodeks računovodskih načel in pa
               že sprejeti slovenski računovodski standardi. Pravne osebe, ki bodo vodile poslovne
               knjige in izdelovale letna poročila na podlagi predloženega zakona, lahko dosegajo
               svoje prihodke tudi s prodajo na trgu in ne le iz sredstev javnih financ. Za te
               primere predloženi zakon nalaga ločeno evidentiranje in vodenje evidenc. Zavezanci po
               predloženem zakonu ugotavljajo presežek prihodkov nad odhodki oziroma primanjkljaj za
               nekrite odhodke. Zato ne sestavljajo bilance izkaza, bilance uspeha, pač pa le izkaz
               prihodkov in odhodkov ter bilanco stanja.</p>
               <p>Predloženi zakon daje Inštitutu za revizijo ter Ministrstvu za finance pravno
               podlago, da podrobneje uredi način vodenja poslovnih knjig in vsebino računovodskih
               izkazov, torej, da pripravi kontni plan in pripadajočo uredbo. Hvala lepa.</p>
            </sp>
            <sp xml:id="SDZ2-Redna-05-1997-06-03.sp47">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospe Janc iz Ministrstva za finance. Predlog zakona je obravnaval tudi
               Odbor za finance in monetarno politiko kot matično delovno telo. Prosim poročevalca,
               da predstavi mnenje odbora o predlogu zakona.</p>
            </sp>
            <sp xml:id="SDZ2-Redna-05-1997-06-03.sp48">

               <speaker>MAG. JANEZ KOPAČ:</speaker>

               <p>Hvala za besedo. Odbor je ta predlog zakona obravnaval sicer v tej sestavi 8.4.
               letos, v prejšnji sestavi pa zelo podoben predlog zakona na začetku poletja lanskega
               leta. Takrat je prejšnji odbor predlagal takratni vladi, da zaradi številnih pripomb
               predlog zakona, ki je bil že takrat vložen po hitrem postopku, umakne in ga napiše na
               novo. In vlada je to takrat res naredila in ta nov tekst je zdaj tukaj pred nami, ni
               pa več po hitrem postopku, ampak je v prvi obravnavi.</p>
               <p>Glede na diskusijo na odboru v tej sestavi, ki je seveda bila - bili pa smo
               seznanjeni z diskusijo iz prejšnjega odbora - smo bili, lahko rečem, s predlogom
               zakona zdaj relativno precej bolj zadovoljni, kot je bil prejšnji odbor lansko leto.
               Vendar smo vseeno imeli nekaj malega pripomb. In te pripombe smo izoblikovali v
               obliki predlogov stališč.</p>
               <p>Tri stališča so v našem poročilu. Osrednje je seveda stališče, ki predlaga
               predlagatelju, naj prouči rešitev, da bi predloženi zakon veljal za vse sklade v
               lasti države, ne glede na njihov status oziroma pravno podlago za njihovo
               ustanovitev: torej tudi za tiste sklade, ki so formalno ustanovljeni oziroma delujejo
               kot delniške družbe ali morda družbe z omejeno odgovornostjo in bi torej po uvodnem
               delu zakona ne sodile pod jurisdikcijo tega zakona.</p>
               <p>Predlagamo torej, ali pa predlagam v imenu odbora, ki je soglasno sprejel tako
               oblikovane sklepe in stališča, da predlog zakona v prvi obravnavi podprete in prav
               tako tri spremenjevalna stališča odbora. Hvala.</p>
            </sp>
            <sp xml:id="SDZ2-Redna-05-1997-06-03.sp49">

               <speaker>PODPREDSEDNIK MIROSLAV LUCI:</speaker>

               <p>Hvala lepa mag. Kopaču kot poročevalcu odbora. Želi besedo predstavnik Sekretariata
               za zakonodajo in pravne zadeve? <stage>(Ne želi.)</stage> Besedo imajo predstavniki poslanskih
               skupin. Gospod Rejc, SKD, izvolite.</p>
            </sp>
            <sp xml:id="SDZ2-Redna-05-1997-06-03.sp50">

               <speaker>IZIDOR REJC:</speaker>

               <p>Spoštovani gospod podpredsednik, gospe in gospodje. Slovenski krščanski demokrati
               podpiramo ta predlog zakona. Prvič je treba povedati, da je materija, ki jo ta zakon
               pokriva zelo pomembna in smo se velikokrat srečevali na raznih komisijah in odborih
               do neusklajenih pristopih k računovodskih izkazih in seveda o prikazovanjih in to je
               bil eden od glavnih vzrokov, da smo potem tudi imeli razne dvome v resničnost
               posameznih izkazov. Kot je gospod predsednik odbora mag. Janez Kopač povedal, je ta
               drugi tekst, ki je pred nami, v redu in tudi na sami seji odbora sem tudi povedal, da
               se mi zdi - ker nekaj le vemo o računovodstvu - da je zelo v redu in voljno napisan
               in da je gotovo zelo dobra podlaga za drugo obravnavo. Menim, da je treba podpreti.
               Je pa to, kot pravim, materija, ki je gotovo ena temeljnih, ne glede na to, da se
               morda malo ali manj ljudi na to razume, vendar za pregledno evidentiranje vseh
               dogodkov in pregledno nadzorovanje in revidiranje, predvsem pa seveda tudi mnogih
               lastnikov kapitala, je pa zadeva zelo pomembna. In zato podpiramo predlagani zakon.
               Hvala.</p>
            </sp>
            <sp xml:id="SDZ2-Redna-05-1997-06-03.sp51">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Želi še katera od poslanskih skupin? <stage>(Nobena.)</stage> Potem dajem besedo
               poslankam in poslancem. Izvolite. Gospod Špiletič, izvoli.</p>
            </sp>
            <sp xml:id="SDZ2-Redna-05-1997-06-03.sp52">

               <speaker>BOGOMIR ŠPILETIČ:</speaker>

               <p>Hvala lepa. Spoštovani! Moram reči, da sem vesel, da po dolgem dolgem času vendar
               obravnavamo ta prepotrebni zakon o računovodstvu, ki bi enotno uredil način
               evidentiranja poslovnih dogodkov vseh javnih gospodarskih družb, kajti doslej so se
               te ravnale še po starem jugoslovanskem zakonu o računovodstvu, ki pa nikakor ni bil
               več primeren za to, da bi lahko te pravne osebe izkazovale tako prihodke kot odhodke,
               pa tudi sredstva in vira sredstev na način, ki bi prikazal realno in pravično sliko
               njihovega premoženja in poslovnega izida.</p>
               <p>V načelu lahko rečem, da je zakon pisan dovolj odprto in da se le dovolj nekako
               naslanja na računovodsko stroko, tako da menim, da ko bo šel še skozi drugo in tretjo
               obravnavo, da bo postal lahko dobra podlaga in da bo lahko dosegel cilj, zaradi česar
               ga pripravljamo, to je zagotavljanje strokovne podlage za ugotavljanje realnega in
               poštenega izkaza stanja in pa poslovnega uspeha. Menim pa, da - in to bomo pripravili
               nekoliko kasneje še en dopolnilni sklep - da člen 30 ni povsem korektno izdelan in da
               ne odraža med prihodki, odhodki, sredstvi in viri sredstev pravilno tiste kategorije,
               ki bi za naravo pravnih oseb, katerim je ta zakon namenjen, lahko zagotavljal dosego
               cilja.</p>
               <p>V ostalem pa menim, da je zakon relativno dobra podlaga za obravnavo za drugo
               branje.</p>
            </sp>
            <sp xml:id="SDZ2-Redna-05-1997-06-03.sp53">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Predlagam gospodu Špiletiču, da kar ta dodatni sklep predloži. Dr. Jože
               Zagožen, izvolite.</p>
            </sp>
            <sp xml:id="SDZ2-Redna-05-1997-06-03.sp54">

               <speaker>DR. JOŽE ZAGOŽEN:</speaker>

               <p>Spoštovane kolegice in kolegi! Morda je to ena suhoparna računovodska tvarina, vendar
               je pomen tega zakona večji, kot se zdi. Namreč, mi smo v zaključni fazi lastninjenja,
               tranzicije, ko bodo lastniki hoteli imeti zelo natančno sliko o stanju v podjetju.
               Vemo, da se je v preteklosti ravno zaradi nedodelanosti zakonodaje in nejasnosti na
               tem področju marsikaj tudi <q>"sfriziralo"</q>, po domače priredilo. In ravno slovenski
               računovodski standardi so tista osnova, ki to onemogoča. V te standarde je bilo dano
               ogromno dela, strokovnega, korektnega, tudi so usklajeni z mednarodnimi
               računovodskimi standardi, tako da je ta zakon na tej podlagi še kako potreben.</p>
               <p>Bi pa na koncu podčrtal stališče odbora za finance, ki pravi, da naj bi ta zakon
               veljal tudi za vse sklade v lasti države, ne glede na status. To pa je v tem primeru
               nujno potrebno, ker le tako bo omogočena enotna evidenca in pregled. Hvala lepa.</p>
            </sp>
            <sp xml:id="SDZ2-Redna-05-1997-06-03.sp55">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Želi še kdo od poslank in poslancev besedo? Zdi se, da ne. Potem
               zaključujemo splošno razpravo in prehajamo na sklepe.</p>
               <p>Prvič. Predlog zakona o računovodstvu, prva obravnava, je primerna podlaga za
               pripravo predloga zakona za drugo obravnavo. Želi kdo besedo glede na prvi sklep? Ker
               ne želi nihče razpravljati, zaključujem razpravo o prvem sklepu in ga dajem na
               glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je prvi sklep sprejet.</p>
               <p>Prehajamo na drugi sklep, predlog zakona za drugo obravnavo pripravi Vlada Republike
               Slovenije v skladu z naslednjimi stališči. Stališča imate na klopeh in bi glasovali o
               vseh skupaj, ker ni bilo razprave. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da so stališča pod točko 1, 2, 3 sprejeta.</p>
               <p>Čakamo stališče gospoda Špiletiča. Gospod Ivo Hvalica, prosim.</p>
            </sp>
            <sp xml:id="SDZ2-Redna-05-1997-06-03.sp56">

               <speaker>IVO HVALICA:</speaker>

               <p>Hvala lepa. Glede na to, da je šel kolega Špiletič pripraviti stališče stranke in da
               ga še nimamo in bi morali sedaj o tem glasovati, prosim za 5 minut ali pa 10 minut
               odmora. Hvala lepa.</p>
            </sp>
            <sp xml:id="SDZ2-Redna-05-1997-06-03.sp57">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Hvalica. Predlagam 10 minut odmora, da se pripravi dodatno
               stališče. Dobimo se v dvorani ob 11.50 uri.</p>
               <stage type="time">(Seja je bila prekinjena ob 11.42 uri in se je nadaljevala ob 11.57 uri.)</stage>
            </sp>
            <sp xml:id="SDZ2-Redna-05-1997-06-03.sp58">

               <speaker>PODPREDSEDNIK MIROSLAV LUCI:</speaker>

               <p>Nadaljujemo s sejo. Ugotovimo sklepčnost! <stage>(54 prisotnih.)</stage> Od poslanca Bogomira
               Špiletiča smo dobili dopolnilno stališče k predlogu zakona o računovodstvu, ki se
               glasi: <q>"Predlagatelj naj za drugo obravnavo dopolni 30. člen zakona, tako da bodo
               prihodki in odhodki ter sredstva in njihovi viri v računovodskih izkazih prikazani
               tako, da bo ustrezno upoštevan predmet poslovanja, doseganje prihodkov in odhodkov
               ter tako zagotovljeno njihovo realno in resnično izkazovanje."</q> Želi besedo
               predstavnik ministrstva? <stage>(Ne.)</stage> Želi kdo drug besedo? <stage>(Ne.)</stage> Dopolnilno stališče k
               predlogu zakona o računovodstvu dajem na glasovanje. Ugotovimo sklepčnost! <stage>(62
               prisotnih.)</stage></p>
               <p>Kdo je za? <stage>(58 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je dopolnilno stališče k predlogu zakona o računovodstvu sprejeto.</p>
               <p>S tem zaključujemo to točko dnevnega reda.</p>
               <p>Prehajamo na <title>30. TOČKO DNEVNEGA REDA, to je na OBRAVNAVO PREDLOG DRŽAVNEGA SVETA
                  REPUBLIKE SLOVENIJE ZA SPREJEM OBVEZNE RAZLAGE PRVEGA IN DRUGEGA ODSTAVKA 10.
                  ČLENA ZAKONA O ODVETNIŠTVU.</title> K tej točki sem vabil predstavnika Državnega
               sveta in kot vidimo, je tukaj - prisrčen pozdrav! Predlog za sprejem obvezne razlage
               je zboru predložil Državni svet Republike Slovenije. Želi predstavnik sveta besedo?
               <stage>(Da.)</stage> Izvolite. Podpredsednik gospod Štefančič.</p>
            </sp>
            <sp xml:id="SDZ2-Redna-05-1997-06-03.sp59">

               <speaker>MARCEL ŠTEFANČIČ:</speaker>

               <p>Hvala, gospod predsedujoči. Pozdravljam vse spoštovane gospe poslanke in gospode
               poslance! Naj samo spomnim, da je ta predlog za obvezno razlago kar precej star, saj
               ga je Državni svet že naslovil na državni zbor prejšnjega sklica oziroma prejšnjega
               mandata, in sicer že 21. februarja 1996, potem pa z dopolnitvijo še 12. junija 1996.
               Državni svet je seveda vložil ta predlog za obvezno razlago prvega in drugega
               odstavka 10. člena zakona o odvetništvu iz preprostega razloga; da bi stvari bile
               jasnejše in tudi operativnejše. Namreč, prvi in drugi odstavek navedenega člena
               opredeljujeta obveznost pristojnih organov, da posredujejo odvetniškim pisarnam
               oziroma odvetnikom v postopku potrebne podatke pri opravljanju odvetniškega poklica v
               posamični zadevi. Vendar pri uporabi obeh odstavkov, tako prvega kot drugega, prihaja
               do zadreg, ker se pač pristojni organi izgovarjajo na nedovoljšnje razločnosti
               zakonske dikcije. No, in zato je Državni svet predlagal besedilo, kakor je zapisano v
               sklepu, da ga ne bom prebiral, in to besedilo, ta obvezna razlaga torej naj bi
               pripomogla torej k razločnosti in potem posledično tudi k učinkovitosti pravno sodnih
               postopkov. Tudi utemeljitev, zakaj je še dodatno zapisana, na kratko, upam, da ni
               bilo težav, se je dalo to prebrati, tudi razumeti in v imenu Državnega sveta se
               priporočam Državnemu zboru za sprejem te obvezne razlage. Hvala.</p>
            </sp>
            <sp xml:id="SDZ2-Redna-05-1997-06-03.sp60">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Štefančič, podpredsednik Državnega sveta. Predlog je obravnaval
               Odbor za notranjo politiko in pravosodje kot matično delovno telo. Želi besedo
               poročevalec odbora? <stage>(Ne želi.)</stage> Želi predstavnik Sekretariata za zakonodajo in pravne
               zadeve besedo? <stage>(Ne želi.)</stage> Želi predstavnik Vlade besedo?</p>
               <p>Izvolite. Gospod državni sekretar iz Ministrstva za pravosodje.</p>
            </sp>
            <sp xml:id="SDZ2-Redna-05-1997-06-03.sp61">

               <speaker>BOJAN ŠROT:</speaker>

               <p>Spoštovani predsedujoči, spoštovane gospe poslanke in gospodje poslanci! Glede na to,
               da je stališče Ministrstva za pravosodje oziroma Vlade glede predloga Državnega sveta
               takšno, da obvezna razlaga prvega in drugega odstavka tega 10. člena zakona o
               odvetništvu po našem mnenju ni ustrezna in da predlagamo Državnemu zboru, da jo
               zavrne, pa mi dovolite, da malce obširneje obrazložim naše stališče.</p>
               <p>Zakon o odvetništvu v prvem odstavku 10. člena določa, da so državni organi,
               organizacije in posamezniki, ki izvajajo javna pooblastila, dolžni dajati odvetniku
               podatke, ki jih potrebuje pri opravljanju odvetniškega poklica v posamični zadevi. Po
               našem mnenju se citirani odstavek nanaša na neosebne podatke, torej na podatke za
               pridobitev, katerih ni potrebna zakonska podlaga za pridobitev osebnih podatkov ali
               pisna privolitev posameznika, na katerega se ti podatki nanašajo. Drugi odstavek
               istega člena pa določa, da je odvetnik upravičen od upravljavca zbirk podatkov
               zahtevati posredovanje osebnih podatkov, kadar jih potrebuje pri opravljanju
               procesnih dejanj, tudi v okviru zastopanja stranke. To je na primer takrat, kadar
               kakšni procesni zakon od vlagatelja vloge, na primer tožba, predlog za izvršbo,
               zahteva, da v njej navede tudi podatke o posamezniku. To pomeni, da lahko pridobiva
               osebne podatke le za procesna dejanja, določena v procesnih zakonih, vendar samo
               tiste, ki jih lahko pridobi bodisi zase ali za nasprotno stran oseba, ki je odvetnika
               pooblastila.</p>
               <p>V zvezi s tem bi z vidika določb zakona o varstvu osebnih podatkov kazalo dikcijo
               drugega odstavka 10. člena zakona o odvetništvu razumeti tako, da je odvetnik
               upravičen do osebnih podatkov na podlagi pooblastila stranke oziroma akta o tem, da
               je postavljen določeni osebi za odvetnika po uradni dolžnosti. V okviru pravil zakona
               o varstvu osebnih podatkov na temelju drugega odstavka 10. člena zakona o
               odvetništvu, odvetniki lahko, po našem mnenju, pridobivajo predvsem, ne pa izključno,
               tiste osebne podatke, ki so nujni oziroma predpisani v procesnem zakonu, kot
               sestavina vloge, in sicer: navedba sodišča, imena, poklica ter stalnega oziroma
               začasnega prebivališča strank, morebiti njihovih zakonitih zastopnikov in
               pooblaščencev, sporni predmet, vsebino izjave in podpis vložnika, kar določa zakon o
               pravdnem postopku; nadalje, podatke o istovetnosti storilca, ime, priimek, dan,
               mesec, leto rojstva in podobno, kar določa 105. člen zakona o prekrških; in podatke o
               upniku in dolžniku, izvršilni naslov, dolžnikovo obveznost, sredstvo in predmet
               izvršbe, podatke o hranilni vlogi, kar vse pa določa zakon o izvršbi. Hvala lepa.
            </p>
            </sp>
            <sp xml:id="SDZ2-Redna-05-1997-06-03.sp62">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Šrotu, državnemu sekretarju z Ministrstva za pravosodje. Besedo
               imajo predstavniki poslanskih skupin. Želi kdo besedo? <stage>(Nihče.)</stage> Besedo dajem
               poslankam in poslancem. Želi kdo besedo? <stage>(Nihče.)</stage></p>
               <p>Prehajamo na odločanje o predlogu sklepa. Sklep se glasi:</p>
               <p><q>"Predlog Državnega sveta Republike Slovenije za sprejem obvezne razlage prvega in
               drugega odstavka 10. člena zakona o odvetništvu se zavrne."</q></p>
               <p>Želi v zvezi s predlaganim sklepom kdo razpravljati? <stage>(Nihče.)</stage> Ker ne želi nihče
               razpravljati, zaključujem razpravo in dajem predlagani sklep na glasovanje. Ugotovimo
               sklepčnost! <stage>(63 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je sklep sprejet.</p>
               <p>S tem zaključujemo to točko dnevnega reda.</p>
               <p>Prehajamo na <title>31. TOČKO DNEVNEGA REDA - OBRAVNAVA POROČILA O DELU RAČUNSKEGA
                  SODIŠČA REPUBLIKE SLOVENIJE; A) OD 1.1.1995 DO 31.3.1996 IN POD B) ZA LETO 1996.</title> Poročilo je v obravnavo zboru predložilo Računsko sodišče Republike Slovenije.
               Želi predstavnik Računskega sodišča besedo? Izvolite, predsednik doktor Antončič.
               Gospod Kopač želi proceduralno, verjetno.</p>
            </sp>
            <sp xml:id="SDZ2-Redna-05-1997-06-03.sp63">

               <speaker>MAG. JANEZ KOPAČ:</speaker>

               <p>Hvala za besedo. V odmoru sem se posvetoval s predsednikom Odbora za nadzor
               proračuna, s predsednikom Računskega sodišča, doktorjem Antončičem in s predsednikom
               Državnega zbora, doktorjem Podobnikom in predlagam na podlagi tega razgovora sledeči
               proceduralni predlog sklepa. Predlagam, da Državni zbor preloži obravnavo poročila o
               delu Računskega sodišča Republike Slovenije za leto 1995 in za leto 1996 na naslednjo
               sejo Državnega zbora.</p>
               <p>Zakaj to predlagam? Poročilo o delu za leto 1995 je popolnoma pripravljeno za
               obravnavo, imate vrsto predlogov, sklepov matičnega odbora, matični odbor je, žali
               bog, bil v trenutku, ko se je to obravnavalo, Odbor za finance in monetarno politiko.
               Čeprav smo soglasno sprejeli te predloge sklepov, pa je temu vseeno kasneje bilo
               izrečenih nekaj kritik na to, češ da je matični odbor. Takrat Odbora za nadzor
               proračuna pač še ni bilo, matičen je bil odbor za finance, predlagal je predloge
               sklepov. Kar se tiče poročila o delu za leto 1995, torej znova poudarjam, je vse
               pripravljeno za obravnavo in na noben način ni problematično. Pri poročilu o delu za
               leto 1996 pa je Odbor za finance in monetarno politiko predlagal Državnemu zboru tik
               pred oblikovanjem sklica za 5. sejo - torej to, ki zdaj poteka, 5. sejo Državnega
               zbora - je predlagal v časovni stiski samo to, da uvrsti to poročilo na sejo zbora,
               ker je to sledilo dogovoru med predsednikom parlamenta in predsednikom Računskega
               sodišča. Takrat pa smo sami pri sebi rekli na odboru, da bomo samo poročilo o delu za
               leto 1996 obravnavali temeljiteje na seji odbora kasneje in predlagali zboru morda
               kakšne sklepe. No, pri tem smo ves čas čakali na ustanovitev Odbora za nadzor
               proračuna, ki bi pravzaprav bil bolj pristojen za obravnavo tega poročila, pa se je
               ta ustanovitev dolgo zavlekla, tako dolgo zavlekla, da skratka ta odbor za nadzor
               proračuna še ni utegnil obravnavati poročila o delu Računskega sodišča za leto 1996
               in torej mi še nismo mogli dobiti - na odboru za finance njegovega poročila o
               obravnavi tega poročila. Da bi vse to lahko pridobili, bi torej bilo smiselno
               preložiti razpravo o poročilu za leto 1996 na naslednjo sejo državnega zbora.</p>
               <p>Ker pa na neki način nima nobenega posebnega smisla obravnavati samo poročilo za leto
               1995, ki je zdaj izgubilo svojo aktualnost, čeprav predlogi sklepov, ki jih predlaga
               odbor, so pripravljeni in so smiselni, pa predlagam sočasno še preložitev tudi
               obravnave poročila o delu za leto 1995 na naslednjo sejo zbora. To je moj predlog
               proceduralnega sklepa. Hvala.</p>
            </sp>
            <sp xml:id="SDZ2-Redna-05-1997-06-03.sp64">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Torej, imamo predlog, da se preloži razprava. Ampak, ker je predstavnik
               Računskega sodišča že vstal in želel besedo, bi mu to seveda omogočili, v kolikor to
               želi. <stage>(Ne želi.)</stage> Potem pa dajemo na glasovanje sklep, da se poročilo o delu
               Računskega sodišča Republike Slovenije A in B preloži na eno od naslednjih sej. Na
               naslednjo sejo ali eno od naslednjih sej? Na naslednjo sejo. Torej, glasujemo o
               preložitvi na naslednjo sejo. Ugotovimo sklepčnost! <stage>(67 prisotnih.)</stage></p>
               <p>Kdo je za predlog? <stage>(56 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je predlog gospoda Kopača sprejet.</p>
               <p>Prehajamo na 32. točko dnevnega reda. Izvolite proceduralno. Gospod Ivo Hvalica.</p>
            </sp>
            <sp xml:id="SDZ2-Redna-05-1997-06-03.sp65">

               <speaker>IVO HVALICA:</speaker>

               <p>Hvala lepa. Gospod predsedujoči, spoštovani kolegi! V skladu z že prej navedenim
               razlogom najavljam ponovno obstrukcijo naše poslanske skupine. Obstrukcijo bomo pač
               izvajali tako, kot smo se dogovorili.</p>
               <p>Ampak, rad bi vas spomnil na nekaj. Pravkar minula točka oziroma odložena točka
               dnevnega je tudi posledica, zaradi česar prehajamo k obstrukciji. Matično delovno
               telo, ki je Odbor za nadzor proračuna, zaradi tega tudi mi obstruiramo, pač je bilo
               konstituirano šele pred nedavnim in tako se tudi poročilo Računskega sodišča vleče.
               In jasno, najboljše bi bilo, da bi ga obravnavali takrat, ko bo že otopelo in ne bo
               imelo svojega pomena. Za leto 1995 smo to že ugotovili, da to ni kar najbolj, rekel
               bi, zgledno ne samo za Odbor za nadzor proračuna ampak za ta Državni zbor. Na vsak
               način... <stage>(Mobiteli zvonijo, naj gredo ven.)</stage> Na vsak način, za 32. točko in do
               nadaljnjega najavljam ponovno obstrukcijo. Hvala lepa.</p>
            </sp>
            <sp xml:id="SDZ2-Redna-05-1997-06-03.sp66">

               <speaker>PODPREDSEDNIK MIROSLAV LUCI:</speaker>

               <p>Hvala lepa! Gospod Ivo Hvalica. 31 točka je sicer končana, ampak proceduralno smo se
               ustavili pri tem.</p>
               <p>Prehajamo na <title>32. TOČKO DNEVNEGA REDA, TO JE NA OBRAVNAVO PREDLOGA SKLEPA O
                  POVRAČILU STROŠKOV VOLILNE KAMPANJE.</title> Predlog sklepa je v obravnavo Zboru
               predložil odbor za notranjo politiko in pravosodje. Želi poročevalec Odbora besedo?
               <stage>(Ne želi.)</stage> Želi predstavnik Sekretarjata za zakonodajo in pravne zadeve? <stage>(Ne želi.)</stage>
               Želi predstavnik Vlade besedo? <stage>(Ne želi.)</stage> Želijo besedo predstavniki poslanskih
               skupin? <stage>(Ne želijo.)</stage> Beseda je torej dana poslankam in poslancem. Želi kdo besedo?
               <stage>(Nihče.)</stage></p>
               <p>Ker ne želi nihče razpravljati, zaključujem razpravo in dajem na glasovanje naslednji
               predlog sklepa:</p>
               <p>Demokratski stranki Slovenije - Demokrati Slovenije se kot organizatorju volilne
               kampanje za volitve poslancev Državnega zbora, ki so bile 10. novembra 1996, iz
               državnega proračuna povrnejo volilni stroški v višini 858.720 SIT. Želi kdo o tem
               sklepu razpravljati? <stage>(Nihče.)</stage></p>
               <p>Prehajamo na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za predlagani sklep? <stage>(52 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlagani sklep sprejet.</p>
               <p>S tem zaključujemo to točko dnevnega reda.</p>
               <p>Prehajamo na <title>33. TOČKI DNEVENGA REDA - OBRAVNAVA OBVESTILA SODIŠČA V KRANJU V
                  ZVEZI Z VLOŽENIM OBTOŽNIM PREDLOGOM ZOPER POSLANCA DRŽAVNEGA ZBORA.</title> Obvestilo
               v zvezi z vloženim obtožnim predlogom zoper poslanca Državnega zbora, gospoda Jelka
               Kacina je v obravnavo zbora predlagalo Okrajno sodišče v Kranju.</p>
               <p>Obvestilo je obravnavala Mandatno-imunitetna komisija, ki je zboru pisno poročala.
               Želi poročevalec komisije besedo? <stage>(Ne želi.)</stage> Na podlagi drugega odstavka 38. člena
               poslovnika Državni zbor ob postavitvi ali odvzemu poslanske imunitete odloča brez
               razprave in brez obrazložitve poslanskih glasov.</p>
               <p>Na glasovanje torej dajem naslednji sklep. Državni zbor Republike Slovenije na
               podlagi tretjega odstavka 83. člena ustave Republike Slovenije ter tretjega odstavka
               22. člena zakona o poslancih, v zvezi z obvestilom Okrajnega sodišča v Kranju, št. K
               48/96, z dne 11.4.1997, v zvezi z vloženim obtožnim predlogom zaradi kaznivega
               dejanja povzročitve prometne nesreče iz malomarnosti po členu 325/1 Kazenski zakonik
               Republike Slovenije ne prizna imunitete poslancu Državnega zbora Republike Slovenije,
               gospodu Jelku Kacinu in dovoli vodenje kazenskega postopka.</p>
               <p>Prehajamo h glasovanju. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je predlog sklepa sprejet.</p>
               <p>S tem zaključujem tudi to točko dnevnega reda.</p>
               <p>Prehajamo na <title>34. TOČKO DNEVNEGA REDA - NA OBRAVNAVO ZAHTEVE OKROŽNEGA SODIŠČA V
                  LJUBLJANI V ZVEZI Z VLOŽENO ZASEBNO TOŽBO ZOPER POSLANCA DRŽAVNEGA ZBORA.</title>
               Zahtevo je v obravnavo Zboru predložilo Okrožno sodišče v Ljubljani in v zvezi z
               vloženo zasebno tožbo zoper poslanca Državnega zbora gospoda Zmaga Jelinčiča. Zahtevo
               je obravnavala Mandatno-imunitetna komisija, ki je zboru pisno poročala. Poročevalec
               komisije, želite besedo? <stage>(Ne želi.)</stage></p>
               <p>Na podlagi drugega odstavka 38. člena poslovnika Državni zbor ob vzpostavitvi in
               odvzemu poslanske imunitete odloča brez razprave in brez obrazložitve poslanskih
               glasov.</p>
               <p>Torej dajem na glasovanje naslednji sklep. Državni zbor RS na podlagi drugega
               odstavka 38. člena ustave Republike Slovenije ter prvega odstavka 22. člena zakona o
               poslancih v zvezi z zahtevo Okrožnega sodišča v Ljubljani OPR, št. K596/95, z dne
               10.4.1997 v zvezi z vloženo zasebno tožbo zasebnega tožilca Pavla Domitrice, ki ga
               zastopa odvetnik Miha Velkavrh iz Ljubljane zaradi kaznivega dejanja žalitve,
               obdolžitve po členu 108/1 in 2 Kazenskega zakona Republike Slovenije ne prizna
               imunitete poslancu Državnega zbora RS gospodu Zmagu Jelinčiču. Dovoli vodenje
               kazenskega postopka.</p>
               <p>Prehajamo h glasovanju. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(21 poslancev.)</stage></p>
               <p>Ugotavljam, da je sklep sprejet.</p>
               <p>S tem zaključujemo tudi to točko dnevnega reda.</p>
               <p>Prehajamo na <title>35. TOČKO DNEVNEGA REDA - OBRAVNAVO SPREMEMBE POROČILA O
                  GOSPODARSKIH DRUŽBAH, PODJETJIH ALI ZAVODIH, ZA KATERE V SKLADU S PRVIM ODSTAVKOM
                  20. ČLENA ZAKONA O NEZDRUŽLJIVOSTI OPRAVLJANJA JAVNE FUNKCIJE S PRIDOBITNO
                  DEJAVNOSTJO VELJA PREPOVED POSLOVANJA Z DRŽAVO, JAVNIMI PODJETJI IN JAVNIMI
                  ZAVODI.</title> Spremembo poročila z dne 22.4.1997 in z dne 13.5.1997 je zboru
               predložila Komisija po zakonu o nezdružljivosti opravljanja javne funkcije s
               pridobitno dejavnostjo. Želi poročevalec komisije besedo? <stage>(Ne želi.)</stage> Želi besedo
               predstavnik Sekretariata za pravne zadeve in zakonodajo? <stage>(Ne želi.)</stage> Želijo besedo
               predstavniki poslanskih skupin? <stage>(Ne želijo.)</stage> Besedo imajo poslanke in poslanci. Se bo
               kdo prijavil k besedi? <stage>(Nihče.)</stage> Ker ne želi nihče razpravljati, zaključujem
               razpravo.</p>
               <p>Državnemu zboru predlagam, da v skladu s tretjim odstavkom 20. člena zakona o
               nezdružljivosti opravljanja javne funkcije s pridobitno dejavnostjo sprejme naslednji
               sklep: <q>"Državni zbor Republike Slovenije sprejema spremembo poročila o gospodarskih
               družbah, podjetjih ali zavodih, za katere v skladu s prvim odstavkom 20. člena zakona
               o nezdružljivosti opravljanja javne funkcije s pridobitno dejavnostjo velja prepoved
               poslovanja z državo z javnimi podjetji in javnimi zavodi. Sprememba poročila se
               objavi v Uradnem listu Republike Slovenije."</q> Želi kdo o predlogu sklepa razpravljati?
               <stage>(Ne želi.)</stage> Ker ne želi nihče razpravljati, zaključujem razpravo in dajem na
               glasovanje predlagani sklep. Ugotavljamo prisotnost. <stage>(54 prisotnih.)</stage></p>
               <p>Kdo je za predlagani sklep? <stage>(52 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je sklep sprejet.</p>
               <p>S tem zaključujemo tudi to točko dnevnega reda.</p>
               <p>36. točka še nima pripravljenega odloka, zato prehajamo na <title>10.A TOČKO DNEVNEGA
                  REDA - OBRAVNAVO PREDLOGA ZAKONA O SLOVENSKI RAZVOJNI DRUŽBI IN PROGRAMOV
                  PRESTUKTURIRANJA PODJETIJ</title>, hitri postopek. Predlog zakona je v obravnavo
               zboru predložila Vlada Republike Slovenije. Želi predstavnik Vlade besedo? <stage>(Ne želi.)</stage>
               Predlog zakona je obravnaval Odbor za gospodarstvo kot matično delovno telo. Želi
               predstavnik Odbora za gospodarstvo besedo? Gospod Zagožen, izvolite.</p>
            </sp>
            <sp xml:id="SDZ2-Redna-05-1997-06-03.sp67">

               <speaker>DR. JOŽE ZAGOŽEN:</speaker>

               <p>Spoštovani gospod podpredsednik, spoštovane kolegice in kolegi! S predlogom zakona o
               Slovenski razvojni družbi in programom prestrukturiranja podjetij dobivamo na mizo,
               ali pa smo dobili, enega od najpomembnejših delov gospodarskega paketa. Dovolite mi,
               da predstavim poglede in stališča Odbora. Odbor za gospodarstvo je na svoji 8. in 9.
               seji ter na dveh nadaljevanjih 9. seje obravnaval predlog zakona o Slovenski razvojni
               družbi in programom prestrukturiranja podjetij. Splošno obravnavo predloga zakona smo
               člani Odbora za gospodarstvo opravili na skupni seji s Komisijo Državnega zbora za
               nadzor lastninskega preoblikovanja in privatizacijo. Člani odbora so bili tudi
               seznanjeni s številnimi drugimi pripombami ter amandmaji, ki so jih dale različne
               osebe. Med najpomembnejšimi pripombami so pripombe Sekretariata za zakonodajo in
               pravne zadeve, ki v svojem mnenju opozarja na nejasno opredeljeno upravljalsko
               strukturo Slovenske razvojne družbe.</p>
               <p>Nejasno je opredeljena skupščina kot poglavitni organ delniške družbe. V vlogi
               skupščine nastopa Vlada Republike Slovenije, kjer je Republika Slovenija edini
               delničar, vendar pa se to ne odraža dovolj natančno tudi v normativnih rešitvah.
               Sekretariat tudi poudarja, da se vlada pojavlja v zakonu v dveh vlogah in sicer kot
               oblastveni organ in v vlogi skupščine razvojne družbe. Iz zakona pa ni mogoče
               natančno razbrati, kdaj nastopa vlada v eni in kdaj v drugi vlogi. Gre za tako
               imenovano projektno financiranje, ki naj bi teklo po zakonu o gospodarskih družbah,
               in pa za tako imenovano razvojno prestrukturiranje, ki bi ga izvajala vlada v vlogi
               skupščine kot oblastni organ in ki bi šlo tudi za proračunska sredstva.
               Nekonsistentna je po mnenju sekretariata tudi ureditev projektnega sveta. Njegov
               status ni dovolj jasen. Ali gre za organ delniške družbe ali pa ga je treba izločiti
               in urediti posebej izven njene strukture, se pravi kot strokovno in posvetovalno
               telo. Sekretariat je tudi opozoril še na nekatere druge pripombe, tudi redakcijske,
               kar smo potem mi v glavnem upoštevali v predlogih amandmajev.</p>
               <p>V dodatnem mnenju se je sekretariat opredelil tudi do vloženih amandmajev, pri
               katerih je ponovno opozoril na te stvari, ki sem jih že omenil. Prav tako je
               sekretariat menil, da vlada za potrebe svoje vloge pri izvajanju programa
               prestrukturiranja podjetij lahko oblikuje projektni svet samo kot svoje interno,
               delovno, strokovno telo. Rešitev, da bi se takšnemu delovnemu telesu dale
               pristojnosti vlade za samostojno odločanje in dajanje navodil, bi bila v nasprotju s
               sistemskimi rešitvami o delovanju vlade. Prav tako je sekretariat menil, da
               pristojnosti in naloge projektnega sveta lahko izvršuje le vlada kot oblastni organ.
               Na takšni osnovi in po diskusiji je Odbor za gospodarstvo večino pripomb sekretariata
               uveljavil v svojih amandmajih oziroma podpira tiste amandmaje poslancev in vlade, ki
               te nejasnosti, ki sem jih navedel, odpravljajo.</p>
               <p>Člani Odbora za gospodarstvo so v razpravi načeloma podprli predlagani hitri postopek
               in zakonske rešitve, poudarili pa so naslednje:</p>
               <p>Stanje v gospodarstvu, trenutna gospodarska gibanja in razvojni trendi terjajo
               ustrezno ukrepanje. Vendar obstaja bojazen, da predlagane rešitve ne zadoščajo, ki so
               tu dane. Člani odbora so soglašali tudi z oceno stanja v gospodarstvu, ki je
               zaskrbljujoča in ki jo navaja Vlada Republike Slovenije, hkrati pa so nekateri člani
               menili, da je očitno v zadnjih treh mesecih prišlo do izrazitega poslabšanja tega
               stanja, saj je na primer predlog zakona za dokapitalizacijo Sklada Republike
               Slovenije za razvoj iz septembra 1996. leta, ko ga je vlada umaknila iz zakonodajnega
               postopka, omenil nevarnost, da se število delovnih mest zmanjša za 6.000, medtem ko
               vlada v obrazložitvi nujnosti sprejema tega zakona navaja nevarnost za 15.000
               delovnih mest. Prav zaradi možnih socialnih posledic, ki bi lahko nastopile, je zakon
               potrebno čimprej sprejeti, čeprav odbor ocenjuje, da bi bil bolj primeren redni
               postopek.</p>
               <p>Slovenska razvojna družba je predvidena kot sistemska inštitucija, kakršno poznajo
               tudi v drugih državah, vendar pa obstaja bojazen, da bi s tem nastala lahko vzporedna
               finančna inštitucija, ki bi prevzela vlogo, ki bi jo sicer morale imeti banke. Člani
               odbora so opozorili na ugotovitev, da sanacija bank ni dala pričakovanih učinkov za
               gospodarstvo. Sanirane banke se namreč ne vključujejo v financiranje gospodarstva
               tako, kot bi bilo pričakovati in je to praksa v tujini, temveč svoje storitve nudijo
               gospodarstvu pod zelo neugodnimi pogoji. Zakon je po mnenju članov odbora preveč
               intervencijsko in premalo razvojno naravnan. Vprašljivo je tudi, kolikšne učinke bo
               imel na izboljšanje stanja v gospodarstvu. Po mnenju nekaterih se pri zakonu
               postavlja tudi načelno vprašanje: na kakšen način in v kolikšni meri lahko in mora
               država posegati na področje gospodarstva. Z zakonom se namreč ustvarjajo različni
               pogoji za gospodarske subjekte, ki bodo vključeni v program prestrukturiranja, v
               primerjavi z ostalimi družbami.</p>
               <p>Predlog zakona s posameznimi določbami ponuja predvsem nove rešitve, s katerimi so
               praktično prezrte nekatere določbe zakona o gospodarskih družbah. Določene so nove
               strukture in organi, predvideni novi načini ukinjanja oziroma združevanja inštitucij,
               brez sprememb zakonov. Hkrati so dana zelo velika pooblastila Vladi RS in projektnemu
               svetu pri odločanju o tem, kakšne ukrepe bo Slovenska razvojna družba uporabila pri
               posameznih subjektih, ki se bodo prijavili v program prestrukturiranja. Kriterije za
               vključitev gospodarskih družb v program prestrukturiranja bi moral natančneje
               opredeljevati zakon, predlaga pa naj jih Vlada RS in ne projektni svet. Nekateri
               člani odbora so izrazili pomisleke o tem, ali je slovenska razvojna družba sploh
               lahko oseba zasebnega prava, se pravi delniška družba, ali pa ne bi morala biti oseba
               javnega prava. To je bila pripomba tudi Agencije Republike Slovenije za
               prestrukturiranje in privatizacijo in Agencije za revidiranje lastninskega
               preoblikovanja.</p>
               <p>Odgovornost Vlade Republike Slovenije in upravljalske strukture Slovenske razvojne
               družbe je premalo natančno opredeljena. V zakonu ni ustrezno opredeljen nadzor nad
               izvajanjem dejavnosti Slovenske razvojne družbe. Člani odbora so menili, da bi moral
               člane nadzornega sveta imenovati Državni zbor. Po mnenju nekaterih članov bi ga moral
               voditi član opozicije. Zakon bi moral natančno razmejiti tudi odgovornost Vlade RS
               pri tem, prav tako pa tudi določiti pristojnosti in s tem odgovornosti Državnega
               zbora, katerega vloga mora biti predvsem kontrolno-nadzorna. Pristojnosti projektnega
               sveta morajo biti natančneje opredeljene, prav tako pa tudi njegovo mesto v ali izven
               upravljalske strukture razvojne družbe. V zakonu mora biti natančneje določen
               revizijski pregled poslovanja Slovenske razvojne družbe in določilo, da se pri
               vodenju poslovnih knjig upoštevajo slovenski računovodski standardi. Poleg
               komercialne revizije mora revizijo opraviti tudi Računsko sodišče.</p>
               <p>Drugi odstavek 34. člena preširoko dopušča možnost, da lahko Republika Slovenija
               pravne osebe, ki so izključno v njeni lasti, pripoji k Slovenski razvojni družbi in
               prenese njihove naloge in dejavnosti na razvojno družbo brez sprememb posameznih
               zakonov. Nekateri člani so opozorili tudi na določbo, da lahko Slovenska razvojna
               družba ustanavlja nove gospodarske subjekte, pri čemer pa ni potrebno upoštevati
               določb zakona o gospodarskih družbah, na primer tistih o minimalnem kapitalu. Zakon
               je v določeni meri povezan z vsebino predloga zakona o zaključku lastninjenja, ki je
               začasno zadržan, kar bi po mnenju nekaterih članov odbora lahko tudi pomenilo, da je
               potrebno z obravnavo in sprejetjem zakona o razvojni družbi počakati in ga sprejemati
               sočasno z zakonom o zaključku lastninjenja. Takšno stališče bi ne bilo večinsko
               mnenje članov odbora. Člani odbora so menili, da bi morala tudi Vlada RS dati
               delavcem določene garancije in ne le od njih zahtevati, da aktivno sodelujejo pri
               programu prestrukturiranja in se odpovedo nekaterim pravicam, ki jim jih sicer
               zagotavlja zakon - gre za prezaposlitev, prekvalifikacijo in podobno. Ne v zakonu in
               ne v obrazložitvi ni določeno, po kakšni obrestni meri se bodo obrestovale obveznice,
               ki jih lahko izda Republika Slovenija za financiranje programa prestrukturiranja. V
               razpravi po členih so člani odbora večino pripomb iz splošne razprave tudi povzeli v
               amandmajih.</p>
               <p>Odbor za gospodarstvo zato predlaga Državnemu zboru, da predlog zakona o Slovenski
               razvojni družbi in programu prestrukturiranja podjetij sprejme skupaj z amandmaji in
               z amandmaji, ki jih odbor podpira. Hkrati pa Odbor za gospodarstvo tudi predlaga
               Državnemu zboru, da pooblasti Sekretariat za zakonodajo in pravne zadeve, da v končni
               redakciji črta vse naslove k členom in k podpoglavjem.</p>
               <p>Torej predlagamo, da Državni zbor potrdi vse amandmaje odbora in tudi vse tiste
               amandmaje, ki jih odbor podpira. Hvala lepa!</p>
            </sp>
            <sp xml:id="SDZ2-Redna-05-1997-06-03.sp68">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospodu Zagožnu kot predstavniku odbora za gospodarstvo, med tem se nam
               je pridružil tudi gospod minister Metod Dragonja, torej minister za gospodarske
               dejavnosti in verjetno bi vseeno želel kot predstavnik vlade imeti besedo. Gospod
               minister, če želite, izvolite.</p>
            </sp>
            <sp xml:id="SDZ2-Redna-05-1997-06-03.sp69">

               <speaker>METOD DRAGONJA:</speaker>

               <p>Hvala lepa! Gospod podpredsednik, spoštovane gospe in gospodje! Najprej se oproščam
               zaradi zamude, bili smo namreč prepozno obveščeni, nismo mogli pravočasno prispeti v
               zgradbo Državnega zbora.</p>
               <p>Državni zbor začenja obravnavo zakona o Slovenski razvojni družbi in programu
               prestrukturiranja podjetij, ki ga je Vlada Republike Slovenije vložila po hitrem
               postopku.</p>
               <p>Temeljni namen tega zakona je predvsem preoblikovati Sklad Republike Slovenije za
               razvoj kot specifično institucijo, ki je bila ustanovljena že v začetku 1990-ih let v
               modernejšo institucijo, ki bo poleg tako imenovanih tranzicijskih nalog - nalog, ki
               so povezani z preobrazbo gospodarstva v pogojih prehoda, v večji meri opravljala tudi
               naloge s področja razvoja in ki se bo lahko dolgoročno plasirala in establirala v
               slovenskem prostoru kot tipična, vspodbujevalna razvojna institucija.</p>
               <p>Ker gre za proces preobrazbe, to ne bo možno od danes do jutri to se pravi sorazmerno
               kratkem času, ampak bo potrebno to vizijo in takšno poslovno usmeritev graditi skozi
               daljše obdobje in postopno dosegati vedno večji delež razvojno vspodbujevalnih
               programov v programu te inštitucije.</p>
               <p>Vlada ta zakon umešča v okviru ostalih zakonov z gospodarskega področja z dveh zornih
               kotov oziroma z dveh izhodišč.</p>
               <p>Prvi se nanaša na vlogo Slovenske razvojne družbe v zaključku institucionalnih reform
               to je predvsem v koncu lastninskega postopka, lastninjenja družbenega premoženja,
               kjer so potrebni nastavki za to, da Slovenska razvojna družba prevzame aktivnosti s
               pospešenim koncem lastninjenja, vendar bo to področje podrobneje opredeljeval zakon o
               zaključku lastninjenja.</p>
               <p>Drugi ključen cilj, ki ga zasleduje vlada, pa je predvsem z preoblikovanjem
               obstoječega Sklada za razvoj vzpostaviti večje možnosti za aktivno podporo procesom
               prestrukturiranja in razvojnih procesom v slovenskem gospodarstvu ter na ta način
               dodatno vspodbuditi gospodarska gibanja v Republiki Sloveniji.</p>
               <p>V uvodnih ocenah gospodarske situacije smo opozorili na nekatere pomanjkljivosti in
               na nekatere slabosti v pogojih gospodarjenja in v dosedanjih sistemskih reformah, od
               katerih bi izpostavil predvsem: premajhen vpliv sanacije bančnega sistema, ki je bil
               kvalitetno in celovito izvršen in ki se letos končuje; s sanacijo gospodarskih družb
               in realnega sektorja gospodarstva, z inštrumenti, ki jih uvajamo in predlagamo s tem
               zakon, želimo to slabost odpraviti ter uvajamo dodatne instrumente, ki bi sanacijo
               bančnega sistema bolj učinkovito podaljšale v sanacijo oziroma v restrukturiranje
               gospodarstva.</p>
               <p>S tem bi Slovenska razvojna družba postala ena od tudi močnejših finančnih institucij
               v Sloveniji, ki bi predstavljala dodaten faktor ponudbe na finančnih trgih, ki bi
               delovala po specifičnih principih z večjimi stopnjami tveganja, z večjimi, kot
               veljajo za bančni sistem in na ta način vzpostavljala tudi realno konkurenco bančnemu
               sektorju, posebno v tistih situacijah, kjer bančni sektor zaradi omejitev pri svojem
               poslovanju, ki izhajajo iz principov bančnega poslovanja - bodisi tudi zaradi
               poslovnih orientacij - v celoti ne more izvajati oziroma ne more več slediti. V
               praksi se namreč srečujemo s celo vrsto situacij, ko poslovne banke enostavno niso
               več v stanju spremljati finančno posamezno gospodarskih subjektov, kljub temu da
               obstojijo osnovni programski, tržni in drugi pogoji za to, da bi ta podjetja lahko
               nadaljevala s svojim poslovanjem, vendar pa so bodisi prezadolžena, imajo neustrezno
               kapitalsko strukturo, so podkapitalizirane in podobno ter potrebujejo v tej svoji
               situaciji aktivnejšo podporo in ob kvalitetni oceni programov njihovega nadaljnjega
               prilagajanja na tržne pogoje je aktivna podpora inštitucije, kot je Slovenska
               razvojna družba, smiselna in potrebna.</p>
               <p>Slovenska razvojna družba bo izvajala svoje dejavnosti skozi dva osnovna programa, ki
               sta v zakonskih določbah natančneje opredeljena. Prvi je program prestrukturiranja
               podjetij s celo vrsto konkretnejših aktivnostih, ki so navedene v posameznih členih
               zakona in bo program, ki bo na nek način razpisan in objavljen na nacionalni ravni in
               ki ga bo izvajala ta institucija, vanj pa se bodo vključevali tudi ostali resorji v
               vladi, predvsem pristojna gospodarska resorja in Ministrstvo za delo, družino in
               socialne zadeve. Na ta način želimo zagotoviti tudi večjo stopnjo koordinacije in s
               tem tudi večjo možnost uspeha pri izvajanju teh programov. Zato je predvideno, da bi
               določeno koordinacijsko vlogo med Slovensko razvojno družbo in med vlado opravil
               posebni organ, to je projektni svet. Ta je na osnovi dodatnih razčiščevanj profiliran
               v zakonodajnem postopku v pristojnem matičnem odboru, sedaj v celoti profiliran kot
               delovno telo znotraj vlade, kot koordinacijsko telo vlade, ne pa kot poseben organ
               Slovenske razvojne družbe in se v tem segmentu ne prekriva pristojnost z organi
               oziroma z upravljalsko strukturo te družbe.</p>
               <p>Drugi program, ki ga bo izvajala Slovenska razvojna družba je tako imenovano
               projektno financiranje, to je tipičen razvojni program, ki bo temeljil na drugačnih
               principih. Ta bo direktno podpiral širitev gospodarskih aktivnosti, večanje
               zaposlenosti, večanje prodaje tržnih deležev in podobno in bo potekal po posebnih
               razpisih, po posebnih zakonih in bo po viziji te družbe tudi postopno pridobival na
               svoji teži in tudi kombiniral svoje aktivnosti z aktivnostmi ostalih institucij, ki
               so na področju tehnološkega razvoja in vspodbujanja gospodarske rasti danes že
               ustanovljene in delujejo na tem področju. Zaradi različnega karakterja obeh programov
               - prvi program restrukturiranja, ki je izrazito tvegan program, drugi pa projektno
               financiranje kot razvojni program je v zakonu vzpostavljena tudi možnost, da se
               posebej program projektnega financiranja in razvoja odvija v posebni družbi, se pravi
               v hčeri, ki bi bila v 100% lasti Slovenske razvojne družbe, tako da bi tudi po
               strokovnih principih razmejevanja tveganj, in s tem tudi odgovornosti za izvajanje
               posameznih programov, taka možnost bila vzpostavljena, lahko pa bo to izvajano v isti
               instituciji, vendar z zelo jasnimi razmejitvami, kar se tiče vodenja financ in
               poslovnih knjig glede učinkov in glede eksponiranja v posameznih programih, kar je
               kot alternativna možnost odprto v osnutku tega zakona.</p>
               <p>Slovenska razvojna družba bi po predlogu zakona bila v celoti statusno definirana kot
               delniška družba, to se pravi, da bi delovala po principih, ki veljajo za gospodarske
               družbe. Predvideno je, da je ob ustanovitivi v 100% oziroma ob preoblikovanju v 100%
               lasti države in da v takšni lasti tudi ostane. Dopuščena pa je možnost oziroma, ni
               izključena, da bi se v nadaljnjem razvoju lahko tudi dokapitalizirala z drugimi
               lastniki, če se bo za to pozneje pokazala bodisi potreba bodisi možnost. Prisotnih je
               bilo precej diskusij, ali je s tem to oseba zasebnega prava ali je to oseba javnega
               prava. Na to bi odgovoril na ta način, da je to oseba javnega prava - glede na to, da
               je ustanovljena in deluje po posebnem zakonu, vendar bo glede na vsebino svojega dela
               delovala po strukturi organov upravljanja in tudi po strukturi odgovornosti, ki je
               podobna oziroma, ki je identična strukturi opravljanja gospodarskih družb. Se pravi,
               da bodo organi, ki so v zakonu o gospodarskih družbah predvideni kot osnovni organi
               upravljanja in nadzora, tudi v tej družbi delovali: skupščina, nadzorni svet in
               uprava.</p>
               <p>Kar se tiče skupščine, je predvideno, da naloge skupščine opravlja vlada, dokler je
               vlada oziroma Republika Slovenija edini lastnik. Vlogo nadzornega sveta bo opravljal
               nadzorni svet, katerega sestavo smo z amandmaji potem, upam, kvalitetno dopolnili v
               tej smeri, da bo to dejansko organ nadzora, ki bo delno tudi verificiral odločitve
               uprave. Uprava pa je osnovni organ vodenja, ki je v projektu zakona predvidena kot
               kolektivni organ. Do sedaj je imel Sklad za razvoj samo direktorja, glede na obseg in
               značaj dela pa je predvidena 5-članska uprava, ki bo tudi potem zasedena glede na
               delovna področja in potem glede na nadaljnjo notranjo organizacijo v Slovenski
               razvojni družbi.</p>
               <p>S tem ocenjujemo, da je status te inštitucije enoznačno določen. Veliko pozornost smo
               tudi z dodatnimi amandmaji dali na ustrezen nadzor prek organov, na drugi strani pa
               tudi prek določb, ki se nanašajo na nadzor in revizijo ne samo finančnega poslovanja,
               ampak tudi smotrnosti uporabe javnega denarja, s katerim bo ta družba poslovala. Ta
               družba po določbah zapade tako pod tako imenovano komercialno revizijo v skladu z
               zakonom o revidiranju in tudi pod nadzor smotrnosti gospodarjenja in pravilnosti
               finančnih izkazov po zakonu o Računskem sodišču in bo obvezno revidirana tudi s
               strani tega organa. Tako računamo, da smo sorazmerno restriktivno oziroma zadosti
               ostro postavili tudi problematiko nadzora poslovanja v tem segmentu.</p>
               <p>Težava oziroma problem, ki ga je bilo potrebno posebej rešiti in ki je skozi
               posamezne natančnejše določbe eksplicitno naveden, posebno pri financiranju
               programov, je v tem, da v enem delu svoje dejavnosti Slovenska razvojna družba to
               dejavnost opravlja s svojim finančnim potencialom; to se pravi, s sredstvi, ki so v
               lasti podjetja oziroma te družbe; v enem delu pa se uporabljajo sredstva Republike
               Slovenije, to so sredstva bodisi državnega proračuna bodisi sredstva, ki so
               predvidena z izdajo posebnih obveznic za restrukturiranje. Zato je potrebno v
               izvedbenih določbah zadosti jasno postaviti Slovensko razvojno družbo na eni strani
               kot subjekt, ki opravlja svojo dejavnost v svojem imenu in za svoj račun in nosi vsa
               tveganja v zvezi s svojimi aktivnostmi, v drugem delu pa kot komisionarja države,
               kjer pa po programih in po projektih, ki jih verificira vlada, izvaja te programe in
               kjer se uporabljajo državna sredstva in kjer se potem to tveganje v določenem delu
               prenašajo tudi na državo oziroma tudi koristi, ki iz tega nastanejo, pripadajo
               državnemu proračunu. Tako da je za operativno razumevanje teh razmejitev zelo
               bistveno, kdaj družba posluje v svojem imenu in za svoj račun, kdaj pa za račun
               države in ravno v tem delu, kjer se usmerjajo tudi programi, ki so podprti s strani
               vladnih programov, programov ustreznih ministrstev, je za koordinacijo aktivnosti med
               Slovensko razvojno družbo in tudi med pristojnimi resorji znotraj vlade predviden
               projektni svet kot koordinacijsko telo, ki bo zagotavljal in ocenjeval usklajenost
               teh različnih postopkov in aktivnosti.</p>
               <p>Na zaključku bi poudaril to, da smo poskušali v čim večji meri prisluhniti vsem
               pripombam in večini amandmajem, tudi vsem, ki so bili vloženi, tako s strani
               poslancev kot tudi s strani matičnega odbora. Tako je pred zborom sicer veliko
               število amandmajev, kateri pa - upam - vsi bistveno še dodatno izboljšujejo sam
               koncept Slovenske razvojne družbe in ki tudi jasneje definirajo rešitve, pristojnosti
               in odgovornosti te institucije. Upam, da bomo na osnovi kvalitetne razprave in še
               dodatnih priporočil in morebitnih amandmajev, ki bodo v nadaljnjem postopku
               oblikovani, oblikovali institucijo, ki bo lahko kvalitetno in uspešno podprla procese
               v slovenskem gospodarstvu in ki bo lahko s tem dosegla tudi svoje cilje; to se pravi
               zmanjšati tveganja pri preobrazbi slovenskih podjetij, izboljšati možnosti za uspeh
               teh projektov, zagotoviti dodatna sredstva za podporo razvojnim projektom in
               dolgoročno zagotoviti tudi razvojno vizijo slovenskemu gospodarstvu. Hvala lepa.</p>
            </sp>
            <sp xml:id="SDZ2-Redna-05-1997-06-03.sp70">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister, Metod Dragonja, za izčrpno predstavitev tega zakona. Za
               nami je 3 ure dokaj intenzivnega dela in predlagam, da končamo dopoldansko sejo pri
               besedi, ki bi jih imele poslanske skupine, imamo že eno prijavljeno, zato prekinjamo
               za odmor in nadaljujemo ob 14.30 uri.</p>
               <stage type="time">(Seja je bila prekinjena ob 13.00 uri in se je nadaljevala ob 14.38 uri.)</stage>
            </sp>
            <sp xml:id="SDZ2-Redna-05-1997-06-03.sp71">

               <speaker>PODPREDSEDNICA EDA OKRETIČ-SALMIČ:</speaker>

               <p>Lepo prosim vse poslance in poslanke, da se javijo v veliki dvorani Državnega zbora,
               ker bi začeli s sejo!</p>
               <p>Nadaljujemo 5. sejo Državnega zbora in ugotavljamo sklepčnost. Ugotovimo sklepčnost!
               <stage>(48 prisotnih.)</stage></p>
               <p>Ugotavljam, da je zbor sklepčen in lahko nadaljujemo s sejo.</p>
               <p>Prehajamo na prekinjeno <title>10.A TOČKO - PREDLOGA ZAKONA O SLOVENSKI RAZVOJNI DRUŽBI
                  IN PROGRAMU PRESTRUKTURIRANJA PODJETIJ.</title> Ostali smo pri predstavitvi
               poslanskih skupin.</p>
               <p>Prijavljen je gospod Feri Horvat. Lepo prosim. Ker smo začeli sejo bi lepo prosila,
               če bi se poslanci tudi posedli na svoja mesta. Hvala. Gospod Horvat ima besedo.</p>
            </sp>
            <sp xml:id="SDZ2-Redna-05-1997-06-03.sp72">

               <speaker>FRANC (FERI) HORVAT:</speaker>

               <p>Spoštovana gospa podpredsednica, spoštovane kolegice in kolegi, spoštovani minister
               Dragonja, sodelavke in ostali prisotni! Najprej moram reči, da mi je v izjemno čast
               in veselje, da lahko nastopim kot prvi razpravljavec, ko gospa podpredsednica prvič
               vodi sejo Državnega zbora in ji želim res veliko uspehov in uspešno krotenje nas
               poslancev.</p>
            </sp>
            <sp xml:id="SDZ2-Redna-05-1997-06-03.sp73">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala.</p>
            </sp>
            <sp xml:id="SDZ2-Redna-05-1997-06-03.sp74">

               <speaker>FRANC (FERI) HORVAT:</speaker>

               <p>Poslanci Združene liste menimo, da je zakon o Slovenski razvojni družbi in
               prestrukturiranju več kot potreben, vendar hkrati ugotavljamo, da po vsebini in
               rešitvah, ki jih ponuja, ne sledi v celoti, zlasti prvemu - to je razvojnemu delu
               naslova zakona in s tem tudi ne problemom in potrebam slovenskega gospodarstva.</p>
               <p>Najbolj se strinjamo z vlado v tistem delu obrazložitve, ko ugotavlja kritično stanje
               v gospodarstvu, kar navaja kot razloge za izdajo tega zakona. Še več, k temu je
               potrebno dodati, da tudi najnovejši podatki o gospodarskih gibanjih - pa če vzamemo
               podatke Urada za statistiko ali Urada za makroekonomske analize in razvoj ali
               Ekonomskega inštituta pri Pravni fakulteti ali ocene drugih institucij, da vidimo, da
               se gospodarski trendi vse bolj slabšajo in ne vlivajo posebnega optimizma.</p>
               <p>Res je tudi vse, kar je uvodoma povedal gospod minister. Vendar je ob tem le potrebno
               ugotovitvi, da stanja in gibanja niso pravzaprav nobeno presenečenje, da smo tudi v
               tem zboru že v sedanji sestavi, predvsem pa v prejšnji v zadnjih dveh letih še
               posebej intenzivno opozarjali na probleme, ki se sedaj zelo drastično kažejo; zlasti
               je to bilo ob razpravah o proračunih, predvsem o proračunu za leti 1995 in 1996 in
               pri zakonu o začasnem financiranju v letošnjem letu ob razpravah o problematiki
               posameznih panog, predvsem delovno intenzivnih, in to tako na zboru kot na delovnih
               telesih.</p>
               <p>Problemi niso v veliki meri posledica nekih objektivnih danosti v našem gospodarskem
               okolju, ampak v veliki meri posledica napak ali pa pomanjkljivosti v ekonomski
               politiki in proračunski politiki, zlati še v odsotnosti razvojne politike.</p>
               <p>Nekatera opozorila je potrebno izpostaviti tudi v zvezi z tem zakonom, kajti posredno
               ali neposredno se nanašajo na najnovejša gospodarska gibanja in tudi na vsebino tega
               zakona oziroma daje odgovor na vprašanje, ali od tega zakona lahko pričakujemo, da
               bodo glavni problemi, ki jih vlada navaja kot razlog za izdajo zakona, s tem zakonom
               vsaj približno tudi rešeni ali odpravljeni. Ne bodo! Mislim, da bi bila velika
               iluzija, če bi pričakovali, da se bo to zgodilo.</p>
               <p>Naj predvsem opozorim na to, da smo - ne samo enkrat - opozorili na premajhno podporo
               vlade izvozu in sedaj se vidi, da ta močno peša, da vpliva bistveno na upočasnjeno
               rast bruto domačega proizvoda in pa, kar je še posebej zaskrbljujoče, da so vse
               slabši podatki trgovinske bilance in da devizni prihodki od storitve komajda
               pokrivajo primanjkljaj v trgovinski bilanci.</p>
               <p>K temu je potrebno dodati še negativne poslovne oziroma finančne rezultate, zlasti
               pri izvoznikih, dobri rezultati so praviloma pri uvoznikih in zato se ni čuditi, da
               imamo vse več opozoril iz dobrih podjetij, ki so izvozniki, tudi iz podjetij, ki so
               uspela preživeti šok izgube trgov in druge probleme v prvem obdobju samostojnosti in
               tranzicije, da so tudi te firme pred velikimi težavami in pred nevarnostjo stečajev.
               O posledicah ni treba govoriti, že zdaj vidimo, da brezposelnost narašča, ob tem ko
               smo pričakovali, da se bo rast brezposelnosti ustavila in da se bo večalo število
               novih delovnih mest. To govori v prid temu predlogu zakona, tistemu delu, ki se
               nanaša na prestrukturiranje in kar zagotavlja dodatna sredstva za prestrukturiranje.
               Opozarjali smo na nezadostni poudarek in nezadostna sredstva zlasti v proračunih
               zadnjih dveh let za prestrukturiranje realnega sektorja, ob velikih sredstvih, ki so
               bila namenjena bančnemu sektorju - o tem je govoril kolega dr. Zagožen in tega ne bom
               ponavljal. Kolegice in kolegi, rad bi vas spomnil na to, da se je v zadnjih dveh
               letih realni obseg, ob tem ko se je skupni obseg proračuna države povečeval, stalno
               zmanjševal delež za prestrukturiranje in razvoj za potrebe gospodarstva.</p>
               <p>Vlada ni upoštevala v dovoljnji meri lastne strategije gospodarskega razvoja, ki jo
               je sprejela in ki jo je potrdil tudi ta državni zbor oziroma v prejšnji sestavi. To
               hkrati pomeni tudi prepočasno prilagajanje ekonomske in zlasti razvojne politike
               Evropski uniji, zato ni slučajno, da v zadnjem času dobivamo iz Bruslja, od Komisije
               Evropske unije, pa tudi od strokovnih institucij vse več dobronamernih opozoril v tej
               smeri. Zlasti se ni upoštevalo potrebne politike skladnejšega regionalnega razvoja,
               ki je že nekaj let zapostavljena. To dokazuje podatek, da se delež sredstev proračuna
               za ta namen vsako leto znižuje in da je že padel na 0,3% proračuna ali 0,1% bruto
               domačega proizvoda, kar je daleč pod vsemi primerljivimi državami v Evropi. Zato ni
               slučajno, da se razlike v regionalni razvitosti povečujejo, da se prepočasi spreminja
               kmetijska politika in razvoj podeželja, za kar se tudi namenja sorazmerno malo
               sredstev, da je podcenjen tehnološki razvoj - in tudi za ta namen se v zadnjih letih
               sredstva v proračunu zmanjšujejo, vemo pa, da je to eden bistvenih dejavnikov razvoja
               in konkurenčnosti, da ne govorim tudi o tem, da se premalo naredi za pospeševanje
               podjetništva, za razvoj storitev, zlasti turizma, ker smo v lanskem letu namenjali
               manj sredstev kot v predhodnem letu celo nominalno, ne samo realno in podobno.</p>
               <p>Poleg tega - in to je zlasti povezano tudi z vsebino tega zakona - je še vedno
               pomanjkljiva organiziranost države za razvoj tako na državni kot na lokalni in da ne
               govorimo o regionalni ravni, kjer te organiziranosti sploh ni. Imamo veliko
               razpršenost sicer skromnih sredstev proračuna za razvoj. Razpršena so po posameznih
               ministrstvih in skladih. Pri tem je premalo usklajevanja in povezovanja politike in
               sredstev, in da ne govorimo o tem, da sploh nimamo gospodarskega načrtovanja na
               območni ravni, niti inštitucij za ta namen in zato ni čudno, da v zadnjih dneh, ko
               potekajo pogovori med eksperti Evropske unije za področje programa PHAR s
               predstavniki naših ministrstev, da predlagajo, da v letošnjem letu izvržejo sredstva
               PHAR za regionalni razvoj. To mi je, žal, potrdil tudi šef misije Evropske unije v
               Ljubljani, prejšnji teden in to z argumentom, da glede na to, da nimamo zakona v
               skladnejšem regionalnem razvoju in da nimamo regionalne organiziranosti za razvoj, da
               ocenjujejo, da potem sredstva tudi ne dajo ustreznega učinka.</p>
               <p>Še to bi rekel, da bi se s pravočasnimi in ustreznimi linearnimi ukrepi na področju
               gospodarske politike tudi izognili potrebam in pritiskom za intervence v posameznih
               podjetjih in posameznih panogah.</p>
               <p>Glede na te ugotovitve mislimo, da so slabosti predloženega predloga zakona, ob sicer
               pozitivnih straneh za prestrukturiranje, zlasti v naslednjem. Zakon je premalo
               razvojno naravnan in je po svoji vsebini bolj sanacijski. To bo omogočilo bolj
               operativno delo vladi, da ne bodo potrebni posebni zakoni za posamezna podjetja ali
               za posamezne dejavnosti, kar je pozitivno, vendar takšen zakon skriva nevarnost, da
               bodo že tako premajhna proračunska sredstva, ki so prav namenjena za razvoj novih
               dejavnosti, porabljena za sanacije v obstoječih podjetjih. Zato mislimo, da bi kazalo
               razvojno družbo bolj ambiciozno zasnovati, predvsem tako, da bi lahko zagotovili
               integrirane razvojne politike, ki jih posebej poudarja tudi Evropska unija, da bi
               prek takšne razvojne družbe lahko usmerjali večji del proračunskih sredstev, ki so
               sedaj razpršena po ministrstvih in skladih, da bi lahko na ta način dosegli tudi
               večjo sinergijo in pritegnili druge vire, tako domače kot tuje za potrebe razvoja in
               prestrukturiranja. Predvsem mislimo, da bi zakon, to kar je možno narediti po hitrem
               postopku še z amandmaji, morali natančneje in pregledneje opredeliti kriterije za
               vključevanje podjetij v prestrukturiranje, koliko je možno že v zakonu in tudi bolj
               izpostaviti odgovornost vlade, kajti s tem zakonom dejansko dobiva vlada skoraj
               neomejene pristojnosti; popolnoma samostojno odloča o vseh projektih
               prestrukturiranja in vključevanja podjetij ter o uporabi proračunskega denarja za
               posege v gospodarstvu. Prav zaradi tega je potrebno jasneje opredeliti pristojnosti
               in odgovornosti organov Slovenske razvojne družbe in s tem tudi vlade, ministrov ter
               posameznih ministrstev in pa seveda, kar nujno zahteva dajanje večjih pooblastil
               vlade, je tudi poudarjen nadzor Državnega zbora, vključno z njegovo vlogo pri
               imenovanju članov nekaterih organov Slovenske razvojne družbe.</p>
               <p>Pridružujem se mnenju, da Slovenska razvojna družba ne bi smela prevzemati vloge
               bank, kljub temu da je konkurenčnost bančništva premajhna, ampak da mora s svojimi
               instrumenti, s poroštvom in pa predvsem z nižjimi obrestnimi merami spodbujati, pa
               morda tudi z drugimi ukrepi, spodbujati banke k večji konkurenčnosti. Ustrezneje bi
               bilo treba opredeliti tudi položaj delavcev v podjetjih, ki se bodo vključevala v
               program prestrukturiranja.</p>
               <p>Nesprejemljivo je preširoko pooblastilo vladi v 34. členu glede odločanja o pravnih
               osebah in s tem tudi sredstvih, ustanovljenimi s posebnimi zakoni, kot tudi odločanje
               o večjih spremembah in širitvi dejavnosti Slovenske razvojne družbe. Določbe o tem je
               treba vnesti ali v ta zakon ali, če to ni možno sedaj, potem pozneje priti s
               spremembami oziroma dopolnitvami zakona. Glede na izrečene pripombe smo vložili
               amandmaje. Predlagam, da jih podprete, kolegice in kolegi. Podprli bomo tudi
               amandmaje, ki jih predlaga matično delovno telo in tudi nekateri drugi poslanci, tako
               da kolikor je možno v okviru hitrega postopka, ki ni najprimernejši za tako zahteven
               zakon, da izboljšamo vsebino tega zakona.</p>
               <p>Ob koncu bi pa predlagal vladi, da glede na to, da ni možno v hitrem postopku
               bistveno spremeniti ali pa bistveno izboljšati, zlasti tistega dela zakona, ki bi se
               naj nanašal na razvoj, da bi bilo dobro, da vlada v doglednem času pripravi
               dopolnitve tega zakona. To je potrebno, če nočemo zaiti v večjo stagnacijo in splošno
               poslabšanje gospodarsko socialnih razmer in če se hočemo resno pripraviti ter
               usposobiti za članstvo v Evropski uniji. Hvala lepa.</p>
            </sp>
            <sp xml:id="SDZ2-Redna-05-1997-06-03.sp75">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa, gospod Horvat. V imenu poslanske skupine se je prijavil k razpravi gospod
               Izidor Rejc.</p>
            </sp>
            <sp xml:id="SDZ2-Redna-05-1997-06-03.sp76">

               <speaker>IZIDOR REJC:</speaker>

               <p>Spoštovana podpredsednica, gospe in gospodje, gospod minister, sodelavci, lepo vas
               pozdravljam! Zakon o Slovenski razvojni družbi je zakon, ki prihaja v okviru tako
               imenovanega gospodarskega paketa in, kot smo že slišali, je Odbor za gospodarstvo
               temeljito pripravil in tudi amandmajsko razreševal. Iz predlaganih amandmajev se
               vidi, da je bilo potrebno precej stvari dopolniti.</p>
               <p>Slovenski krščanski demokrati gledamo po svoje kritično na sam start Slovenske
               razvojne družbe. Namreč, že v letu 1992, ko se je tedanji Sklad za razvoj nekako
               oživel in dobil povsem novo vlogo, to je bil pa tisti predvolilni čas, v katerega se
               je zateklo premnogo podjetij in v katerem so tudi premnogi doživeli trdo in zadnjo
               usodo. Mi ne bi radi videli in v nobenem primeru ne bi bilo to v redu glede na vse
               to, kar je bilo povedano, in vse to, kar se pričakuje od Slovenske razvojne družbe -
               da bi veljalo za njo, da ko se približuješ vratom, bi pisalo: <q>"kdor vanjo vstopa, naj
               pusti upe zunaj"</q>. Namreč, to se je dogajalo v glavnem v Skladu za razvoj in ne bi
               bilo prav, da bi se to dogajalo tudi v Slovenski razvojni družbi. Res pa je, in tudi
               zato sem to omenil, da se Sklad za razvoj v bistvu preoblikuje in se prenese z vsemi
               svojimi posledicami v Slovensko razvojno družbo.</p>
               <p>Podobno, kot so že nekateri pred mano povedali, tudi Slovenski krščanski demokrati
               menimo, da bi ravno naziv Slovenska razvojna družba moral vsebovati le vse bolj
               bistvene elemente razvoja in ne zgolj sanacije in razreševanja najhujših problemov.
               Jasno je, da smo na nekem razpotju, na neki poti, ki ji lahko rečemo, da smo ali pa
               da nismo uspeli doseči večje konkurenčne sposobnosti gospodarstva. In ko na eni
               strani gledamo, kateri viri se bodo pridružili in sodelovali pri razreševanju, potem
               vidimo, da bodo to v glavnem sredstva iz kupnin, sredstva proračuna na osnovi
               medsebojnega sodelovanja posameznih ministrstev, kar gotovo ni slabo, ker usklajeno
               delovanje je gotovo mnogo bolj učinkovito kot pa posamični nastop in posamične pomoči
               ali pa intervencije. Sodelovali bodo tudi nekateri skladi, vendar kaj manjka. Manjka
               seveda in manjkajo banke.</p>
               <p>Mi dobro vemo, da bomo ta hip ali pa skoraj se obeta, da izpustimo iz rok saniranja
               bank. Tako kot vsi, ki nas spremljajo, vsi makroekonomisti, tudi domači, ugotavljajo,
               da nismo uspeli premika v konkurenčnost bančnega sistema in s tem omogočanje
               pridobitev cenejših sredstev in s tem tudi zagotovitev možnosti razvoja. Iz podatkov,
               ki so na voljo, in dimenzij, ki so pregledne iz teh posameznih členov zakona, se
               vidi, da bodo nastopala določena sredstva, vendar gotovo daleč, daleč izpod ravni, ki
               bi bila potrebna. Morda je lepo brati ali lepo je videti, ko je intonacija tega
               zakona predvsem v smeri, da se regionalno pogleda in regionalno zagotovi
               enakopravnejši razvoj. Glede tega nimamo nobenega očitka. Jasno je, da je potrebno
               pogledati v sistem situacij v podjetjih, ki imajo veliko število zaposlenih in ki so
               seveda ogroženi; to spet velja za regionalna posamezna področja. Vendar manjka, kot
               je bilo tudi prej povedano, ta orientiranost, strategija, ki bi posameznim panogam
               nekako določila vlogo. Vemo, da obstoja dokument, ki govori o strategiji
               gospodarskega razvoja. Vendar to je dokument, ki na splošno opredeljuje. Za
               razreševanje posameznih panog pa je gotovo potrebno pogledati v specifičnost
               posameznih panog.</p>
               <p>Mi dobro vemo - in kdor koli spremlja gospodarstvo, ve, da so praktično v vsaki
               panogi in zgoraj, spodaj in tudi v sredi uspehov. Jasno pa je tudi, da so nekatere
               panoge, ki razmeroma slabo stojijo, izjemni zaposlovalci in dajo le nekako možnost
               zaposlovanja in možnost nekako, bi rekel, enakopravnejšega razvoja.</p>
               <p>Da je mnogo in premnogo izvoznikov, ki so prepuščeni samemu sebi. Ko sem omenjal in
               posebej poudaril neudeležbo bančnega sistema, menim, da ni prav - seveda podjetja pa
               se tudi znajdejo - da se v glavnem naslanjajo pri nabavljanju ustreznih, ugodnejših
               sredstev pri tujih virih. Pa boste rekli, zakaj pa ne, saj to je prav - po eni
               strani. Po drugi strani pa vemo, da smo vložili neverjetno velika sredstva v
               saniranje bank in saniranje bančnega sistema, ki pa bo kar naenkrat zaplaval in šel v
               poslovni svet, enakopraven, zelo komercialno usmerjen. Tujci, ki prihajajo, vemo, da
               se prilagajajo našim pogojem, skratka obrestne mere so približno 20%, pri A, B in C
               komintentih in ostalih abecednih delih pa seveda toliko slabše in toliko višje
               obrestne mere.</p>
               <p>Menim, da je tudi prav in to se tudi vidi iz posameznih amandmajev, da so poslanci
               nekako uvideli in zaznali potrebno, da se vrši preglednejši nadzor nad delovanjem
               Slovenske razvojne družbe. Ta nadzor se seveda začne s tem, ko se imenuje posamezna
               telesa in upravne organe. Ta nadzor se vrši tudi na osnovi tega, ko se zahtevajo
               poročila o uporabi sredstev, ki prihajajo iz proračuna. Vendar, eno od bistvenih
               stvari, ki čaka vlado in seveda tudi pristojno ministrstvo za gospodarske dejavnosti
               v največji meri, je v tem, da se gotovo že v samem začetku preizkuša in poskusi
               pridobiti čim bolj kvalitetne kadre.</p>
               <p>Vedno smo očitali Skladu za razvoj, da nekako s svojo ekipo, bi rekel, predaleč, da
               bi dohitel, da bi spoznaval globine in težave posameznih razvojnih konceptov in
               vsebino posameznih družb v slovenskem prostoru in so na kratko na hitro napravilo
               operacijo, ki je bila morda na napačnem delu telesa. Gre se za to, da je ravno
               pridobitev in povabilo določenih ljudi, ki so podkovani, ki strokovno nekaj pomenijo;
               ne samo, da sem jih reče menedžer, ne samo da so tisti, ki so prejemali nagrade -
               danes ste lahko v Delu brali na neki strani tudi vpogled v slovensko <q>"priznavalno"</q>
               politiko posameznim uspešnim gospodarjenjem, kakšni so pa potem bili izidi teh
               uspehov in kakšen je bil konec njihovih uspešnih podjetij.</p>
               <p>Menim, da je bistvo in temeljno to, da se pridobijo strokovnjaki, ki res vedo, kaj
               hočejo. Na zasnovi take operacije, ki jih bo, in ko bo čakala posamezna podjetja, da
               si le ta čim bolj uspešno opravi.</p>
               <p>Nikakor ne moremo pristati na to, ko v 25. členu vemo, da smo že na Odboru za
               gospodarstvo dali posebno pripombo, kjer je govora o tem, kako se delniška družba,
               Slovenska razvojna družba, ojača z osnovnim kapitalom, kako se tudi ojača z
               obveznicami, ki se bodo razpisale v višini 5 milijard, in amandma, ki je prišel s
               strani kolega iz Združene liste, povečuje ta znesek na 50 milijard. Še vedno piše v
               amandmaju, da odbor nasprotuje, vlada pa ne nasprotuje. Pričakujem, da bo vlada le
               nekako realno pogledala v ta zalogaj, ker menim, da je razlika med 5 milijardami in
               50 milijardami le velika in ne bom je naprej komentiral. V glavnem lahko rečem, da
               tudi odbor, ki je obravnaval in tudi, kar smo sodelovali, je tudi zaznal neko
               nevarnost.</p>
               <p>Namreč paket, ki je prihajal v parlament v številnih zakonih, recimo, v petih bolj
               temeljnih, je nekako ciljal v ukinitev določenih agencij, v tem primeru Agencije za
               sanacijo bank in Agencijo za prestrukturiranje. Iz določenih amandmajev, iz določenih
               zakonov, ki ta hip prihajajo iz vlade, se vidi, da ta zadeva ostane, ker menimo, da
               je treba narediti zakonodajo ne glede, da je, recimo, tista, ki bo vključevala
               zaključevanja lastninjenja in vse ostale - da je potrebno vzdrževati in dajati pravo
               mesto in pravni red do konca. Menim, da so tisti amandmaji, ki smo jih na odboru
               pripravili, temu primerni.</p>
               <p>V imenu SKD-ja, kot pravim, izhajam iz določene izkušnje, iz določene prakse, ki je
               bila precej nenavadna in ne preveč lepa s strani Slovenskega sklada za razvoj in ko
               bo ta zakon v veljavi, se bo ta Sklad za razvoj prelevil oziroma preimenoval v
               Slovensko razvojno družbo z določenimi lastnostmi, ki so širše, večje, verjetno bolj
               kompletne, vendar kot pravim: razvojnega koncepta tu še vseeno ni. Menim, da bi k
               temu, kar so tudi pred mano nekateri povedali, k temu zakonu manjka predvsem ta tudi
               pristop k razreševanju in ugotavljanju situacij v posameznih panogah, na osnovi
               katerih se bodo preoblikovali kriteriji, ki bodo omogočali posamezne, operacije.</p>
               <p>Jasno pa je, kot sem že uvodoma povedal, ne bi želel, da bodo operacije, ki bodo
               sledile posameznim podjetjem, šle skozi tisti stavek, ki sem ga omenil za podjetja,
               ki bodo z velikimi upi prihajala v Slovensko razvojno družbo na osnovi objektivnih in
               znanih razpisov in pogojev, da jih ne bo tam čakala, temu se reče poslednja zgodba.
               Hvala lepa.</p>
            </sp>
            <sp xml:id="SDZ2-Redna-05-1997-06-03.sp77">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Rejc. Želi še kdo besedo od predstavnikov poslanskih skupin? Besedo
               dajem poslankam in poslancem. Prvi se je prijavil k razpravi gospod Jože Zagožen.</p>
            </sp>
            <sp xml:id="SDZ2-Redna-05-1997-06-03.sp78">

               <speaker>DR. JOŽE ZAGOŽEN:</speaker>

               <p>Spoštovana gospa podpredsednica, drage kolegice in kolegi! Dovolite mi, da k temu
               zakonu povem tudi nekatera osebna mnenja, ne samo kot predsednik Odbora za
               gospodarstvo, in dovolite mi, da glede na stanje, ki je danes v gospodarstvu in ki je
               dokaj zaskrbljujoče, povem nekoliko več, vendar hkrati obljubljam, da ne bom
               dolgočasen.</p>
               <p>Danes ustanavljamo temeljno inštitucijo za prihodnje interveniranje v gospodarstvu.
               Ob splošni razpravi o zakonu o Slovenski razvojni družbi se tako odpira nekaj
               vprašanj načelne narave, mimo katerih ne moremo. To je tudi najpomembnejši del,
               dolgoročno gledano, gospodarskega paketa te vlade, ki bo imel tudi posledice na dolgi
               rok. V oceni stanja in razlogi za sprejem zakona je s strani vlade prikazano zelo
               kritično stanje v gospodarstvu. Če ste prebrali - trikratno povečanje neto izgube
               slovenskega gospodarstva, ki znaša 760 milijonov mark, ta je nastala v glavnem v
               industriji; močno povečanje podjetij v stečaju - 509 leta 1996, nekaj čez 400 sedaj;
               prezadolženost podjetij, visoki stroški dela, previsoke bančne obrestne mere,
               odsotnost naložb, tehnološko zastaranje, velika zamuda pri procesu privatizacije
               itd.</p>
               <p>Skratka, vladna ocena stanja v gospodarstvu je zelo resna in je približno takšna, kot
               jo je dal Socialdemokratski forum lansko jesen. Nekateri se spomnite, da mi takrat v
               Sobotni prilogi Dela takšne ocene niso hoteli objaviti, češ da ni na dovolj visoki
               strokovni ravni. Predstavniki vlade in stranke, ki je na vladi, pa so tudi v javni
               polemiki z nami trdili, da je stanje v gospodarstvu zelo dobro. Predsednik vlade je
               pred volitvami celo trdil, da smo po gospodarski uspešnosti mnogo pred deželami
               srednje in vzhodne Evrope. Glede na zadnje ocene vlade je torej možno samo dvoje -
               ali niso poznali dejanskega stanja, kar ni verjetno, ali pa so zavajali javnost. Na
               tem mestu naj povem, da je pri takšni družbi kot instrumentu, ki jo danes
               ustanavljamo, potrebna predvsem strategija gospodarskega razvoja Slovenije: po
               kakšnih tirnicah, po kakšnih smernicah bo ta družba delala. Vendar te strategije
               danes Slovenija nima, še posebej ne sprejete strategije tehnološkega razvoja. Vidimo,
               da bodo banke kmalu ostale same na pogorišču gospodarstva, naložbe usihajo, tuje
               naložbe upadajo in ni resničnega zmanjševanja, obrtnitve gospodarstva; priča smo le
               prerazporeditvam iz enega v drug žep. Od cenejše države ni praktično ničesar ostalo.
               Ker je torej stanje v gospodarstvu zelo slabo in ker se banke, po trditvah vlade v
               gradivu, ki smo ga prejeli, nočejo vključevati v sanacijo novih podjetij, naj bi
               torej vlogo državnega sanatorja prevzela Slovenska razvojna družba. V vladni oceni je
               navedeno, da imajo banke previsoke obrestne mere, da zahtevajo maksimalno zavarovanje
               kreditov in da imajo previsoke druge stroške financiranja. Ocena je zopet takšna, kot
               da bi prepisali našo. Slovenska razvojna družba bi finančno podprla tista podjetja,
               ki jih je še ekonomsko smiselno podpreti pri izhodu iz težav, a se banke ne želijo
               vključiti v njihovo sanacijo. Gre za podjetja, ki so opravila programsko in tržno
               preobrazbo in ki so zmožna pozitivno poslovati. Vendar zaradi prezadolženosti niso
               sposobna na trgu kapitala izboljšati svoje finančne strukture, zato je v nevarnosti
               njihov obstoj ali pa preprosto ne zmorejo financirati niti najnujnejših obratnih
               sredstev. Po opravljeni sanaciji bančnega sistema z javnim dolgom bodo torej
               slovenski davkoplačevalci opravili še eno sanacijo gospodarstva, namesto da bi bil
               vrstni red obraten ali da bi se banke, ki so se sanirale na plečih prebivalstva,
               vključile v sanacijo podjetij.</p>
               <p>Banke se tako danes, po ocenah mnogih gospodarstvenikov, kopljejo v milijardnih
               dobičkih, celo gospodarstvo pa ječi pod hipotekami. Znano je, da se zahtevajo
               hipoteke tudi do trikratne vrednosti premoženja, zato podjetja novih kreditov na
               osnovi hipotek ne morejo več najemati. Pri 9% inflaciji znašajo bančne obrestne mere,
               vključno s temeljno obrestno mero v povprečju do 20%. Realne obrestne mere so torej
               prek 10% in so še najmanj enkrat višje kot v tujini. Sprašujem torej vlado, kaj je
               storila za razbitje monopolov na slovenskem finančnem trgu. Ali je s tem v zvezi
               opravila kakšen resen razgovor z bankami? Ali pa je morda bolj lagodno ustanoviti
               Slovensko razvojno družbo, ki bo prevzemala nase tveganje iz naslova kreditiranja,
               izdajala garancije, kupovala dolžniške in lastniške vrednostne papirje in uporabljala
               druga finančna sredstva in instrumente, kot piše v gradivu. Vlada torej na nek način
               izgrajuje lasten vzporeden bančni sistem, za kar bo uporabljala tudi proračunska
               sredstva, to je denar davkoplačevalcev. Po drugi strani pa je tudi res, da je vlada
               brez nekega realnega gospodarskega vzvoda nemočna za interveniranje v gospodarstvu.
               Kot takšna lahko postane le lepo svetleči se <q>"luster"</q>.</p>
               <p>Ko smo v našem gospodarskem forumu načelno razpravljali o vlogi države v
               gospodarstvu, smo dejali, da je njena prvenstvena funkcija v zagotavljanju
               ekonomskih, tržnih, pravnih in socialnih pogojev ter razmer - se pravi miljeja za
               uspešno poslovanje podjetij. Torej priprava osrednjih zakonov, predpisov, skrb za
               ustrezno stopnjo inflacije, skupaj z Banko Slovenije za ustrezno tečajno politiko, za
               sprejemljive obrestne mere in podobno; predvsem pa skrb za čim nižjo javno porabo, še
               zlasti za čim cenejšo, vendar učinkovito državo. Če že, potem naj bi v konkretnih
               podjetjih intervinirala predvsem na področju razvoja, in to predvsem na področju
               raziskovalnorazvojnega dela, delno tudi z ugodnostmi pri naložbah, ki so tržno
               zanimive. Vendar v skladu z sprejeto nacionalno strategijo gospodarskega in še
               posebej tehnološkega razvoja, po kateri pa sem dejal, da je nimamo. Dosledno pa naj
               bi se izogibala pri črpavanju denarja v podjetje, ker tega sanacijski in razvojni
               programi ne opravičujejo, kot je bil to primer s TAM-om in še kje.</p>
               <p>Proračunska sredstva so si doslej uporabljala predvsem za gašenje požarov v
               posameznih podjetjih ne pa za pospeševanja razvojev v njih. Pri oblikovanju takšnega
               stališča smo se naslanjali tudi na teoretično podlago, ki pravi takole: "Državna
               sanacija posameznih podjetij praviloma ne pride v poštev, če že, potem samo v okviru
               celotne panoge, na primer: ne sanira se železnica samo zase temveč celotna
               panoga.</p>
               <p>Država lahko ima aktivno stališče do železarstva ne pa do posamezne železarne". Konec
               citata. Navedek je iz dela Gospodarska rast in razvojna ekonomika, stran 89., izpod
               peresa profesorja dr. Marjana Sinjurja.</p>
               <p>Slovenska razvojna družba naj bi bila po konceptu, ki se tu predlaga, dvoživka, neke
               vrste sizofreni osebek, ki bi v sebi povezoval dva subjekta - poslovnega in
               upravnega.</p>
               <p>Enkrat bi se s tako imenovanim projektnim franciranjem šla biznis, drugič pa bi z
               razvojnim financiranjem oziroma s prestrukturiranjem in posegi nastopala kot državni
               organ, kot oblast.</p>
               <p>Da pa ne bi s tem države predaleč povlekel v finančne okove, bo osnovana po zakonu o
               gospodarskih družbah, bo torej formalno gledano podjetje in bo odgovarjala v mejah
               svojih sredstev, čeprav bo njen lastnik država, njen upravljavec pa vlada, ki bo v
               vlogi skupščine podjetja. Seveda to ne bo pravi državni organ, niti to ne bo pravo
               podjetje, ki bi se obnašalo tržno, saj bo dajala kredite pod bolj ugodnimi pogoji
               glede obrestnih mer in rokov vplačila, kot jih nudijo banke.</p>
               <p>Pod bolj ugodnimi ali netržnimi pogoji pa bo tudi izdajala jamstva in kupovalo
               vrednostne papirje. Razliko med tržnimi in <q>"bolj ugodnimi pogoji"</q>, bo očitno
               pokrivala z dokapitalizacijo iz proračuna, z izdajo obveznic na račun države in iz
               drugih virov.</p>
               <p>Resnici na ljubo je treba povedati, da smo tudi mi ocenjevali, da je sicer treba
               temeljito skrčiti število paradržavnih skladov in agencij, da pa nek razvojni sklad
               vendar potrebujemo, da jih imajo tudi razvite države in podobno. Zlasti pa smo v
               občutljivem obdobju, ko tranzicija še ni končana, ko je mnogo podjetij v slabem
               položaju tudi iz objektivnih razlogov, ko so številna podjetja že toliko očiščena in
               prestrukturirana, da lahko preživijo, rabijo le še nekaj injekcij, da se postavijo na
               noge. Vendar moram na tem mestu opozoriti na to, da moramo storiti vse, da ne bo
               prihajalo do raznih deviacij in vprašanj, od katerih bom na tem mestu navedel dve.
               Poglejte, v Litostroju je Sklad za razvoj, ki se vključuje v razvojno družbo, 35%-ni
               solastnik, ostalo so PIDI, odškodninski sklad, kapitalski ter interna razdelitev in
               pa notranji odkup, hčere so d.o.o.-ji in v 100%-ni lasti matere. V nekaterih, kot pri
               eni od teh hčera, je stanje tako, da materialni stroški, plače in amortizacije
               bistveno presegajo prihodke iz čiste prodaje in tako, kot vemo, se dogaja, da je v
               Litostroj bilo dano okrog 15 milijonov mark denarja, Sklad za razvoj prek
               kratkoročnih kreditov, odkupov terjatev, garancij in podobno od jeseni, ko je bil
               odstavljen doktor Duhovnik, daje v Litostroj mesečno približno 1,5 milijona, v marke
               preračunano denarja. Sprašujem: Sklad za razvoj je 35%-ni solastnik. Ali se na ta
               način ne pretaka državni denar tudi v korist drugih solastnikov? Kdo bo v tem primeru
               in na kakšen način sprejemal takšne odločitve in kdo bo izvajal kontrolo nad tem?
               Predvsem pa, kje je strategija in razvojni program Litostroja? Ali se torej ponavlja
               situacija kot pri TAM-u? In drugi primer, ki je podoben. Neka znana slovenska
               avtotrgovinska družba preprosto izdaja obveznice na 10 let. Od Sklada za razvoj je na
               ta način kupila hotel Avstrohotel, Kompas Magistrat, Motel Medno in podobno. V
               situaciji, ko se tradicija zaključuje, se z izdajanjem obveznic, ki jih kupujejo
               državne institucije, preprosto gradi nek poslovni sistem. Podobno je pri tem, da je
               odškodninski sklad - tej isti firmi, na isti način prodal delež Avtoservisa iz Nove
               Gorice. Odškodninski sklad in pokojninski sklad sta isti firmi na isti način za
               obveznice prodala delež Elektrotehne Set. Skratka, s to institucijo, ki jo sedaj
               ustanavljamo, bi morali te primere odpraviti.</p>
               <p>Torej, da se razumemo, sklad oziroma razvojna družba da, vendar; kakšna, v čigavih
               rokah in pod čigavim nadzorom. Takšna ali pa takšen, kot je bil predložen, če ne bo
               upošteval amandmajev, je bil na najboljši poti, da se izrodi v paradržavno
               institucijo, ki bi bila brez vsakršnega zunanjega nadzora, izključno v rokah nekaj
               vladnih ljudi. Tudi zakon o zaključku lastninjenja, katerega najnovejša verzija je v
               vladi že pripravljena, predvideva prenos zelo velikih pristojnosti na Slovensko
               razvojno družbo. Zato je še toliko bolj potreben učinkovit nadzor nad njo. V tem
               smislu tudi predlagam, da podpremo amandma gospoda Soviča, ki napako pri tem nadzoru
               popravlja. S tem ko bi lahko brez zakonsko določenega kapitala ta družba ustanavljala
               podjetja hčere in bi lahko v te projekte neomejeno vključevala privatni kapital, bi
               postala materialna baza, ki bi lahko, ne pa nujno, vladajoči koaliciji omogočala
               oblast za nadaljnjih precej let. Tako obsežne in zapletene materije torej ni primerno
               sprejemati po hitrem postopku. Očitno se ne mudi tako zelo, kot piše v gradivu, saj
               je enako pisalo že septembra 1996. leta, ko je bil dan iz istih razlogov predlog za
               dokapitalizacijo Sklada za razvoj. Večji del vsebine dela in organizacijskega
               potenciala Sklada za razvoj bo poslej predstavljalo strukturo Slovenske razvojne
               družbe. Vendar! Pri skladu je doslej nadzorni svet imenoval parlament, v tem primeru
               pa so vsi organi predvideni, da jih imenuje vlada. V predlogu zakona se kljub večjemu
               obsegu dela in večjim pristojnostim, kot jih ima Sklad za razvoj, v celoti ukinja
               vloga parlamenta. V amandmajih sicer vlada s tem soglaša - s temi zahtevami, ki so
               jih dali poslanci in s katerimi se je strinjal odbor. Podobno je bilo z organom
               projektni svet, ki je na novo predlagan in kjer vlada v amandmajih na osnovi zahtev
               poslancev soglaša, da ne bo več to organ družbe, pač pa samo strokovno usklajevalno
               telo. V predlogu zakona je predvideno, da bi skupščino družbe predstavljala Vlada
               Republike Slovenije, ki bi določila projektni svet in nadzorni svet, slednji pa bi
               imenoval upravo Slovenske razvojne družbe.</p>
               <p>Skratka predlagam, da se te stvari in te pripombe upoštevajo na podoben način, kot
               jih je tudi že Odbor za gospodarstvo upošteval. Zato predlagam, da se amandmaji
               Odbora za gospodarstvo in tisti amandmaji, kjer jih odbor podpira, tudi v parlamentu
               podprejo. Sam sem dal samo en amandma, ki je redakcijske narave in popravlja to,
               česar nismo storili na odboru; drugih amandmajev nisem dajal, ker vidim, da v tem
               parlamentu nima nobenega smisla, da se dajejo amandmaji Socialdemokratske stranke,
               ker so očitno v principu preglasovani. Tako je bilo zadnjič pri enem zakonu od 85
               amandmajev 16 naših, a nobeden ni bil sprejet.</p>
               <p>Skratka, predlagam torej, da se amandmaji Odbora za gospodarstvo in tisti amandmaji
               poslancev, ki jih odbor podpira, tudi v parlamentu podprejo. Hvala lepa.</p>
            </sp>
            <sp xml:id="SDZ2-Redna-05-1997-06-03.sp79">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Razpravljal je dr. Zagožen. K razpravi se je prijavil tudi gospod Miran Potrč.
            </p>
            </sp>
            <sp xml:id="SDZ2-Redna-05-1997-06-03.sp80">

               <speaker>MIRAN POTRČ:</speaker>

               <p>Hvala lepa. Najprej mi dovolite, da v svojem imenu in v imenu mojih kolegov
               pozdravimo novo podpredsednico Državnega zbora...</p>
            </sp>
            <sp xml:id="SDZ2-Redna-05-1997-06-03.sp81">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala.</p>
            </sp>
            <sp xml:id="SDZ2-Redna-05-1997-06-03.sp82">

               <speaker>MIRAN POTRČ:</speaker>

               <p>... in ji zaželimo zelo uspešno delo in povemo, tako so nekateri moji kolegi rekli,
               da je pogled iz klopi zdaj prijetnejši, kot je bil pred tem.</p>
               <p>Spoštovana gospa podpredsednica, kolegice in kolegi! Najprej sem prepričan, da če bi
               kakorkoli v Državnem zboru temeljito spoštovali in skrbno ocenjevali naše delo,
               pravila, po katerih naj bi delovali, da zakon o Slovenski razvojni družbi ne glede na
               njegov pomen ne bi mogel biti zakon, ki bi ga sprejemali po hitrem postopku. Tudi
               vsebino in pomen, s katerim ga je pospremil minister, ministrstvo in vlada, govori o
               tem, naj bi bil to pomemben sistemski zakon, ki bi za vnaprej urejal način, kako bomo
               reševali gospodarske probleme v naših podjetij. To pa gotovo ne bi bili razlogi,
               zaradi katerih bi bilo mogoče sprejemati zakon po hitrem postopku. Edini razlog, ki
               bi eventualno to opravičeval, je dejstvo, da poskuša vlada utemeljevati, da je hitri
               sprejem tega zakona potreben zato, da bi rešili in ohranili po njenem mnenju 15.000
               delovnih mest in najbrž vsakega od nas poslancev, posebej tudi mene, ki sem poslanec
               Združene liste socialnih demokratov, taka stvar spravi v dvom: ali lahko ali ne smem
               zelo temeljito ugovarjati, da naj bi bil takšen zakon sprejeman po hitrem postopku,
               ker se mi potem lahko očita, da bom jaz zakrivil, da se 15.000 delovnih mest v
               slovenskem gospodarstvu ne bo pomagalo reševati, tega pa ne bi želel. Ne glede na to
               pa bi rad povedal nekaj svojih mnenj o zakonu, priznam pa, da sem jih povedal tudi že
               na matičnem delovnem telesu. Posredno so na nek način vključena v poročilo, ampak zdi
               se mi prav, da jih povem tudi na zboru.</p>
               <p>Prepričan sem, da kaže biti pozoren do tega zakona predvsem zaradi tega, ker je ta
               zakon ob koristni želji, da pomaga reševati probleme v gospodarstvu, je v pravni
               sistem naše države postavljen tako, da ima najmanj naslednje značilnosti:</p>
               <p>Prvič, da se z njim dajejo ob nejasnih rešitvah izjemne pristojnosti skladu, v bistvu
               pa vladi in ministrstvom, ki bosta predstavljala svet, ki bo o vseh pomembnih
               vprašanjih v zvezi s Skladom za razvoj dejansko odločal.</p>
               <p>Drugič, mislim, da se mi zdi prav poudariti, da je zakon napisan. Iz ministrstva in
               njihovi predstavniki so povedali, da je zavestno napisan tako, da samo primeroma
               navaja, kaj vse je mogoče kot poseben ukrep za reševanje gospodarskega položaja
               nekaterih podjetij sprejeti, da pa so v okviru poslovanja Sklada za razvoj dovoljeni
               vsi ukrepi, katere bo v tistem momentu štel Sklad za razvoj oziroma vlada oziroma del
               ministrov, ki neposredno odločalo o tem, za primerne.</p>
               <p>In tretje, da je v zakonu zelo jasno predvideno, da derogira ali razveljavlja
               delovanje mnogih drugih zakonov za podjetja, ki ostajajo v ingerenci Sklada za
               razvoj, s tem da se samostojno vlada odloča, kdo pod ta Sklad ta razvoj in pod
               njegovo ingerenco pride in kakšne pravice, pristojnosti, poseben položaj, posebne
               ugodnosti se v tem primeru tem podjetjem dajejo.</p>
               <p>Rad bi poudaril, da so take rešitve mogoče, čeprav jih doslej nismo bili navajeni. In
               v tem primeru zelo jasno razmejujejo zakonodajno in izvršno oblast in pravzaprav
               dajejo izvršni oblasti močna pooblastila in ingerence, zakonodajni oblasti pa samo
               možnost kontrole. Če bo, tako kot je zdaj v amandmajih predlagano, vlada to ni
               predlagala, vsaj nadzorni svet imenoval Državni zbor, bo delček te kontrole v
               Državnem zboru in pri zakonodajni oblasti zagotovljen. Pravim delček, ker najbrž bomo
               zelo kmalu vsi ugotovili ali pa boste ugotovili tudi poslanci, ki ste tu prvi mandat,
               da tudi takrat, kadar Državni zbor imenuje nadzorne svete, kakšno zelo pomembno
               kontrolo zares nad delovanjem skladov ali pa teh podjetij ne opravlja; ker tudi
               poročil kolektivnih nimamo, ker se tudi tukaj ljudje strankarsko ali pa po
               strankarskih ključih oblikujejo in delček občutek, da so odgovorni strankam, ne pa
               Državnemu zboru za poslovanje in delovanje sklada ali pa podjetja, v katerega
               nadzornem svetu so. Tako torej to kaj zelo velikega ni, ampak vsaj v formalnem smislu
               bomo eventualno to zagotovili. Pred tem vlada v tem smislu ni predlagala ničesar.
               Ampak izven tega, te kontrole, bodo vse pristojnosti na izvršni oblasti, na vladi in
               rad bi zelo direktno povedal, da se ob tem zavedamo naslednjega.</p>
               <p>Da vsak tisti poslanec in poslanka, ki bo prihajal pred Državni zbor, ugotavlja, da
               so problemi v določenih kolektivih, pa vsako tisto podjetje, ki se bo na poslanca
               obračalo, bi bilo korektno, da mu poslanec pove, da Državni zbor za to ni več pravo
               mesto. Nima nobenih ingerenc, nima nobenih pristojnosti, vse je dal razvojnemu
               skladu, vladi in petim ministrom v njihovem okviru. Oni imajo v rokah škarje in
               platno, njihova je pravica, njihove so pristojnosti, njihova naj bi bila v bodoče
               tudi odgovornost. In naj se v bodoče ve, da ta vlada s tem zakonom, ki jo predlaga,
               nosi kompletno odgovornost za to, kje in kako bo konkretne probleme v podjetjih
               reševala. To sem želel zelo jasno s te govornice povedati in prosim, če boste menili,
               da to ni res, da rečete, da ugovarjate in da iz tega zakona to niti slučajno ni
               razvidno, da se ne bomo po pol leta, leta ali dveh pogovarjali, kaj vse bi moral, pa
               ni, storiti ta državni zbor, da bi lahko problem rešil, če pa vemo, da je s tem
               zakonom, tako je tudi pospremljen, pravzaprav ta pravica in ta možnost dana vladi in
               reševanju preko tega zakona. Ali bo res vse tako šlo ali ne, je težko reči. Če
               želimo, da gospodarstvo okreva, da se problemi rešujejo, potem bi pravzaprav vladi
               morali zaželeti uspeh pri reševanju teh problemov in ji tudi zaželeti, da bi imela
               srečno roko pri konkretnih odločitvah v okviru izjemno širokih pooblastil, ki si jih
               je s tem zakonom dala.</p>
               <p>Upam, da bo to res, povem pa, da bom mnogokrat ali pa kadar koli bo priložnost,
               izkoristil to, da bom vprašal in ugotavljal, ali se ta pooblastila in naloge, ki jih
               imajo, in problemi, ki bi jih morali prek tega reševati, res tako uspešno izvajajo,
               kot si mi vsi skupaj to želimo. Hvala lepa.</p>
            </sp>
            <sp xml:id="SDZ2-Redna-05-1997-06-03.sp83">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Potrč! Želi še kdo besedo od poslancev? Gospod Mozetič.</p>
            </sp>
            <sp xml:id="SDZ2-Redna-05-1997-06-03.sp84">

               <speaker>MIROSLAV MOZETIČ:</speaker>

               <p>Hvala lepa za besedo, gospa predsednica! V tem svojem nastopu bom poskušal samo
               pokazati, kako vlada s tako resnim zakonom, kot pravi - celo je bilo rečeno, da je to
               eden ključnih zakonov pri tem gospodarskem paketu dela.</p>
               <p>Prinese zakon, potem prinese kup amandmajev in danes tudi amandma. Recimo, eden takih
               je danes prišel s strani vlade: enostavno povečuje kapital, kar je verjetno celo
               koristno, s 4 milijard, če znate te številke prebrati, na 10 milijard. Prav en mesec
               nazaj verjetno tega denarja ni bilo, zdaj vlada ugotavlja ta denar je, ob tem da pri
               amandmaju pozabi vsaj še nekaj členov amandmirati, ker jih bo morala amandmirati, če
               se sprejme povečanje kapitala. To je ena stvar. Druga stvar. V celoti se strinjam s
               to razpravo kolega, ki je pred mano govoril. To je dejansko trojanski konj, vladni
               trojanski konj, ker vse zadeve, vse kar je, odloča vlada, naroča vlada, predpiše
               vlada. Ta družba bo pač izvajala določene zadeve in bo, recimo, vsega kriva.</p>
               <p>Če gremo v prehodne določbe. Nikjer nisem našel razlage, zakaj je to sploh potrebno.
               Poglejte, v prehodnih določbah v 30. členu jasno piše: <q>"Sklad Republike Slovenije za
               razvoj d.d., kar pomeni Sklad za razvoj je bil tudi delniška družba, se preoblikuje v
               Slovensko razvojno družbo d.d."</q></p>
               <p>Tisti, ki se malo spoznajo na register, bom prebral 33. člen. Kakšna bo sprememba v
               registru te družbe? Sprememba imena firme - to pomeni: namesto sklad, sedaj bo
               razvojna družba, prej je bil Sklad Republike Slovenije za razvoj, zdaj pa bo
               Slovenska razvojna družba. To je eno ime namesto drugega, to je samo to.</p>
               <p>Sprememba kapitala je sicer koristno, kapital se poveča. Ampak, zato ni potrebno,
               recimo, spreminjati imena. Če bi že šli v to spremembo dejavnosti, to je tudi ena
               vsebinska zadeva: nekatere dejavnosti se spreminjajo in sprememba članov uprave. To
               je spet normalno, ker se bodo drugi ljudje postavili na ta mesta.</p>
               <p>Zakaj? Ne vem zakaj? Nikjer ne najdem odgovora, zakaj se eno delniško družbo
               spreminja samo imensko v drugo delniško družbo. Ne vem. Z vsemi obveznostmi in
               pravicami in odgovornostmi, ki naj jih pelje naprej.</p>
               <p>Potem poglejte, recimo, zakon. To, da je v celoti od vlade, je jasno. Ker je vlada
               lastnik, ker je vlada skupščina, ker projektni svet je sestavljen iz vlade iz
               ministrstev; nadzorni svet postavi skupščina, je vlada, uprava in tako naprej.</p>
               <p>Skratka to je tako kot polž, ki je dvospolen. Vse je kratka v vladi, kakor koli
               obračaš, je pač vlada. V redu, bomo vsaj imeli nekoga, ki bo odgovoren. Ampak
               določeni členi: recimo v 12. členu, zadnji trije odstavki: <q>"Slovenska razvojna družba
               lahko zaradi zagotavljanja sredstev za prestrukturiranje gospodarskih družb oziroma
               gospodarstva v posamezni regiji oziroma panogi, zlasti z namenom izvajanja programov
               ohranjenja oziroma odpiranja novih delovnih mest, ustanavlja pravne osebe, v katere
               vlaga premoženje, ki ga nanjo s tem namenom prenese Republika Slovenija, lokalna
               skupnost, druga pravna oseba in tako naprej."</q> Torej, ta družba lahko ustanavlja
               pravne osebe - O.K.! Ampak za te pravne osebe ne veljajo določbe zakona o
               gospodarskih družbah, o obveznem denarnem plačilu delnic oziroma poslovnih deležev ob
               ustanovitvi. Ja, kaj bodo potem te družbe, ki jih bo ta družba ustanavljala, imele?!
               Nič! Ne vem, zakaj to tu ne velja. Če se že ustanavlja neka družba. Skratka, ob nekem
               gospodarskem sistemu, ki smo ga uvedli z zakonom o gospodarskih družbah, uvajamo nek
               sistem, ki ima čisto druge namene, za katerega veljajo, kot se zdi, čisto druga
               pravila.</p>
               <p>Potem, recimo, 14. člen, prvi odstavek: <q>"Slovenska razvojna družba na področju
               programa prestrukturiranja podjetij poleg dejavnosti iz 12. člena tega zakona
               opravlja tudi naslednje strokovne naloge, po naročilu vlade..."</q> - po naročilu vlade!
               - <q>"in v skladu z navodili projektnega sveta."</q> V 21. členu pa piše, <q>"...da je
               projektni svet sestavljen iz treh, štirih ali petih ministrstev"</q> - ali to ni vlada?
               To pomeni, po naročilu vlade in v skladu z navodili projektnega sveta, ki je tudi
               vlada. Razen, če tista ministrstva, ki so našteta v prvem odstavku 21. člena, niso v
               naši slovenski vladi.</p>
               <p>Tako so določbe tega zakona zelo, zelo smešno napisane z vidika pravne določnosti in
               pravne preciznosti in potem tudi iz tega ven, ko bo pač treba izvajati neke sankcije,
               odgovornost, je pač ne bo mogoče izvajati. To je verjetno v tem stilu pač, ker bo
               vlada za vse odgovorna, in je potem tudi tako napisano, da se je za nič ne bo dalo
               potegniti. Kot prvi odstavek 20. člena, ki je neka deklaracija ali pa definicija
               -nekega programa prestrukturiranja. Ne vem, zakaj to pisati v zakon, ker je samo
               definicija, ki nima nobene pravne posledice. To je ena norma, ki nima praktično
               nobene teže. Podobno je, recimo, 22. člen - vlada določi kriterije, vlada se odloči,
               kdo bo vključen v to prestrukturiranje in tako naprej. 25. člen, tako kot ga razumem
               za 5 milijard javnega dolga - obveznice, ki jih izda vlada, ki se uporabijo za odkup
               terjatev do gospodarskih družb, ki bodo vključene v program prestrukturiranja; torej
               5 milijard obveznic, terjatve gredo s 5 milijardami v javni dolg. Tudi to je verjetno
               zanimivo.</p>
               <p>In, kar sem že prej povedal, je pa sploh zanimivo. Ko se v 14-ih dneh enostavno
               spremeni iz tega, da je proračun sposoben dati samo 5 milijard ali pa 4 milijarde,
               potem pa je kar čez noč sposoben dati 10 milijard.</p>
               <p>In predlagam v tem primeru, naj vlada pogleda še nekaj členov, zlasti tistega, kjer
               piše, kako se ta kapital vplačuje, v kakšnih rokih in v katerih obdobjih. Hvala lepa.
            </p>
            </sp>
            <sp xml:id="SDZ2-Redna-05-1997-06-03.sp85">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Želi še kdo besedo? Gospod Jerovšek.</p>
            </sp>
            <sp xml:id="SDZ2-Redna-05-1997-06-03.sp86">

               <speaker>JOŽE JEROVŠEK:</speaker>

               <p>Hvala lepa. Spoštovana gospa podpredsednica, spoštovani zbor! Čeprav smo na Odboru za
               gospodarstvo do neke mere uspeli vgraditi v zakon o Slovenski razvojni družbi dodatne
               nadzorne mehanizme, pa se mi kljub temu postavlja vprašanje, če se bo Slovenska
               razvojna družba podobno, kot se je to zgodilo s Skladom za razvoj, sprevrgla predvsem
               v institucijo, kjer se bo ščitilo in zavarovalo nekatere sporne kadre in se jim
               znotraj Slovenske razvojne družbe dajalo vedno nove priložnosti, čeprav so se v času
               svoje kariere nekateri že večkrat kompromitirali.</p>
               <p>Dejstvo je, da se primeri, kot je zadnji primer Alplesa, vedno znova dogajajo znotraj
               Sklada za razvoj. Čeprav direktor sklada zagotavlja, da ni vedel, kaj se je dogajalo
               na primeru v Alplesu, je treba reči, da se to ne bi smelo zgoditi, če bi bil Sklad za
               razvoj oziroma njegov menedžment pripravljen na transparentno poslovanje oziroma bi
               že pri postavljanju vodilnih kadrov prisluhnil upravičenim pripombam pri nekaterih
               kadrovskih rešitvah. V primeru, kot je bil zadnji v Alplesu, je v podjetjih, ki so v
               lasti Sklada za razvoj in ki sedaj prehajajo v Slovensko razvojno družbo, še precej.
               Ob tem pa je vodstvo sklada gluho za upravičene pripombe, ki opozarjajo na kričeče
               primere. Nekatera podjetja so vodena izredno avtokratsko, vendar ne v korist splošnih
               interesov, ampak nekateri direktorji družb v Skladu za razvoj izkoriščajo za izredno
               osebno bogatenje in konsolidiranje svojih političnih in oblastnih botrov. Javna tajna
               je, da je nekaj velikih podjetij v lasti Sklada za razvoj še vedno transmisija
               državnega denarja na privatne račune ter na račune političnih in drugih botrov. Ta
               sredstva seveda prej ko slej pridejo v javni dolg oziroma obstajajo še drugi
               mehanizmi, ki omogočajo prelivanje državnega denarja, kot so na primer razni
               moratoriji na odplačevanje dolgov, kar nekateri kadri izkoriščajo za zavestno
               razmetavanje denarja, tudi v obdobjih, ko bi bilo mogoče pozitivno poslovati in
               začeti vračati dolgove, tako pa se izgube povečujejo in prenašajo na naslednje
               rodove.</p>
               <p>Mnogo indicev je, da bo to v Slovenski razvojni družbi mogoče še elegantneje početi,
               če seveda v Slovenski razvojni družbi ne bo prišlo do temeljitega kadrovskega
               prepiha. Pooblastila, ki jih vlada daje Slovenski razvojni družbi naravnost kličejo
               na nadaljevanje stare prakse že preizkušenih kadrov. Dodatni pomislek v tej smeri je
               ta, da sicer umaknjeni zakon o zaključku lastninjenja predvideva prenos pristojnosti
               družbenega pravobranilca Republike Slovenije na Slovensko razvojno družbo, čeprav
               potekajo številne tožbe, ki jih je v zvezi s poslovanjem Sklada za razvoj vložil
               družbeni pravobranilec. Poslej bo torej veljalo pravilo, da kadija tuži, kadija
               sudi.</p>
               <p>Zaradi takšnih številnih nedoslednosti menim, da je vlada dolžna dopolniti zakon v
               tej smeri, da bo izključevala take primere in da bo ta nadzor nad Slovensko razvojno
               družbo dejansko transparenten in ne bodo spremljali tega zakona podobni dvomi, kot se
               porajajo v tem trenutku. Hvala lepa.</p>
            </sp>
            <sp xml:id="SDZ2-Redna-05-1997-06-03.sp87">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Špiletič.</p>
            </sp>
            <sp xml:id="SDZ2-Redna-05-1997-06-03.sp88">

               <speaker>BOGOMIR ŠPILETIČ:</speaker>

               <p>Hvala lepa, gospa podpredsednica. Spoštovane poslanke, spoštovani poslanci! Moram
               reči, da ko bere človek ta predlog zakona o ustanovitvi Slovenske razvojne družbe, da
               kar ne more verjeti, da vlada s tako lahkoto tako pomemben zakon pošlje in predlaga
               hitro obravnavo v tem parlamentu. Oziroma lahko bi rekli še drugače, da je pravzaprav
               način, kako sedanji Sklad za razvoj in ki naj bi jutri postal Slovenska razvojna
               družba, pri sebi evidentira prihodke in odhodke vseh podjetij, ki so nanj prenesla
               poslovni sklad oziroma katerih lastnik je postal, potem bi lahko rekli, da v tej
               Sloveniji razpolagamo s čudežnim strojem. Namreč, sto podjetij, ki ima ogromno
               izgubo, prenese poslovni sklad na Sklad Republike Slovenije za razvoj, torej postane
               lastništvo sklada, in konec leta vsa ta podjetja še vedno ustvarjajo izgubo, Sklad
               Republike Slovenije ustvarja pa dobiček. Ja, pa kje ste še videli koga, ki bi vse
               svoje premoženje vložil v podjetja, ki so totalno v izgubi, na koncu leta bi pa
               razpolagal z nekim dobičkom?! Tukaj nekaj ne drži in to je nemogoče! Da je to res, je
               ugotovilo tudi Računsko sodišče Republike Slovenije, ki je za leto 1994 opravilo
               revizijo pri Skladu Republike Slovenije za razvoj in je Skladu podalo negativno
               mnenje; negativno mnenje ravno iz teh razlogov, ker Sklad poleg ostalega nepravilno
               evidentira pri sebi tako prihodke in odhodke in pa kapital vseh podjetij, ki so
               prešla na sklad. In posledica teh knjigovodskih mahinacij pa je ta, da se v bistvu
               pri Skladu sploh ne odrazijo izgube, ki jih ta podjetja ustvarjajo. To pa pomeni, da
               v bistvu mi niti ne vemo, koliko nas sanacija podjetij, ki so poslovni sklad prenesla
               na Sklad Republike Slovenije za razvoj, trenutno stane oziroma za koliko bo nekoč
               država Slovenija imela povečan javni dolg iz naslova sanacije teh podjetij. In zdaj
               ne glede na to, mi gremo mimo tega, kot da nas to ne zanima, in Državnemu zboru vlada
               predlaga dokapitalizacijo tega sklada v višini 10 milijonov tolarjev, poleg tega mu
               daje še možnost, da se zadolži še za 6 milijonov tolarjev. Mi ne poznamo temelja,
               gradimo pa dimnik. Ja, pa tako ne gre! Kadarkoli potem potrebujemo ob obravnavi tega
               zakona tukaj predstavnika Računskega sodišča, da nam bi povedal, za kaj tudi gre, in
               da bomo kot najvišji strokovni instituciji, ki je upravičena presojati o tem, ali se
               zakonito in gospodarno trošijo sredstva javne porabe, poročal o pravilnosti takega
               početja Sklada, da ugotovimo, kaj je prav, da naredimo trdne temelje in šele potem na
               te trdne temelje zidamo hišo. Ne pa tako, kot mi sedaj tiščimo z glavo v pesek, kot
               da problema ni, na drugi strani pa rešujemo kar z novo dokapitalizacijo in z novo
               možnostjo zadolževanja tega sklada. Tega, spoštovane poslanke in poslanci, ne delajo
               v nobeni državi, ki hoče imeti kolikor-toliko čiste javne finance in ki hoče
               izpeljati kolikor toliko čisto sanacijo gospodarstva. To je preprosto mižanje pred
               problemi.</p>
               <p>Drugi vtis, ki ga človek dobi ob prebiranju tega predloga zakona, je ta, da
               pravzaprav Slovenska razvojna družba v predlagani obliki pomeni še drugo fazo
               sanacije bank. Slovenske banke so sanirane, ustvarjajo velike dobičke in če smo
               slovenske banke resnično sanirali, potem morajo sanirane banke prevzeti vse bančne
               posle. To pomeni, ne samo, da vstopajo v posle, kjer je stopnja tveganja zelo nizka
               ali tam, kjer so 100% garancije, ampak da vstopijo tudi v nekoliko bolj tvegane posle
               in si na ta način, glede na to, kako so ocenile možnost vračanja sredstev na dolgi
               rok, gradijo oziroma zagotavljajo svoje deponente. Če pa tega slovenske banke niso
               sposobne, potem nikar ne govorite, da so banke v Sloveniji že proti koncu sanacije.
               Potem to ne drži. Če pa drži teza, da so banke v sanaciji sanirane, vendar, da se je
               država po tihem odločila, da bo na breme davkoplačevalcev sanirala še en del
               gospodarstva, in sicer v obliki tega, da bo ustanovila paradržavno inštitucijo, nad
               katero bo izključno imela roko vlada in preko katere bo plasirala denar, kamor ga bo
               vlada želela, potem je to druga stvar, vendar to pomeni zopet večanje javnega
               dolga.</p>
               <p>Tukaj se utemeljeno sprašujem, kdo bo ves ta javni dolg nekoč pokril. Javni dolg
               raste iz dneva v dan. Pred 2 dnevi smo tukaj slišali v tej dvorani, da je to celo
               poslovna skrivnost in da celo poslanci za ta podatek ne smemo vedeti sploh, kakšen
               je. Skratka, tak zakon pomeni bianco menico vladi, da se poljubno zadolžuje danes in
               tudi za naprej. Kajti, če se že gremo ustanovitve razvojne družbe, ki ji načeloma ni
               mogoče oporekati, potem bi morali imeti že tudi jasno vizijo, katere panoge so tiste,
               ki jih bo Slovenija na dolgi rok podpirala, katere panoge so tiste, ki jih Slovenija
               na dolgi rok ne bo podpirala. In samo v tiste, ki jih bomo opredelili kot prednostne,
               bomo vlagali dodatna sredstva zato, da bomo dosegli cilje. V nasprotnem primeru je to
               zgolj metanje denarja proč, podobno, kot se je to zgodilo v TAM-u, pa še do danes o
               tem ni nihče polagal računa.</p>
               <p>Naslednje, kar me prav tako moti, ko govorimo o dokapitalizaciji Sklada Republike
               Slovenije za razvoj oziroma o ustanovitvi Slovenske razvojne družbe - še preden je ta
               zakon prišel v parlamentarno obravnavno, smo bili vsi poslanci Odbora za gospodarstvo
               in Komisije za nadzor lastninskega preoblikovanja povabljeni na predstavitev dela
               Sklada Republike Slovenije za razvoj. Veliko gradiva so nam tam razdelili, vendar med
               drugim so nam zelo podrobno razložili, kakšno je stanje naložb v posamezna podjetja
               in koliko so pač tvegane, kako so odpisane in ne morem razumeti, da je Sklad
               Republike Slovenije v letu 1994 odpisal skoraj za milijardo tolarjev vrednosti naložb
               v tobačno tovarno.</p>
               <p>Ali je kdo slišal, da je tobačna tovarna v težavah, da je tobačna tovarna v izgubi?
               Od kod izvira milijon odpisanih slovenskih tolarjev v letu 1994 iz naslova naložb v
               tobačno tovarno?</p>
               <p>Ja to je enostavno smešno! Bo sedaj država odpisovala terjatve do monopolistov, na
               drugi strani pa bodo te banke svoje obresti, ki presegajo resnično že vse meje, pa
               iztisnile do dinarja iz že ubobožanega gospodarstva.</p>
               <p>Na tak način mislim, da se gospodarstva ne da stanirati in če lahko predlagam
               proceduralni predlog, da se pokliče oziroma predlaga predstavniku Računskega sodišča,
               da resnično pride sem in da najprej ugotovimo, kaj je dejansko stanje v Skladu
               Republike Slovenije za razvoj, ker bo šele tako razčiščen temelj lahko podlaga za
               nadaljnjo razpravo o dokapitalizaciji.</p>
               <p>Do takrat pa bi predlagal, da se ta razprava odloži. Moram reči, da to predlagam
               lahke volje, kajti v odmoru sem nekaj besed spregovoril s predsednikom Računskega
               sodišča Slovenije, gospodom Antončičem in je rekel: Naredite nekaj, da bomo tudi mi
               kot najvišja institucija za nadzor javnih financ lahko naredili tisto, kar zakon od
               nas pričakuje oziroma kar je naša naloga. Hvala.</p>
            </sp>
            <sp xml:id="SDZ2-Redna-05-1997-06-03.sp89">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala! Gospod Špiletič jaz bi samo dala to pojasnilo, da to ni predmet današnje
               razprave in to bi moralo biti verjetno obravnavano na matičnem delovnem telesu.</p>
               <p>Torej razprava o poročilu o Računskem sodišču ni predmet razprave.</p>
            </sp>
            <sp xml:id="SDZ2-Redna-05-1997-06-03.sp90">

               <speaker>BOGOMIR ŠPILETIČ:</speaker>

               <p>Če dovolite gospa predsednica! Razpravljam o zakonu o ustanovitvi Slovenske razvojne
               družbe.</p>
               <p>Vendar iz materialov, ki nam jih je Računsko sodišče doslej poslalo v obravnavo,
               izhaja za to, da je pri Skladu Republike Slovenije za razvoj Računsko sodišče
               opravilo revizijo in izdalo negativno mnenje. Ugotovilo je to, da Sklad nerealno in
               neresnično prikazuje finančne rezultate.</p>
               <p>Da ne bomo poslanci v zmoti. Kaj dokapitaliziramo? Meglo ali tisto, kar je res!
               Predlagam, da se pokliče predstavnike Računskega sodišča, da nam to pojasnijo zato,
               da se bomo lahko z vso resnostjo odločili za ali proti. Ne vztrajam pri tem, da se
               obravnava poročilo, temveč da se to pojasnilo tu poda in da bomo nedvomno imeli jasen
               odgovor. Samo to. In prosim, da ta proceduralni predlog daste na glasovanje.</p>
            </sp>
            <sp xml:id="SDZ2-Redna-05-1997-06-03.sp91">

               <speaker>PODPREDSEDNICA EDA OKRETIČ-SALMIČ:</speaker>

               <p>To bo razprava, ko bo zbor obravnaval poročilo sklada za razvoj. Pri tej točki ne
               moremo razpravljati. O tem ne bi zdaj razpravljali, ni točka dnevnega reda, gospod
               Špiletič.</p>
            </sp>
            <sp xml:id="SDZ2-Redna-05-1997-06-03.sp92">

               <speaker>BOGOMIR ŠPILETIČ:</speaker>

               <p>Z zakonom o ustanovitvi Slovenske razvojne družbe preneha delovati Sklad Republike
               Slovenije za razvoj, Slovenska razvojna družba pa postane njegov naslednik. In
               mislim, da je to pomembno, ker se to vleče naprej. Mislim, ne govorite zdaj, da je
               Sklad Republike Slovenije za razvoj in Slovenska razvojna družba nekaj povsem
               tretjega! Gre za eno in isto stvar, gre za pravnega naslednika. In če ta nima
               temeljev, potem ne moremo graditi na njem, no! Naj nam pojasnijo pristojne državne
               inštitucije, ki so za to ustanovljene, kaj je v resnici. In ne vem, zakaj ne moremo o
               tem proceduralnem predlogu glasovati. Če pravite, da ne boste, mi, prosim, povejte,
               na podlagi katerega člena poslovnika, pa ga bom tudi jaz prebral, pa bom videl, kdo
               ima prav.</p>
            </sp>
            <sp xml:id="SDZ2-Redna-05-1997-06-03.sp93">

               <speaker>PODPREDSEDNICA EDA OKRETIČ-SALMIČ:</speaker>

               <p>Na sejo so vabljena ministrstva in bi prosila, da gospod Dragonja poda tudi razlago.
            </p>
            </sp>
            <sp xml:id="SDZ2-Redna-05-1997-06-03.sp94">

               <speaker>METOD DRAGONJA:</speaker>

               <p>Hvala lepa za besedo. Zagotovo je korektno do Državnega zbora, da pozna temelje, na
               katerih se postavlja inštitucija oziroma na katerih se preoblikuje dosedanji Sklad za
               razvoj v Slovensko razvojno družbo. Glede dosedanjega nadzora v Skladu Republike
               Slovenije za razvoj s strani Računskega sodišča je gospod Špiletič pravilno ugotovil,
               da je bilo mnenje Računskega sodišča na finančno poročilo oziroma na zaključni račun
               Sklada za leto 1994 negativno, ni pa povedal še naslednje informacije, s katero se je
               najbrž tudi seznanil, ker se je zanjo zanimal, da pa je bilo mnenje...</p>
            </sp>
            <sp xml:id="SDZ2-Redna-05-1997-06-03.sp95">

               <speaker>PODPREDSEDNICA EDA OKRETIČ-SALMIČ:</speaker>

               <p>Ali lahko malo glasneje, gospod minister.</p>
            </sp>
            <sp xml:id="SDZ2-Redna-05-1997-06-03.sp96">

               <speaker>METOD DRAGONJA:</speaker>

               <p>...Računskega sodišča na finančno poročilo za leto 1995 že bistveno bolje ocenjeno in
               da je bilo to mnenje z zadržkom.</p>
               <p>Tukaj velja pojasniti sledeče, vsaj z vidika vlade, da v obdobju, ko je bil Sklad
               ustanovljen, in v obdobju, na katerega se je nanašala prva revizija, še ni bilo v
               celoti definiranih vseh podlag za vodenje poslovnih knjig, za izkazovanje
               računovodstva in za vodenje financ. V tem letu še niso veljali slovenski računovodski
               standardi. Ocenjeno pa je bilo, da se zakon o računovodstvu kot pravna podlaga lahko
               samo omejeno uporablja za vodenje poslovnih knjig, ker gre za specifično pravno
               osebo, ki ima karakter tako gospodarske družbe kot tudi finančne inštitucije. Zato
               smo se v vladi v procesu nadzora Računskega sodišča nad poslovanjem Sklada za razvoj
               s tem vprašanjem veliko ukvarjali, da bi te podlage v čim večji meri konsistentno
               tudi pomagali ustvariti in definirati. In v tej funkciji je vlada sprejela tudi
               nekatere dodatne sklepe, ki se nanašajo predvsem na način dokapitalizacije Sklada s
               prenosom nekaterih segmentov državnega premoženja.</p>
               <p>Tako lahko z vso odgovornostjo potrdim, da je v tem segmentu poslovanja Sklada bil
               napravljen bistven napredek s poslovnega leta 1994, na poslovno leto 1995 in da bo ta
               nadaljnji napredek prisoten tudi pri oceni pravilnosti finančnih izkazov sklada za
               leto 1996. Ocenjujem, da so podani vsi razlogi oziroma vsi elementi za to, da bi bilo
               mnenje Računskega sodišča v tem segmentu lahko tudi pozitivno ali vsaj brez večjih
               zadržkov.</p>
               <p>Če Državni zbor oceni, da potrebuje posebej še eno okvirno informacijo Računskega
               sodišča, mislim, da je s tega vidika neproblematična, da kakorkoli ne bi smela biti
               dostopna Državnemu zboru, izkazuje pa to osnovno sliko, ki sem jo podal, da je tukaj
               napredek opravljen in da lahko že za leto 1995, za katerega je revizijsko poročilo
               dokončno, damo dopolnilno informacijo, da je ta napredek dokumentiran tudi v mnenju
               Računskega sodišča in da lahko podamo tudi našo oceno, da bo revizijsko mnenje za
               leto 1996 pozitivno oziroma da ne pričakujemo več bistvenih zadržkov.</p>
               <p>Glavni problem je predvsem bil v ne zadosti opredeljenih in ne zadosti preciziranih
               normativnih podlagah in ta problem se je postopno odpravljal. Gre za proces in
               mislim, da to isto mnenje lahko v osnovi potrdi tudi Računsko sodišče in da vse
               obveznosti, ki iz naloženih sklepov Računskega sodišča izhajajo do Sklada za razvoj,
               prevzema tudi preoblikovana institucija, to je Slovenska razvojna družba. To bi bilo
               mnenje mene osebno kot pristojnega ministra. Ta mnenja in poročila je obravnavala
               tudi vlada in obe poročili sta predloženi v obravnavo Državnemu zboru, skupaj z
               mnenjem Računskega sodišča in bo Državni zbor o njih lahko posebej razpravljal, ko
               jih bo vključil na dnevni red. Hvala lepa.</p>
            </sp>
            <sp xml:id="SDZ2-Redna-05-1997-06-03.sp97">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod minister. Gospod Pukšič.</p>
            </sp>
            <sp xml:id="SDZ2-Redna-05-1997-06-03.sp98">

               <speaker>FRANC PUKŠIČ:</speaker>

               <p>Spoštovana mlada podpredsednica Državnega zbora! Danes bo nekoliko lažje, ker je za
               nami torej samo ženski del. Spoštovane kolegice in kolegi! Verjetno se boste
               vprašali, kaj pa imajo demografsko ogrožena področja z razvojno družbo, ki se na novo
               ustanavlja! O, ja, pa še veliko! Namreč, prav včeraj sem dobil podatek, da je na
               območju bivše občine Ptuj 8., 9., 10. in 11. volilni okraj 8. volilne enote prek 21%
               brezposelnih ljudi. Podatek je zagotovo strahovito zaskrbljujoč. Vedeti pa moramo, da
               so prvi, drugi in zadnji vali brezposelnih bili najprej z obrobja. To je z našega
               območja. Zato se ni čuditi, če smo tudi v Slovenskih Goricah čez vikend izkoristili
               čas in malo pregledali zakon o novi razvojni družbi, kaj in kako bo v njej. Iz našega
               dela imamo 14 sugestij ali želja, da se določene zadeve z amandmaji odpravijo,
               dotaknili smo se pa od 5. do 34. člena.</p>
               <p>Opozorili so me to, kar je že pred menoj rekel, mislim, da gospod Ribičič, da je
               neprimerno, da se tako pomemben zakon sprejema po hitrem postopku. Da se sedaj
               dotaknem tistega, o čemer je bilo danes manj slišati. Ne bom ponavljal nekaterih
               zadev. Zdi se, da bo vlada sama ustanovila in nadzirala družbo, vemo pa, da to ne
               more biti in da to ni dobro. Res pa je to, kar je prej želel povedati, vsaj sam sem
               tako nekako razumel gospoda Špiletiča, da je potrebno, tako kot ob razdružitvi - to
               tisti župani, ki smo razdruževali oziroma ki smo v novonastalih občinah, vemo, kakšna
               je razdružitvena bilanca. Tako je verjetno tudi potrebno nekako pripraviti ali
               narediti bilanco, ali ustanovitveno bilanco, ko se nekaj združuje - ne vem, kako bi
               ji pač rekli. Da opozorim na nekatere neskladnosti oziroma na nekatere težave v tem
               zakonu predvsem z vidika, da ne bi zopet na osnovi takšnega zakona lahko prihajalo do
               bogatenja peščice na račun velike množice drugih. Iz tega zakona se zdi, da bo to, na
               žalost, možno.</p>
               <p>1. S projektnim svetom kot organom družbe bi bilo prisotno dvojno vodenje Slovenske
               razvojne družbe, kar bi bilo verjetno v nasprotju z zakonom o gospodarskih družbah.
               Na to je tudi opozoril Sekretariat za zakonodajo in pravne zadeve, ki zahteva tudi
               spremembo tega v zakonu.</p>
               <p>2. V zakonu ni nikjer jasno rečeno, kdo sestavlja skupščino družbe. To je tisto, kar
               je zelo pomembno, čeprav je v 5. členu zapisano, da imata opravljavske pravice do
               državnih delnic vlada in projektni svet. Očitno naj bi se samo po sebi razumelo v 5.
               členu, da skupščino Slovenske razvojne družbe imenuje vlada. Podobno je pri Nadzornem
               svetu. V 5. členu je določeno, da se imenuje za dobo 4 let. Na to se bom še
               vrnil.</p>
               <p>Glede na nepravilno rabo povratno osebnega zaimka, če malo pogledamo slovenščino, pa
               bi lahko razumeli, kot da imenuje sama sebe, torej vlada. Seveda je mišljena vlada,
               vendar najbrž ni napisano kot vlada, da mogoče ne bi kdo pomislil, da bi lahko v tej
               skupščini bili predstavniki Državnega zbora. No, je bilo okrog tega že rečeno, da je
               to nekako potem bolj politično sestavljeno. Garantiram vam, da v naši poslanski
               skupini imamo dovolj strokovnjakov za to področje, ki bi, verjamem, zelo kompetentno
               zastopali v skupščini.</p>
               <p>Tretjič. Ni jasno, zakaj je za upravo predlagan petletni mandat, za nadzorni svet pa
               štiriletni mandat.</p>
               <p>Četrtič. V 12. členu predloga zakona je določeno, da Slovenska razvojna družba
               poslovno finančne aktivnosti opravlja tudi v drugih gospodarskih družbah, v skladu s
               poslovnim načrtom. Torej, njene pristojnosti niso omejene na lastništvo, kar je še
               posebej sporno pri aktivnostih, kot je izvajanje združitve gospodarskih družb in
               podobno, ki so v tem členu tudi predvidene.</p>
               <p>Petič. Kako lahko v 12. členu zakona zapišemo, da lahko Slovenska razvojna družba
               ustanavlja pravne osebe, za katere ne velja zakon o gospodarskih družbah. Glede
               poslovnih deležev ob ustanovitvi - ali se lahko s tem zakonom razveljavijo nekatera
               določila zakona o gospodarskih družbah. Kje bo v praksi črta ločnica med projektnim
               financiranjem oziroma <q>"biznisom"</q> in razvojnim prestrukturiranjem kot ukrepom oblasti,
               kjer se bodo uporabljala državna sredstva. Ali je sprejemljivo določilo, da se za
               projektno financiranje ustanovi za ta namen posebna pravna oseba? Ali obvladanje
               tveganja, ki je navedeno kot razlog, res opravičuje ta poseg? Ali ne gre za
               ustanavljanje pri tem tako imenovanih by passov, nad katerimi ne bo pravne kontrole?
               O by pass firmah in podjetih, upam, da nam je vsem, pa tudi tistim, ki se nismo ne
               vem koliko ukvarjali z gospodarstvom, jasno, koliko škode je bilo na tem področju
               narejene.</p>
               <p>Šestič. V 14. členu roki za poslovni načrt niso ustrezno opredeljeni, prav tako ne
               organi, saj bi se moral projektni svet v celem besedilu črtati, če to ni organ
               družbe, ampak če je to le strokovni organ. Njegova vloga bi lahko bila opredeljena v
               statutu družbe, kar se nam zdi nekje normalno, ni pa nujno, da je to v zakonu. Zelo
               je nesprejemljivo, da se v 21. členu projektnemu svetu dajo velika pooblastila, tudi
               v zvezi s skladi in drugimi pravnimi osebami v izključni lasti Republike Slovenije.
               Poleg tega, da to v okviru zakona o gospodarskih družbah formalno ni možno, je tudi
               vsebinsko sporno, če ne vemo za katere sklade gre. Ali gre to za tehnološko-razvojni
               sklad, ali gre za ekološki sklad, skratka to bi bilo dobro, da se pojasni.</p>
               <p>Sedmič. Prav tako bi letno poročilo moralo pregledati tudi Računsko sodišče, o tem je
               že bilo nekaj govora, ne pa seveda komercialna revizijska hiša - bi nikogar ne želel
               užaliti, ampak, kolikor plačaš toliko dobiš, kakor naročiš tako pa je. Kot je
               predvideno, saj gre za državno institucijo za porabo proračunskega denarja. Nerodno
               je, da sam sebe kontroliraš in ugotoviš, da ni bilo narobe.</p>
               <p>Predstavljajte si, da je nadzorni organ v občini župan. Za nobenega od nas tu notri
               ne bi Računsko sodišče ugotovilo kakšne pomanjkljivosti, sedaj pa nas je verjetno ali
               pa vas je verjetno malo, ki bi lahko rekli; pri meni pa ni bilo napake. <stage>(Jaz sicer
               poročila še nisem dobil, sem pa bil pregledan.)</stage></p>
               <p>Osmič, ena najpomembnejših stvari pri takšni družbi so jasni, v naprej hvala bogu,
               predpisani kriteriji za pridobivanje sredstev iz programa prestrukturiranja, sicer se
               lahko denar deli po osebnih - ali da ne bom rekel kakšnih drugih, saj vemo tisto, ko
               je politika zraven, in torej takšnih - simpatijah. Javni razpisi bi morali biti
               obvezni, ne le praviloma, lepo vas prosim, to je potrebno spremeniti! Podrobnejši
               kriteriji bi morali biti objavljeni v Uradnem listu z uredbo vlade, kot je to
               narejeno pri pridobivanju posojil za sanacijo podjetij.</p>
               <p>Devetič, v 22. členu je določeno, da kriterije pripravi projektni svet, ni pa
               navedeno kdo sprejema oziroma potrjuje te kriterije. Menim, da bi to morala biti
               vlada, ki bi jih pregledala in tudi potrdila. Mislim, da je za to najbolj
               pristojna.</p>
               <p>Desetič, če je Slovenska razvojna družba ustanovljena po zakonu o gospodarskih
               družbah - če je - ne more zahtevati od nekega podjetja, če ni hkrati njegov lastnik
               ali solastnik, da skliče skupščino in ji predlaga sklepe, da prenesene posamezne
               pravice pri opravljanju na Slovensko razvojno družbo, kot je predvideno v 23. členu.
               Zopet je vprašanje, če lahko s tem zakonom razveljavimo posamezna določila zakona o
               gospodarskih družbah, na kar sem že prej opozarjal. Ali bi morali sprejeti poseben
               zakon o spremembah in dopolnitvah, mogoče zakona o gospodarskih družbah? Mogoče je to
               v ozadju, pa pač tega ne vemo.</p>
               <p>Enajstič, v 25. členu je predvideno, da Republika Slovenija izdaja obveznice za
               izvajanje programa prestrukturiranja, pri tem pa ni navedeno, ali so to kuponske ali
               brezkuponske obveznice - torej o tistem obračunavanju obresti sproti ali pa na koncu.
               Zakaj to ni kredit, če morda obveznice ne bodo kotirale na borzi? Kdo bo kupil
               obveznice, ali bodo to banke, podjetja ali bodo kotirale na borzi? Ob desetletni
               dospelosti valutni klavzuli in 5,55% obrestni meri ne bodo obveznosti za proračun...
               Verjetno ne. Torej vladni ekonomisti so izračunali tako, ekonomisti na demografsko
               ogroženem področju - z računalnikom in ne z <q>"rehenšribarjem"</q>, smo - pa ali so
               izračunali in mi povedali, da bi to naj bila obremenitev za proračun - ne 5 milijard,
               ampak celo 7 in pol milijard. No, to je mogoče že eden izmed tistih podatkov in
               tistih poti, o katerem smo govorili na Odboru za finance in monetarno politiko, ko
               ugotavljamo, da proračun blazno hitro drvi v neke čudne minuse. O tem mislim, da bo
               potrebno kar kaj krepkega povedati in postaviti določene robne pogoje, tako kot to
               znamo včasih drugje.</p>
               <p>Ja, kolegi, če boste poslušali, bom še malo nadaljeval. Pri tem manjka - torej o teh
               5 ter 7 in pol milijardah sem govoril - pri tem manjka seveda člen, po katerem
               Slovenska razvojna družba praviloma ne bi smela dajati kreditov podjetjem pod pogoji,
               ki bi bili ugodnejši od pogojev za izdajanje obveznosti. Namreč tu potem lahko
               nastanejo, tako kot sem že ugotovil, čudne poti, da se dobiva po nekih drugih
               linijah, če ni razpisov in če ni nadzor številka 1 tisti, ki preprečuje sploh
               pomisleke o nepravilnem delovanju.</p>
               <p>Dvanajstič. V 32. členu je predvidena tudi dokapitalizacija v višini 3 milijard z
               izdajo novih delnic, ki jih vplača Republike Slovenija. Zakon je na sploh precej, kar
               se mene tiče, zapleten, pravno nejasen in neskladen sam s sabo ter besedno ali
               terminološko neprečiščen.</p>
               <p>Trinajstič. Ni omenjene skupščine, ki je kot organ družbe predvidena v 6. členu, pa
               je v nadaljevanju govor kar o vladi, kar ni formalno - torej o tem, kar sem prej
               govoril - formalno točno. Če je zakon tako nejasen, kakšno šele bo poslovanje, saj je
               tako nemogoče izvajati in pušča ogromno prostora za subjektivno voljo. Sami dobro
               vemo, tam kjer je preveč prostora za subjektivno voljo, tam, pa četudi zadeve dobro
               potekajo, so pač pomisleki in skepse velike. Prepričan sem, da vlada nima tega
               namena, da bi bile skepse velike in prevelike in da bo pač to upoštevala v naslednjih
               fazah, da se bodo zadeve uredile.</p>
               <p>In še zadnji naš predlog iz demografsko ogroženih območij - Slovenskih goric in Haloz
               je naslednja: v 34. členu je predvideno, da dokler je Republika Slovenija kot
               delničar Slovenske razvojne družbe udeležena z najmanj 50%, se za Slovensko razvojno
               družbo ne uporabljata dva člena zakona o gospodarskih družbah; Očitno pa je, da so v
               ozadju tudi interesi po postopni privatizaciji Slovenske razvojne družbe, kar je
               omogočeno z neomejenim vključevanjem privatnega kapitala v njeno lastniško strukturo.
               Zato bi najbrž moral biti dodan člen, ki bi določal, da je Republika Slovenija vedno
               udeležena kot delničar pri upravljanju Slovenske razvojne družbe z več kot 50%. S tem
               dodatnim zadnjim členom, ki ga predlagamo, bi se izognili tistemu mojemu začetnemu
               pomisleku - zopet bogatenje peščice na račun seveda ostalih. Prepričan sem, da bo
               vlada v tej smeri tudi pripravila to, kar je pač potrebno, oziroma bomo z amandmaji,
               da bomo te zadeve uredili.</p>
               <p>Za konec - nerad se ponavljam, vendar razumite me, to je bilo v sklopu, ko sem se v
               ponedeljek v poslanski pisarni pogovarjal z ljudmi iz gospodarstva, to je bilo v
               sklopu preko 20% brezposelnosti, to je v sklopu tistih, ki dobivajo osebne dohodke
               35.000 tolarjev, to je v sklopu tistih, ki hodijo v službe in po dva, tri ali nekaj
               mesecev ne dobijo osebnega dohodka. Resnično bi prosil Vlado Republike Slovenije,
               seveda najbolj odgovornega ministra za to, gospoda Dragonjo, da bi te zadeve
               upoštevali. Hvala lepa.</p>
            </sp>
            <sp xml:id="SDZ2-Redna-05-1997-06-03.sp99">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Pukšič. Gospod Petan. Gospod Špiletič, imate repliko? Oprostite!</p>
            </sp>
            <sp xml:id="SDZ2-Redna-05-1997-06-03.sp100">

               <speaker>BOGOMIR ŠPILETIČ:</speaker>

               <p>Ne se bati, ne bom repliciral gospodu Pukšiču, bom repliciral gospodu ministru
               Dragonji, ki je razmišljal nekako takole: da je res to, kar sem povedal za leto 1994,
               da je Računsko sodišče dalo negativno mnenje za računovodske izkaze Sklada Republike
               Slovenije za razvoj, da pa je v letu 1995 zadeva bila že boljša, v letu 1996 pa bo že
               sploh zelo dobra. Vendar tudi v letu 1994, ko je Računsko sodišče izdalo negativno
               mnenje, je v tem istem skladu komercialna revizijska hiša opravila revizijo in je
               izdala povsem nasprotno mnenje od Računskega sodišča - pozitivno - in izrazila
               mnenje, da je vse lepo in prav.</p>
               <p>Torej to sta ti dve mnenji in mislim, da ste jih dobili vsi poslanci in si lahko
               preberete. Če pa preberete poročilo o delu Računskega sodišča v letu 1996, potem
               lahko ugotovite, da se je v letu 1995 Računsko sodišče pri svojem mnenju naslonilo na
               mnenje komercialnega revizorja. Če je komercialni revizor že leta 1994 izdal
               pozitivno mnenje, ko je Računsko sodišče izdalo negativno, potem sem prepričan, da ga
               je izdalo tudi v naslednjem letu. Zato me ne čudi, da se po mnenju gospoda ministra
               to stanje bliskovito popravlja, vendar sam o tem še vedno nisem prepričan tudi zaradi
               tega ne, ker vem, da je Sklad Republike Slovenije za razvoj zoper ugotovitev
               Računskega sodišča Republike Slovenije sprožil ustavni spor. Ta spor še ni rešen in
               to ne glede na jasno določilo ustave, ki v svojem 150. členu pravi, da je Računsko
               sodišče najvišji organ kontrole državnih računov, državnega proračuna in celotne
               javne porabe.</p>
               <p>Tako še vedno menim, da obstaja dovolj razlogov oziroma vsi razlogi, ki sem jih
               navedel v moji prvotni diskusiji za to, da pride sem nekdo iz Računskega sodišča, da
               se razčisti jasno, kakšno je stanje v Skladu Republike Slovenije za razvoj in prosim
               gospo predsedujočo, da da moj proceduralni predlog na glasovanje.</p>
            </sp>
            <sp xml:id="SDZ2-Redna-05-1997-06-03.sp101">

               <speaker>PODPREDSEDNICA EDA OKRETIČ-SALMIČ:</speaker>

               <p>Neposredne zveze med poročilom Računskega sodišča o delovanju Sklada za razvoj v
               preteklih letih in predlogom zakona, ki ga obravnavamo, sicer ni, vendar glede na to,
               da minister soglaša, da se pred nadaljnjim obravnavanjem pridobi še informacija
               Računskega sodišča o delovanju Sklada za razvoj, dajem na glasovanje naslednji sklep,
               in sicer:</p>
               <p><q>"Razprava o predlogu zakona se naj prekine, pozove se Računsko sodišče, da poda
               informacijo o delovanju Sklada za razvoj."</q> Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da sklep ni sprejet.</p>
               <p>Nadaljujemo z razpravo. Gospod Petan ima besedo.</p>
            </sp>
            <sp xml:id="SDZ2-Redna-05-1997-06-03.sp102">

               <speaker>RUDOLF PETAN:</speaker>

               <p>Hvala gospa podpredsednica in lepe želje za dobro vodenje v naprej! Po eni strani sem
               vesel, da je glasovanje takšno, ker to samo dokazuje, da se nekdo boji teh izkazov,
               po drugi strani pa je tudi to zaskrbljujoče. Namreč, za to točko sem si prinesel
               celotno gradivo, ki je bilo podano in ga je kar precej, vendar moram povedati, da
               tistega kar sem pa pričakoval, pa namreč tu ni.</p>
               <p>Bi spomnil na te stvari in če gremo po vrsti. So določena opisna stanja, s katerimi
               se nekako ne morem strinjati in jih nikakor ne razumem.</p>
               <p>Na primer: <q>"doseženi rezultati v preteklem letu"</q> - namreč to je ocena stanja in
               razlogi za sprejem zakona - <q>"doseženi rezultati v preteklem letu in tekoče
               gospodarsko gibanje kažejo, da se sedanji gospodarski razvoj odvija v polju med
               optimističnim in pesimističnim scenarjem"</q>.</p>
               <p>Ja saj se na konec koncev čisto vse odvija v tem, pa je to takšna ali drugačna, samo
               ena je malo bolj pesimistična, druga pa je malo bolj optimistična.</p>
               <p>Eno je malo bolj črno, drugo pa malo bolj obarvano, torej to je tako širok pojem, da
               je nesmiselno, da je to sploh napisano in samo dokazuje, da nas ima nekdo za
               norca.</p>
               <p>Naslednje: <q>"Bančne obrestne mere so višje od donosov investicij, kar deluje
               nespodbudno, zlasti na redke industrijske naložbe in na možnost nadaljnjega
               prestrukturiranja proizvodnje."</q> Mislim - nad tem bi se bilo zamisliti.</p>
               <p>Pa naslednja cvetka: <q>"Trdoživa je tudi nezaposlenost, ki se ob ponovnem upadanju
               skupne zaposlenosti ne zmanjšuje."</q> Tega ne razumem, če mi zna kdo to raztolmačiti,
               potem mi dajte, ampak se boste hudo namučili, ker to mi ne gre skupaj.</p>
               <p>Potem so tu določene ugotovitve, za katere tako ali tako vemo... Recimo ena od
               takšnih zelo hudih je: <q>"Povečalo se je število ogroženih gospodarskih subjektov."</q>
               Mislim, da bi vlada zaradi tega morala še kaj drugega narediti, ne samo ta zakon
               dati, <q>"povečalo se je število stečajev.."</q></p>
               <p>Naslednje: <q>"Sanacija bančnega sistema, ki se uspešno zaključuje, se ni ustrezno
               izrazila tudi v sanaciji gospodarstva."</q> Potem ne more biti uspešna sanacija
               bančništva, če mi kdo tudi ta pojem zna razložiti, da je bilo to uspešno, pa se kljub
               temu to ne odrazi v gospodarstvu, zakaj pa so potem banke, tudi za gospodarstvo.
               Verjetno lahko banke živijo samo od realnih gospodarskih subjektov, od česa drugega
               verjetno ne.</p>
               <p>Naslednje: <q>"da se ta družba ustanavlja za to, da bi nadomestila dela sedanjega Sklada
               za razvoj"</q> in pa še naslednje, <q>"finančne obveznosti - da bo iz naslova
               dokapitalizacije povečan osnovni kapital Slovenske razvojne družbe za 2 milijardi
               SIT, da bo proračun obremenjen takoj v roku 30 dni od uveljavitve zakona, na
               preostali 1 milijarda pa bo sprejemal proračun za leto 1997."</q> Torej iz katerega
               proračuna? Proračuna še nimamo in kot vemo ga verjetno še ne bo. <q>"30 dni po
               uveljavitvi zakona"</q> - pa dvomim, da bomo imeli proračun. To se pravi, to je tudi
               nekaj skregano.</p>
               <p>Sedaj pa k tistemu kot sem dejal, da nisem zasledil v tem debelem kupu. Namreč vsi
               vemo, če ustanavljamo nek gospodarski subjekt, pričakujemo - in to sem tudi jaz
               pričakoval - sploh, ker gre za tako velika števila in ker gre tu za agencijo, ki je
               operirala z velikimi vsotami, velikim številom ljudi - otvoritveno bilanco. To je
               zame tisto osnovno, na osnovi česar se sploh lahko odločamo, da bomo neko družbo ali
               neki subjekt sploh ustanovili in v tem primeru dali tu soglasje v parlamentu. Ker
               tega ne vidim, sploh ne vemo, o čem govorimo. Tu imamo nekega mačka v žaklju, za
               katerega ne morem reči: ali ima 5 milijard obveznosti, ali ima 10, ali ima 3, ali so
               to krediti, ali je to kaj drugega. V glavnem, osebno ne vem in v tem <q>"špehu"</q>, ki je
               tu, v bistvu tega ne vidim in to pogrešam. Vemo, če ustanavljaš s.p., moraš imeti
               določene robne pogoje, kot je prej kolega pred mano uporabil ta matematični izraz, pa
               se mi je zdel zelo primeren. To so finančni pogoji, finančni okviri, to je jamstveni
               kapital ali kakorkoli bi ga že drugače imenovali. Bilanco pogrešam. Ker pa tu gre za
               to, da se sklad preoblikuje v neko drugo družbo, in ker ta sklad, žal, tudi iz mojega
               okolja dobro poznam, pa mi dovolite, da samo eno cvetko navedem.</p>
               <p>Gre za podjetje Konus, ki je tako ali tako dobilo vodstvo vprašljive kvalitete z
               vprašljivo izobrazbeno strukturo in z vprašljivo preteklostjo in edino, kar jim je
               uspelo narediti dobro, je to, da so firmo spravili v stečaj. Sedaj se ta ekipa hvali,
               da je to vzorčni model za Slovenijo. Ker se sami hvalijo, zato ne bom krivde valil na
               državne organe, ker lastna hvala - ocena mala. Vendar, če je to vzorčni model za
               Slovenijo, potem me je resnično strah za Slovenijo. In sedaj tista cvetka, katero sem
               hotel povedati. Namreč, ta firma je imela tudi velik stanovanjski fond in sedaj je to
               vodstvo, namesto da bi stanovanja, ki so bila last firme, prodala - če že misli
               prodati - bi naj najprej ponudila svojim delavcem po kakršni koli ceni pač. To ni
               bilo mogoče, prodala je neki tretji, vprašljivi organizaciji po ceni 110 mark za
               kvadratni meter, sedaj pa ista organizacija prodaja delavcem nazaj po 180 mark za
               kvadratni meter. Poslušajte, to zdaj ni več strokovna kategorija, to je že meja, kjer
               bi moralo neko drugo ministrstvo nekaj reči.</p>
               <p>In ker je to to in ker nimam otvoritvene bilance, zato me to skrbi. Če tega primera
               ne bi poznal, potem bi mogoče idejo pozdravil, ker ideja konec-koncev je dobra,
               vendar manjka nekaj osnovnih elementov, katerih se mora vsak, ki želi iti v ekonomsko
               sfero, se pravi, ki hoče ustanoviti firmo, jih mora zagotoviti. Tu pa nimamo
               nikakršnega podatka, s čim operiramo. Otvoritvene bilance zame ni in zame je to
               osnovno, kar bi želel tu videti. Hvala lepa.</p>
            </sp>
            <sp xml:id="SDZ2-Redna-05-1997-06-03.sp103">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Petan. Želi še kdo besedo? Sicer zaključujem splošno razpravo. Gospod
               minister, prosim.</p>
            </sp>
            <sp xml:id="SDZ2-Redna-05-1997-06-03.sp104">

               <speaker>METOD DRAGONJA:</speaker>

               <p>Hvala lepa za besedo, gospa podpredsednica. Spoštovani! Na kratko bi rad podal nekaj
               dodatnih mnenj in pogledov na tista vprašanja, ki so bila v splošni razpravi odprta,
               pred tem pa še dovolite, da vas seznanim z vsebino dodatnih treh amandmajev, ki jih
               je naknadno predložila vlada in so danes bili razdeljeni na klop.</p>
               <p>Ti trije amandmaji deloma že tudi odgovarjajo na vprašanja in na predloge, ki so bili
               sproženi v posameznih razpravah. Vlada najprej predlaga amandma k 25. členu, ki
               govori o obsegu izdanih obveznic za posle restrukturiranja dolgov. Vlada je ocenila,
               da je smiselno in upravičeno znesek 5 milijard tolarjev, ki je bil najprej predlagan
               kot zgornji limit za izdajo teh obveznic, zamenjati z dikcijo <q>"do 5 milijard
               tolarjev"</q>. Se pravi, da je s tem delno upoštevan tudi eden od amandmajev, ki je bil
               vložen, vendar ne v celoti, in je ta ocena ponovno izdelana tako z vidika potreb za
               aktivno udeležbo tega inštrumenta v poslih restrukturiranja in finančne preobrazbe,
               deloma pa tudi v okviru možnosti in nekih sprejemljivih limitov javnega dolga, ki se
               s tem vzpostavlja.</p>
               <p>Drugi amandma se dodatno vlaga na 23. člen, ki opredeljuje začasen prenos posameznih
               upravljalskih upravičenj na Slovensko razvojno družbo. Predvideno je, da se točna
               vsebina tega prenosa pogodbeno uredi, kar pomeni, da je to nek proces sporazumevanja,
               v katerem naj bi se to zagotovilo, potem tudi kot časovno omejen in tudi po obsegu
               definiran inštrument, ki naj predvsem vzpostavi pogoje za učinkovitejši proces
               preobrazbe.</p>
               <p>In nazadnje še dodatni amandma k 28. členu. Ta vključuje v proces sanacije ali pa
               zavezuje k procesu sanacije tudi banke. To je pripomba, ki jo je dal gospod Rejc.
               Amandma je mogoče nekoliko še nerodno formuliran, vendar moram reči, da je v tem,
               glede točnega teksta in dikcije tega amandmaja bilo precej usklajevanj tudi znotraj
               koalicije. In je predvideno, da bi banke bile s tem zavezane k temu, da podprejo
               program restrukturiranja z zamenjavo svojih kreditov za obveznice Republike Slovenije
               iz 25. do 28. člena tega zakona, če je bila ta banka že prej prejemnik drugih
               državnih obveznic iz različnih poslov, kot so: sanacija bank, sanacija železarn in
               tako naprej. S tem se vzpostavlja ta vez med sanacijo bank in sanacijo gospodarstva
               in želi še dodatno bolj zavezati banke, da se aktivno vključijo v ta proces.
               Predvideno pa je, da bi dodatne mehanizme vlada potem oblikovala za stimuliranje bank
               v te procese predvsem na fiskalnem področju.</p>
               <p>Kar se tiče ostalih predlogov in pripomb iz splošne razprave, mislim, da je predvsem
               skozi amandmaje, ki so precej obsežni, marsikakšna že upoštevana, in da smo
               prisluhnili predvsem v tistem delu, ki se nanaša na bolj učinkovit nadzor. V tem delu
               so praktično vsi predlogi bili osvojeni, razen kar se tiče sestave nadzornega sveta,
               kjer vlada predlaga kombinirano sestavo, tako predstavnikov, ki jih imenuje oziroma
               izvoli Državni zbor, kot predstavnikov vlade. Zakaj je tukaj prišlo do neke slednje
               variante? Predvsem zato, ker je vizija, da bi ta nadzorni odbor moral biti nekoliko
               bolj operativno telo, kot so nadzorni odbori v klasičnih, v običajnih gospodarskih
               družbah in je predvideno, da bi bil ta nadzorni odbor potem naprej v statutarnih
               določbah tudi nosilec nekaterih soglasij v upravi za posamezne večje posle oziroma za
               posamezne večje angažmaje Slovenske razvojne družbe.</p>
               <p>Kar se tiče zneska dokapitalizacije, je posebej gospod Mozetič najbrž spregledal - še
               enkrat bi poudaril, da se dokapitalizacija predvideva od 1 na 4 milijarde tolarjev,
               to se pravi znesek 3 milijard tolarjev in da je drugi finančni inštrument, to so te
               obveznice za restrukturiranje, ki jih izda Republika Slovenija, sedaj predlagane s
               tem zadnjim amandmajem v višini 10 milijard tolarjev, do 10 milijard tolarjev, s tem
               da bo vlada odločala s posebnimi sklepi o emisiji in podrobnejših pogojih njihove
               izdaje in uporabe s posebnimi sklepi in to odgovarja tudi na tista konkretnejša
               vprašanja, kakšne so - ali so kuponske, ali so druge vrste in kakšni so natančnejši
               pogoji.</p>
               <p>Posebej bi želel poudariti tudi to, da koncept Slovenske razvojne družbe izrecno
               predvideva, da se bodo programi lahko izvajali v vseh podjetjih, ki se bodo prijavila
               na razpise. Osvojili smo potem še dodatne amandmaje, da so to obvezni javni razpisi
               ne glede na lastništvo. To se pravi, s tem smo želeli predvsem izločiti to, da bi
               bili lahko deležni oblik aktivne podpore prestrukturiranja razvojnega financiranja
               samo tiste gospodarske družbe, ki so v lasti sklada. Model predvideva, da lahko ne
               glede na obliko lastništva, ne glede na to, ali so podjetja v lasti Slovenske
               razvojne družbe, kandidirajo za ta sredstva in so aktivno udeležena v teh programih,
               ker je zagotovo bistvena konceptualna širitev dosedanjega Sklada za razvoj, ki je bil
               vključen samo v aktivno preobrazbo restrukturiranje podjetij v njegovi lasti, ta
               koncept pa uvaja bistveno širšo vlogo Slovenske razvojne družbe in jo tako potem tudi
               skozi izvedbene člene in natančnejša določila potem tudi pozicionira.</p>
               <p>Mogoče še dve besedi, kar se tiče pristojnosti vlade in to so tudi kvalifikacije, da
               so te pristojnosti praktično neomejene, da so pristojnosti parlamenta v tem delu
               premajhne. Tukaj je vlada sledila neki načelni delitvi izvršne oblasti, ki ima v
               bistvu pristojnost in odgovornost kreirati in potem tudi izvajati tekočo gospodarsko
               politiko, in med zakonodajnimi pristojnostmi parlamenta, dodatno z nadzornimi in
               drugimi pristojnostmi, ki jih pa bo parlament s predlaganimi določbami lahko
               izvajal.</p>
               <p>Upam, da bo tudi po obravnavi amandmajev in po detajlnejši obravnavi zakona slika
               potem lahko na koncu kompletna tako, kot sem rekel na začetku, da upam, da je
               praktično večino pobud, ki so bile v uvodni razpravi tudi predložene, razen nekaj
               najbolj načelnih ocen, tudi v konkretnem tekstu amandmajev upoštevanih. Upam tudi, da
               bo skozi to razpravo dodatno odgovorjeno še na nekaj bolj detajlnih vprašanj, ki so
               se pojavila. Hvala.</p>
            </sp>
            <sp xml:id="SDZ2-Redna-05-1997-06-03.sp105">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod minister. Gospod Jože Lenič želi besedo.</p>
            </sp>
            <sp xml:id="SDZ2-Redna-05-1997-06-03.sp106">

               <speaker>JOŽE LENIČ:</speaker>

               <p>Hvala lepa, gospa podpredsednica. Spoštovane poslanke, spoštovani poslanci! Želel bi
               komentirati vladni amandma, ki smo ga dobili na klop danes k 28. členu. Ne bom ga
               podprl, ker ta vladni amandma, po moji oceni, predstavlja grob napad na neodvisni
               bančni sektor v Sloveniji. Strinjam se, da se danes dobički v bankah kopičijo, medtem
               ko se realni sektor črpa, te podatke imamo vsi, ampak mi na področju teh bank vedno
               pridemo z nekimi amandmaji, ki selektivno obravnavajo določene bančne subjekte v
               Sloveniji. Dati v zakon, da je banka dolžna ali z drugimi besedami, da mora sprejeti
               neko poslovno odločitev, če je dobila pač na podlagi nekih prejšnjih zakonov neke
               papirje, se mi zdi socialistična šola prvega ranga in kar je evidentno, je to, da
               obrazložitev tega amandmaja sploh ni slaba - tisti del, ki govori o tem, da bodo
               banke davčno stimulirane v primeru, da v te posle gredo. Ampak tekst amandmaja je pa
               popolnoma drug. Tekst amandmaja ne govori o nikakršnih davkih, o nikakršnih davčnih
               stimulativih itn. Tekst amandmaja je tudi zelo nespretno napisan. Samo piše, da so
               dolžne podpreti program prestrukturiranja, nič do kakšne višine, nič, nikakršnih
               detajlov. Skratka, samo zapoveduje se z nekim državnim dekretom, da morajo banke v
               primeru, da so dobile, ali kompletno sanacijo, kot jo je dobila recimo Nova
               Ljubljanska banka ali pa pet delnic iz naslova, železarskih ali pa iz Angola ali pa
               iz ne vem česa, je banka dolžna podpreti prestrukturiranje podjetij.</p>
               <p>Če bomo bančni sektor na ta način naprej gradili, sem prepričan, da bomo čez 5 ali pa
               10 let zopet sanirali banke. Najdimo za ta problem, za to diskrepanco, da se v bankah
               kopičijo dobički in je v realnem sektorju izguba, poiščimo za ta problem malo boljšo
               sofiscirane, malo bolj tržne instrumente. To, kar pa tukaj piše, pa mislim, da je
               izrazito neprimerno. Ne nazadnje je država lastnik največjih bank v državi in lahko
               skozi agencijo oziroma skozi nadzorne svete, ki se bodo vzpostavili, vplivali na
               politiko teh poslovnih bank, ne pa s takimi zakonskimi dekreti.</p>
               <p>In še posebej nisem ponosen, da je tak amandma spisala, v narekovajih, vsaj en del
               liberalna vlada. To je daleč od kakršnega koli liberalizma v pozitivnem smislu, ne v
               negativnem smislu. In apeliram na vlado, da ta amandma, ali rahlo popravi, ali naredi
               kakšno boljšo dikcijo. To se mi pa zdi izrazito nerodna in ne nazadnje
               diskriminatorna. Ker poglejte malo te dikcije! Praktično tukaj se izenačuje recimo:
               železarske obveznice, izenačuje se obveznice iz naslova sanacije bank in izvoznih
               terjatev do posameznih držav. Vsakdo, ki je karkoli dobil, bo moral zdaj pristopiti k
               temu prestrukturiranju. To je neka državna regulativa popolnoma administrativnega
               tipa. Skratka mislim, da sem na to temo dovolj rekel in ta amandma se mi zdi izrazito
               slab. Najdimo rešitev, ki bo implementirala tisto, kar v obrazložitvi piše. Poskusimo
               to skozi davek na dobiček ali skozi neke druge inštrumente, ki bodo generalni, ne pa
               selektivni od banke do banke, in pojdimo se na ta način tega problema lotiti! Hvala
               lepa.</p>
            </sp>
            <sp xml:id="SDZ2-Redna-05-1997-06-03.sp107">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Želi še kdo besedo? Dr. Jože Zagožen.</p>
            </sp>
            <sp xml:id="SDZ2-Redna-05-1997-06-03.sp108">

               <speaker>DR. JOŽE ZAGOŽEN:</speaker>

               <p>Spoštovane kolegice in kolegi! Tako kot so bila tudi na odboru na mnogo sejah ta
               vprašanja skrbno in natančno pretehtana, bi želel, da bi tudi tukaj nekatere stvari
               pojasnili.</p>
               <p>Namreč, teh dveh amandmajev, ki smo jih danes prejeli, predlogov amandmajev, teh treh
               nismo na odboru obravnavali. In zato bi opozoril, da pri amandmaju k 25. členu, kjer
               se govori o obveznicah, moramo vedeti, da ko povečujemo ta znesek s 5 milijard na 10,
               da to pomeni potem po preteklem času, desetletni dospelosti, ob valutni klavzuli in
               5,55% obrestni meri - že takrat bi bila ta obveznost 7,5, ob sedanjih pogojih
               približno, ob sedanji inflaciji; če pa gre to na 10, pa je potem temu ustrezno večja
               obveznost. Težko je zdaj vedeti, koliko.</p>
               <p>Vendar pravi namen, zakaj sem prišel gor, je drugi. To je člen 28, ki je bil tudi
               tukaj omenjen. In tu imam dve stvari. Prva stvar je, da v drugem dodatnem mnenju
               Sekretariata za zakonodajo in pravne zadeve ne vidim tu pojasnila k temu amandmaju in
               tudi mene zanima mnenje sekretariata, ali je ta amandma v skladu z zakonom. Kajti
               zahteva, da se te stvari zamenjajo, s tem da je potem dikcija v obrazložitvi takšna,
               da se želi s tem zavezati banke. Na nek način se to razume, da se jih hoče prisiliti.
               Zato me zanima, ali je za to zakonska osnova.</p>
               <p>In drugo, v samem členu ni navedeno, do katere mere, če so bili prejemnik, ko pravi:
               če so bile prejemnik državnih obveznic iz poslov sanacije bank, sanacije železarn,
               izplačanih deviznih vlog in prevzema izvoznih terjatev do posameznih držav. Tu stvari
               količinsko niso opredeljene. Na primer, če bi bil nekdo teoretično prejemnik samo za
               en tolar, ali je zdaj dolžan vse zneske konvertirati v obveznice in te kredite, ali
               samo v tisti višini, za kolikor je bil prejemnik.</p>
               <p>Skratka menim, da je to treba še pojasniti, predvsem pa manjka pojasnilo Sekretariata
               za zakonodajo in pravne zadeve. Hvala lepa.</p>
            </sp>
            <sp xml:id="SDZ2-Redna-05-1997-06-03.sp109">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala! Želi še kdo besedo? Gospod Možgan.</p>
            </sp>
            <sp xml:id="SDZ2-Redna-05-1997-06-03.sp110">

               <speaker>JOŽE MOŽGAN:</speaker>

               <p>Spoštovana gospa podpredsednica, drage kolegice in kolegi! Oglasil sem se predvsem iz
               enega razloga. V 9. in 10. členu o nadzoru razvojne družbe ne zaupam, ker imamo v
               Železnikih zelo slabo izkušnjo s stečajem podjetja Alples, kjer smo imeli direktorje
               iz razvojnega sklada in je zaradi spleta okoliščin prišlo do slabega poslovnega
               rezultata in do stečaja.</p>
               <p>Rad bi videl, da bi se posvetili problemu nadzora v razvojni družbi, bodisi da bi ti
               člani nadzornih svetov, ki so pod kontrolo države oziroma vlade, imeli neke licence
               in s tem vse posledice, ki sledijo odvzemu licence. Drugo pa, da bi mogoče tudi
               zakonodajo dopolnili na tem področju, ker slovenski gospodarski človek še nima tiste
               poslovne morale, kot smo jo vajeni drugje, niti nimamo tako natančne zakonodaje na
               področju nadzora.</p>
               <p>Moram vam povedati, da ne verjamem, da lahko samo eden ali dva človeka napravita tako
               zlo in da osebno mislim, da gre tukaj za celo verigo povezanih dejavnikov, ki so
               lahko osebni ali pa splet okoliščin in zato res prosim, da bi se 9. in 10. člen
               nekako dopolnila, da bi tej nadzori bili učinkoviti in uspešni. Hvala lepa.</p>
            </sp>
            <sp xml:id="SDZ2-Redna-05-1997-06-03.sp111">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala! Želi še kdo besedo? Sicer zaključujem splošno razpravo in zbor. Gospod
               Potočnik, prosim.</p>
            </sp>
            <sp xml:id="SDZ2-Redna-05-1997-06-03.sp112">

               <speaker>FRANC POTOČNIK:</speaker>

               <p>Gospe in gospodje! V imenu poslanske skupine prosim za eno uro odmora.</p>
            </sp>
            <sp xml:id="SDZ2-Redna-05-1997-06-03.sp113">

               <speaker>PODPREDSEDNICA EDA OKRETIČ-SALMIČ:</speaker>

               <p>Torej glede na to, da poslanska skupina prosi za uro odmora, za današnji dnem
               zaključujemo sejo Državnega zbora, ker bi se vrnili ob 18.00 uri. Hvala lepa. Morda
               še eno obvestilo, predsednik komisije za lastninjenje opozarja, da je jutri ob 8.30
               uri v veliki dvorani na Tomšičevi seja komisije. Hvala lepa! Z redno sejo nadaljujemo
               jutri ob 10.00 uri po dnevnem redu. Hvala! <stage type="time">(SEJA JE BILA PREKINJENA 3. JUNIJA
                  1997 OB 17.00 URI.)</stage>
               </p>
            </sp>
         </div>
      </body>
   </text>
</TEI>