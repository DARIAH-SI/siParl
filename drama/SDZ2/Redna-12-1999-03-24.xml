<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Redna-12-1999-03-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|BF9C6FACD4D0B3E9C1256743002F5870</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=BF9C6FACD4D0B3E9C1256743002F5870</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-12-1999-03-24.DZ" n="12">
               <name>Redna</name>
               <date when="1999-03-24"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-12-1999-03-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 12. seje</stage>
            <stage type="date">(24. marec 1999)</stage>
            <stage type="chairman"> Sejo je vodil Janez Podobnik, predsednik državnega zbora.</stage>
            <stage type="time"> Seja se je pričela ob 10.07 uri. </stage>


            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam
               nadaljevanje 12. seje državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Jože Možgan, Rafael Kužnik, dr. Helena Hren-Vencelj, Tone
               Partljič, Jelko Kacin za dopoldanski del seje, Ivan Kebrič do 12.00 ure in od 16.00
               do 17.00 ure, Eda Okretič-Salmič od 15.00 do 16.00 ure, Franc Pukšič do 11.00 ure,
               Franc Čebulj do 12.00 ure, Pavel Rupar od 18.00 ure dalje, Bogomir Špiletič za
               dopoldanski del seje, Jurij Malovrh za popoldanski del seje, Jožef Zimšek za
               popoldanski del seje, Jože Lenič od 16.00 ure dalje, Jože Avšič od 17.00 ure dalje in
               gospod Roman Jakič od 12.00 do 13.00 ure.</p>
               <p>Prosim, da ugotovimo prisotnost v dvorani. Prisotnih je 72 poslank in poslancev;
               zbor je sklepčen in lahko odloča.</p>
               <p>Na sejo sem povabil predsednika vlade Republike Slovenije, kandidata za notranjega
               ministra, gospoda Boruta Šukljeta, in druge predstavnike vlade Republike Slovenije.
               Vse lepo pozdravljam!</p>
               <p>Današnje nadaljevanje 12. seje državnega zbora bomo pričeli z obravnavo 2. točke
               dnevnega reda, to je predloga predsednika vlade Republike Slovenije za imenovanje
               ministra za notranje zadeve. Zatem bo zbor prešel na obravnavo prekinjene 9. točke,
               to je predloga zakona o pravdnem postopku, če bomo v tem času, seveda, prejeli
               uskladitveni amandma, in nato na obravnavo prekinjene 10. točke, to je predloga
               zakona o davku od iger na srečo, ter na obravnavo preostalih točk po dnevnem redu
               dalje.</p>
               <p>Samo majhna sprememba. Včeraj sem tudi napovedal, da bomo danes obravnavali 17.a
               točko dnevnega reda, to je predlog zakona o ratifikaciji evropske konvencije o
               varstvu arheološke dediščine, spremenjene; ker pa matični odbor o tem vprašanju
               ponovno odloča jutri, danes ni možno, da se odloča o tej točki dnevnega reda.</p>
               <p>Prehajamo torej na <title>2. TOČKO DNEVNEGA REDA - OBRAVNAVA PREDLOGA PREDSEDNIKA
                  VLADE REPUBLIKE SLOVENIJE ZA IMENOVANJE GOSPODA BORUTA ŠUKLJETA ZA MINISTRA ZA
                  NOTRANJE ZADEVE.</title>
               </p>
               <p>Predsednik vlade, dr. Janez Drnovšek, je na podlagi 112. člena ustave Republike
               Slovenije državnemu zboru predlagal, da za ministra za notranje zadeve imenuje
               gospoda Boruta Šukljeta. Ali želi predsednik vlade, dr. Janez Drnovšek, obrazložiti
               svoj predlog? Prosim! Besedo ima predsednik vlade, dr. Janez Drnovšek.</p>
            </sp>
            <sp who="SDZ2:DrnovšekJanez">

               <speaker>DR. JANEZ DRNOVŠEK:</speaker>

               <p>Gospod predsednik, spoštovane poslanke in poslanci! Državni zbor je izglasoval
               interpelacijo prejšnjemu ministru za notranje zadeve, zato sem predlagal novega
               kandidata, o katerem danes odločate. Predlagam gospoda Boruta Šukljeta, dosedanjega
               generalnega sekretarja vlade, ki po moji oceni izpolnjuje zahtevne kriterije za to
               ministrsko mesto, glede na svoje izkušnje v državni upravi in v vladi. Pričakujem, da
               bo kandidat izpolnil pričakovanja, tako moja kot predsednika vlade kot tudi vaša
               pričakovanja, državnega zbora, in da bo uspel vzpostaviti konstruktiven in
               integrativen odnos, ne samo v tem ministrstvu, znotraj ministrstva, ampak tudi
               navzven, v odnosu do drugih resorjev v vladi, ki morajo sodelovati, in v odnosu do
               državnega zbora.</p>
               <p>Ocenjujem, da bo kandidat sposoben nadaljevati zahtevno delo pri preobrazbi državne
               javne uprave, pri nadaljnjih organizacijskih spremembah, ki so potrebne v tem
               ministrstvu, in da bo uspel združiti, mobilizirati vse pozitivne sile, ljudi v
               ministrstvu, kadre z izkušnjami, kadre z znanjem, ki jih zelo potrebujemo v sedanjih
               časih, ko je očitno verjetno že vsakemu državljanu Slovenije, da naraščajo številni
               izzivi, številni izzivi tudi naši javni varnosti, nacionalni varnosti; da ob splošnem
               trendu naraščanja kriminala v svetu tudi v Sloveniji že opažamo pojave tudi
               organiziranega kriminala, da se tudi v Sloveniji zaostruje borba proti mamilom in da
               mora tudi Slovenija z vso pozornostjo in z vsemi potrebnimi potenciali najti načine,
               da se zoperstavi takšnim trendom in takšnim nevarnostim. Seveda ni treba posebej
               govoriti o tem, da tudi širša situacija v regiji postaja ne bolj stabilna, ampak bolj
               nestabilna in bolj kritična, in da bodo morali tudi naši organi javne varnosti,
               nacionalne varnosti z vedno večjo pozornostjo in učinkovitostjo varovati naše
               interese.</p>
               <p>Torej, kot prvo, vsekakor je nujno, da imenujemo čimprej novega ministra za notranje
               zadeve, da se nadaljuje delo na vseh teh področjih in da skupno prispevamo tudi k
               temu, da bi se različni pojavi, lahko bi kar rekel, tudi politikantstva znotraj
               ministrstva ali v povezavi z ministrstvom, prenehali, da ljudje opravljajo
               profesionalno svoje delo, da dobijo za to tudi ustrezno priznanje, da pri tem vsi
               skupaj damo svoj delež, svoj prispevek, tako vlada kot minister in tudi poslanci in
               seveda vse politične stranke.</p>
               <p>Upam, da boste ta predlog sprejeli z naklonjenostjo in da ga boste podprli. Hvala
               lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa dr. Janezu Drnovšku, predsedniku vlade, ki je obrazložil svoj predlog za
               imenovanje gospoda Boruta Šukljeta za ministra za notranje zadeve.</p>
               <p>Predlagani kandidat se je predstavil odboru za notranjo politiko in pravosodje in
               tudi odgovarjal na vprašanja članov odbora. Predsednica odbora je poslala predsedniku
               državnega zbora in predsedniku vlade Republike Slovenije mnenje, ki ga je odbor
               sprejel o predlaganem kandidatu, in sicer je odbor podal pozitivno mnenje o gospodu
               Borutu Šukljetu kot kandidatu za ministra za notranje zadeve. Ali želi poročevalec
               odbora besedo? <stage>(Ne želi.)</stage> Ali želi besedo predstavnik sekretariata? <stage>(Ne želi.)</stage> Ali
               želijo besedo predstavniki poslanskih skupin? V imenu poslanske skupine Združene
               liste socialnih demokratov ima besedo gospod Borut Pahor.</p>
            </sp>
            <sp who="SDZ2:PahorBorut">

               <speaker>BORUT PAHOR:</speaker>

               <p>Hvala lepa za besedo, gospod predsednik. Kolegice in kolegi!</p>
               <p>K besedi se nisem javil zato, da bi sporočil, da Združena lista socialnih demokratov
               ministra ne bo podprla, ker je to opravilo koalicijske večine, ampak zato, da bi
               državni zbor in nas vse skupaj opozoril na drug problem in pozval predsednika vlade,
               da ga komentira ob tej priložnosti.</p>
               <p>Danes imenujemo novega člana slovenske vlade. Imenujemo novega ministra, enega od
               treh državotvornih. Inventar zamenjav na teh treh državotvornih ministrstvih je za
               Slovenijo porazen. Mi smo v 9 letih zamenjali na teh položajih 15 ljudi. V tem
               mandatu bo to 7. nov član kabineta. Mislim, da to kaže neko zakonitost in da je ta
               zakonitost naša šibkost, tako nasproti domači kot tuji javnosti. Vem, da to sedaj ni
               tema dnevnega reda. Ampak, če boste imeli čas, preberite odgovor vlade na poslanska
               vprašanja v zvezi s kulturnim sporazumom. Ta sporazum je recimo izraz te naše
               šibkosti, o kateri govorim.</p>
               <p>Prosim predsednika vlade, da komentira te ugotovitve združene liste, če se mu to
               seveda zdi potrebno. Ali pa ne. 15 ministrov v zadnjem mandatu na polovici tega
               mandata, 7 novih članov na zunanjem, notranjem, obrambnem ministrstvu. Polemike, ki
               zadevajo strateške interese države. Znotraj koalicije med glavnimi protagonisti
               slovenske politike, intrige. Ali so to stvari, o katerih bi se lahko predsednik
               vlade, ko predlaga novega človeka, morda izrekel? Vabim ga, da to stori. Kot rečeno,
               koalicijska večina bo gotovo danes ministra imenovala. Ampak, ali ne zasluži, gospod
               predsednik vlade, vprašanje združene liste nek komentar? Te ugotovitve zaslužijo neko
               vaše mnenje. Ali lahko računamo nanj? Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Borut Pahor. V imenu poslanske skupine socialdemokratov ima
               besedo gospod Janez Janša.</p>
            </sp>
            <sp who="SDZ2:JanšaJanez">

               <speaker>JANEZ JANŠA:</speaker>

               <p>Spoštovani gospod predsednik! Predsednik vlade, ministri! Kolegice in kolegi!</p>
               <p>Predlog za novega ministra za notranje zadeve je predlog predsednika vlade, vladne
               koalicije in na njih je tudi odgovornost za njihovo izvolitev.</p>
               <p>Socialdemokratska stranka zato za ta predlog ne bo glasovala in zanj ne prevzema
               odgovornosti. Če pa bo gospod Šuklje izvoljen, pa pričakujemo od njega, da bo deloval
               kot minister za notranje zadeve slovenske vlade v slovenski državi do vseh
               državljanov enako in da ne bo ponavljal napak svojega predhodnika.</p>
               <p>Predvsem od njega pričakujemo, da bo zagotovil normalne razmere za delo slovenske
               policije, še posebej za tisti del, ki se ukvarja s kriminalom, z vse bolj prisotnim
               kriminalom, z neraziskanimi dejanji gospodarskega kriminala v preteklih letih. Tako,
               da ne bomo brali tako kot pred nekaj dnevi, da se je kriminalistična policija šele
               sedaj lotila raziskave divjih privatizacij od leta 1993 naprej. Leta 1999 se je
               kriminalistična policija po članku v Delu pred nekaj dnevi lotila raziskav kaznivih
               dejanj gospodarskega kriminala v okviru divje privatizacije od leta 1993 naprej, tako
               imenovana akcija Strelec 1. Po šestih letih, ko se rok zastaranja mnogih kaznivih
               dejanj iz leta 1993, seveda, močno bliža. Zagotovo lahko rečemo, da je bila policija
               v zadnjih letih praktično skupaj s sodstvom povsem neuspešna, ko gre za hude oblike
               gospodarskega kriminala.</p>
               <p>Prav tako pričakujemo od gospoda Šukljeta, če bo izvoljen za ministra za notranje
               zadeve, da bo še posebej uredil tisti del kriminalistične policije, ki po svojem
               delovanju, pa deloma tudi po kadrovski kontinuiteti predstavlja nadaljevanje nekdanje
               politične policije, udbe ali službe državne varnosti, ki ne deluje zakonito, ki
               deluje na robu zakona ali preko tega, ki je brez kakršnekoli zunanje kontrole, kjer
               je minister odklanjal tudi parlamentarni nadzor, in ki je doslej spodnesla že
               ministra Bizjaka in posredno tudi zadnjega ministra, Bandlja. In seveda od novega
               ministra za notranje zadeve, če bo gospod Šuklje izvoljen, pričakujemo, da bo
               popravil krivice, ki so bile storjene tistim, ki so bili neupravičeno oblateni v
               zvezi z očitki kaznivih dejanj in celo vojnega hudodelstva na mejnih prehodih Vič in
               Holmec, da bo zagotovil normalne pogoje za delo preiskovalne komisije, ki deluje
               znotraj ministrstva, da bo preiskovalna komisija, ki jo je ustanovil ta državni zbor,
               dobila vse potrebne podatke, da tukaj ne bo zamegljevanja, da bo kooperativno
               sodelovanje in da se bo tem stvarem prišlo do dna, ne samo zaradi konkretnih imen, ki
               so bila tukaj prizadeta, ampak tudi zaradi ugleda slovenske države, ki je tukaj močno
               trpel.</p>
               <p>In seveda ne nazadnje pričakujemo, da bo novi minister za notranje zadeve, če bo
               izvoljen, jemal resno parlamentarni nadzor nad tistimi institucijami, ki lahko
               drastično posegajo v temeljne človekove pravice in svoboščine. Njegov predhodnik
               gospod Bandelj je to jemal z levo roko oziroma na seji komisije za nadzor nad tajnimi
               službami je izrekel famozni stavek, za katerega jaz upam, da ga nikoli več od
               nobenega notranjega ministra ne bomo slišali v tem državnem zboru. Dejal je namreč:
               <q>"Sedaj vam bom jaz povedal, kako si jaz predstavljam ta nadzor."</q> In je potem podučil
               preiskovalno oziroma nadzorno komisijo, kako bi po njegovem moral potekati
               parlamentarni nadzor, nato pa je zapravljal še davkoplačevalska sredstva za to, da mu
               je nekaj pravnikov napisalo mnenje, ki ga je on naročil. In ta farsa je trajala nekaj
               mesecev; na srečo je bila prekinjena z izglasovano interpelacijo.</p>
               <p>Mi pričakujemo od gospoda Šukljeta, da bo njegovo prvo dejanje posredovanje
               podatkov, ki jih je zahtevala komisija za nadzor nad tajnimi službami že pred meseci
               in na kar ta komisija še vedno čaka. Še enkrat opominjam na to, da je bil sklep
               sprejet soglasno, da ga ni izglasovala samo opozicija, ampak vsi člani te komisije,
               in da je še vedno neuresničen, kljub temu, da je prejšnji minister za to že
               odgovarjal.</p>
               <p>Skratka, ko gre za parlamentarni nadzor, pričakujemo, da se bo spoštoval odlok o
               komisiji, ki določa njene pristojnosti za nadzor nad tajnimi službami in tudi
               kriminalistično policijo, ki lahko uporablja najbolj drastične metode in sredstva, od
               prisluškovanja, zasledovanja, tajnega vstopa v stanovanje, celo po novi zakonodaji,
               in tako dalje, in da bo ta parlamentarni nadzor olajšan s kooperativnim sodelovanjem
               ministra za notranje zadeve.</p>
               <p>Ne želim si pa tega, na kar je tu prej apeliral predsednik vlade, ki je dejal, da si
               želi integrativnega sodelovanja med ministrom za notranje zadeve in državnim zborom
               oziroma da pričakuje, da bo novi minister za notranje zadeve vzpostavil integrativno
               sodelovanje v ministrstvu pa tudi z drugimi institucijami in tudi z državnim zborom.
               Kot poslanec tega državnega zbora si ne želim nobene integracije z izvršilno
               oblastjo, s policijo še posebej ne oziroma z ministrstvom za notranje zadeve, kajti
               tukaj so pristojnosti po ustavi jasne: eno je zakonodajna oblast in eno je
               parlamentarni nadzor, drugo je delovanje izvršilne oblasti. Tukaj niso potrebne
               integracije, to smo poznali pred letom 1990. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Janezu Janši. Želi še katera od poslanskih skupin besedo? Gospod
               Peterle bo spregovoril v imenu poslanske skupine Slovenskih krščanskih demokratov.
           </p>
            </sp>
            <sp who="SDZ2:PeterleAlojz">

               <speaker>ALOJZ PETERLE:</speaker>

               <p>Hvala lepa, gospod predsednik. Spoštovane poslanke in poslanci, gospod predsednik
               vlade in ministri! Mi delamo tukaj napačen posel. Tukaj bi morali odločati o novi
               vladi, ki bi želela vladati, kajti ta, ki jo imamo, noče vladati in ustavlja to
               državo. Ampak ker se pač ukvarjamo s tem, ne prvič tu ne menjamo prvega ministra v
               teh dveh letih nove koalicije, povem pač k temu nekaj besed.</p>
               <p>Prvi človek MNZ-ja prihaja tako rekoč iz kabineta predsednika vlade. Prvi človek
               policije je bil nameščen oziroma imenovan iz istega najožjega okolja predsednika
               vlade; drugi človek Sove iz kabineta predsednika vlade. Dovolite zelo blago
               vprašanje: Kam gre ta država? Kam nas bo ta princip kadrovanja oziroma vplivanja na
               zadeve pripeljal? Mislim, da to ni ravno najbolj demokratičen izraz za to državo.</p>
               <p>Kar zadeva gospoda kandidata Šukljeta, on ima seveda že tudi ministrske izkušnje.
               Mi, kot opozicijska stranka, ne vidimo nobene podlage oziroma interesa, da bi
               kandidaturo podpirali. Seveda pa pričakujemo od ministra, kakorkoli se piše, da bo
               uredil zadeve, o katerih smo govorili ob interpelaciji, da se bo posebej posvetil
               statusu kriminalistične policije, da bo mogoče zaprl mapo, ki se ji reče <q>"selekcija"</q>,
               in predvsem želimo, da bi bil minister te države ne pa minister stranke, ki se
               imenuje LDS.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. V imenu poslanske skupine Slovenske nacionalne stranke, gospod Zmago
               Jelinčič.</p>
            </sp>
            <sp who="SDZ2:JelinčičZmago">

               <speaker>ZMAGO JELINČIČ:</speaker>

               <p>Hvala lepa za besedo in lep dober dan kolegicam, kolegom in gospodi iz vlade!</p>
               <p>Danes bomo izbirali novega, ne vem katerega po vrsti že ministra za notranje zadeve.
               Mene navdajajo rahli dvomi. Gospod Šuklje je sicer zanimiv človek, pameten človek,
               uporaben človek. Vendar pa je filozof. Na ministrstvu za notranje zadeve bi človek
               pričakoval trdo roko. Pričakoval bi takega, kot je bil gospod Bandelj, ki je bil
               pripravljen postaviti in zastaviti svoje ime za to, da je uredil nekatere zadeve na
               ministrstvu, ki niso bile urejene, in morda ga je tudi to stalo stolčka. Če pogledamo
               razmere na področju kriminalitete v Sloveniji, nikakor zadeva ni rožnata. Kriminalna
               dejanja naraščajo, število kriminalnih dejanj, še posebej hujših oblik, se veča.
               Trgovina z mamili je vsak dan bolj razpredena in vsak dan manj storilcev se ujame.
               Ujamejo se neki šoferčki, ki jih potem sodišče zaradi neustreznega dela tudi policije
               spusti na prostost. Zaenkrat nismo ujeli še nobenega tistega, ki bi organiziral to
               trgovino z mamili.</p>
               <p>Nimam pravega občutka, da bo gospod Šuklje lahko izpeljal to zadevo. Ne vem, morda
               se motim, vendar me mučijo veliki dvomi in bojazen, da bo Slovenija, še posebej
               zaradi neustrezne zunanje politike, še bolj prepravljena z begunci s Kosova. S
               Šiptarji, ki se počasi integrirajo v slovenski prostor na ta način, da jih 2 meseca
               držimo v domovih, potem pa jih izpustimo in vsi od njih imajo neko žlahto in vsi od
               njih dobijo neka stanovanja in glede na to, da jih naj bi imeli do sedaj okoli 35
               tisoč v Sloveniji in okoli 5000 na črno došlih čez mejo, si lahko mislimo, da jih bo
               v kratkem času še precej več. Kriminalna dejanja, ki jih izvajajo, se pravzaprav v
               redki meri sankcionirajo. Se tudi težko sankcionirajo, zaradi neurejenih razmer.
               Nimamo podpisanega medsebojnega sporazuma o vračanju oseb. Tako, da jih niti vrniti
               ne moremo tja, od koder so prišli. V kratkem, v 10 do 15 letih lahko računamo, da
               bodo pri nas zahtevali isto, kar zahtevajo danes v Zvezni republiki Jugoslaviji. To
               se pravi, najprej en del avtonomije v Sloveniji, potem pa verjetno še kar celo
               Slovenijo.</p>
               <p>Kako bo te zadeve izpeljal gospod bodoči minister, če bo izvoljen, ne vem. Imam
               občutek, da tudi, če bo izvoljen, da mu slovenska vlada ne bo stala ravno ob strani,
               glede na to, kakšne napake dela pri svojem vodenju. Ali morda ne dela napak, ampak
               zavestno počne vse skupaj. Upam, da ne, bojim se pa, da ja.</p>
               <p>Pričakujem, da bo gospod kandidat za ministra povedal še kakšno besedo tukaj, zdaj.
               Morda odgovoril na kakšno od trditev, ki so bile izrečene iz ust mojih predgovorcev
               in tudi iz mojih. Predvsem pa,bomo videli, kaj bo; mene zadeva ne navdaja z dobrim
               občutkom. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali želi še katera od poslanskih skupin besedo? <stage>(Ne želi.)</stage> Prehajamo na
               razpravo poslank in poslancev. Nimamo pisnih prijav. Prosim, gospod Zamernik.
               Razprave so omejene na 5 minut.</p>
            </sp>
            <sp who="SDZ2:ZamernikBogomir">

               <speaker>BOGOMIR ZAMERNIK:</speaker>

               <p>Spoštovane kolegice in kolegi, predstavniki vlade! Jaz upam, da se bo uresničilo to,
               kar je govoril predgovornik, da bo policija uspešna pri lovu kriminalcev, upam pa
               tudi, da se bo kakšen še zagozdil, ko bo kaj praznil kje. To mimogrede.</p>
               <p>Moje mnenje okrog postavitve notranjega ministra, kar je seveda povsem moje mnenje,
               je tako, da ta poteza od človeka takih sposobnosti, kot jih nedvomno gospod kandidat
               ima, ni ravno najbolj modra. Mislim, da bi se vstop v tako vlado, kakršna je sedaj, v
               takih razmerah lahko primerjal z izjavo ene od ravnateljic na eni od slovenskih šol
               leta 1990, ko je rekla, da je ne čudi, da je stanje v šoli takšno, kot je, ker je ona
               edini član zveze komunistov v šoli. Ampak to je povsem moje osebno mnenje, mislim pa,
               da se to da primerjati. Pričakujem nekaj od kandidata oziroma, mislim da že lahko
               rečemo, od notranjega ministra. Predhodnik je bil zelo aroganten do družine, ki je v
               Velenju izgubila otroke v prometni nesreči po krivdi policista. Ko sem ta primer
               tukaj na pustni torek izpostavil, je potem naslednjo soboto s priporočeno pošto
               vendarle dobila odgovor, datiran na dan pred tistim usodnim torkom. Jaz pričakujem,
               da bo novi minister malo manj aroganten do tega primera, konkretnega.</p>
               <p>In pa še nekaj, to pa izhaja iz policijskih vrst. Obrnili so se name tisti
               policisti, o katerih sem tukaj tudi govoril, ki se vozijo v deset, dvanajst let
               starih <q>"škatlah"</q>, ki nič več ne zmorejo in ki jih mladi, novopečeni komandirji vsako
               jutro skličejo in jim kažejo grafikone, in rečejo: <q>"Tukaj nam manjka ukrepov, tukaj
               nam manjka ukrepov! Pijanih smo premalo dobili, takih smo premalo dobili!"</q> Da bodo te
               stvari pod novo dirigentsko palico bolje urejene. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Zamerniku. Ali želi še kdo besedo? Gospod Hvalica, prosim.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik. Spoštovane kolegice in kolegi! Pravzaprav sem prišel
               sem zato, da pozdravim predsednika vlade, ki pride v ta državni zbor samo takrat, ko
               menja ministre. Res, da je to pogosto, in tako sem izkoristil to priložnost; ko je
               potrebno, ob drugih priložnostih, ga ni tu. Ker sem pa že tu, bom rekel nekaj
               besed.</p>
               <p>Jaz ne dvomim, da bo kandidat za notranjega ministra izvoljen. Gre za precej
               modrejšega človeka od njegovega predhodnika, tudi manj arogantnega in manj togo
               birokratskega. Seveda pričakujem od njega ravno zaradi tega, da se bo to odrazilo
               tudi na policiji, ki je, po mojem mnenju, še vedno preveč milica in ne policija; o
               tem sem nekajkrat tu govoril. Moti me pa nekaj, da je dr. Drnovšek, predsednik vlade,
               v bistvu pogojil novega notranjega ministra s tem, ko je pred tem imenoval novega
               generalnega direktorja policije. Zdaj to ne pomeni, da je nujno pogojil v slabem,
               lahko da je to tudi v dobrem, na vsak način ga je pa pogojil. Veliko bolj primerno bi
               bilo, če bi bodoči notranji minister imel sam priložnost, da opravi to izbiro. S tem
               je pravzaprav predsednik vlade prevzel tudi del odgovornosti za to, kako bo
               funkcioniral resor. Jaz pričakujem od novega ministra za notranje zadeve, da se bo to
               odrazilo tudi na tistem, včasih vizualnem vtisu, ko gre za policijo. Vsi vemo, za kaj
               gre, torej vemo, kakšen je včasih odnos policije do občanov in celo do poslancev.
               Trdno sem prepričan, da novi notranji minister ne bo delil mnenja s prejšnjim
               notranjim ministrom, ki je imel do tega neverjetno aroganten in neevropski odnos. To
               je moje mnenje.</p>
               <p>V tem pričakovanju, pa čeprav, jasno, kot opozicija zaradi higiene ne morem
               sodelovati pri izvolitvi novega ministra, sem pa trdno prepričan, da bo imel dovolj
               glasov. Videl sem tudi nekatere, ki so prihiteli danes v državni zbor potem, ko jih
               ni bilo tu kar nekaj mesecev. Tako, da ne bo nobenega problema.</p>
               <p>Jaz pričakujem od novega ministra za notranje zadeve, da bo poskušal dati predvsem
               naši policiji nek evropski pečat. Jaz vem, da smo še daleč od tega, da bi naša
               policija bila taka, kakršni so na primer angleški bobiji. Ampak veliko lahko naredi
               tudi en sam človek. Tega verjetno ni niti poskušal prejšnji minister in zaradi tega
               ima novi kandidat oziroma, trdno sem prepričan, novi minister veliko lažjo tudi
               nalogo.</p>
               <p>Želim mu predvsem v tej smeri, v smeri evropeizacije slovenske policije veliko
               uspeha. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Želi še kdo besedo? Ali želi besedo kandidat za ministra za notranje
               zadeve, gospod Borut Šuklje? Ali želi predsednik vlade? <stage>(Ne želi.)</stage> Ker ne želi nihče
               več razpravljati, zaključujem razpravo.</p>
               <p>V skladu z drugim odstavkom 265. člena poslovnika državnega zbora se o imenovanju
               ministra glasuje tajno. V skladu s 97. členom poslovnika vodi tajno glasovanje
               predsedujoči s pomočjo generalne sekretarke državnega zbora in 4 poslancev, ki jih
               izvoli državni zbor na predlog predsedujočega. Predlagal bi naslednjo sestavo
               komisije: gospod Rudolf Moge, gospod Josip Bajc, gospod Branko Kelemina, gospod
               Aurelio Juri.</p>
               <p>Član te komisije sem tudi sam kot predsedujoči. Ali bi kdo temu predlogu
               nasprotoval? Če ne, dajem na glasovanje predlog za sestavo volilne komisije.
               Ugotavljamo prisotnost! <stage>(59 prisotnih.)</stage></p>
               <p>Kdo je za predlagano sestavo komisije? <stage>(54 poslancev.)</stage> Je kdo proti? <stage>(2
               poslanca.)</stage></p>
               <p>Ugotavljam, da je komisija v predlagani sestavi izvoljena.</p>
               <p>V skladu z drugim odstavkom 97. člena poslovnika državnega zbora bodo poslancem
               vročene glasovnice tako, da pride vsak poslanec k mizi predsedujočega in pove svoje
               ime in priimek. Poslanec, ki mi bo pomagal pri izvedbi glasovanja, izroči vsakemu
               poslancu glasovnico, generalna sekretarka državnega zbora pa označi pri imenu in
               priimku poslanca v seznamu, da mu je bila le-ta vročena.</p>
               <p>Glasuje se tako, da se na glasovnici obkroži beseda <q>"za"</q> ali <q>"proti"</q>. V skladu z
               drugim odstavkom 98. člena poslovnika je neizpolnjena glasovnica ali glasovnica, ki
               ni izpolnjena v skladu s prej omenjenim navodilom, neveljavna. Na podlagi 241. člena
               poslovnika državnega zbora bo kandidat imenovan za ministra, če bo za glasovala
               večina poslancev, ki so oddali veljavne glasovnice. Glasujemo v dvorani.</p>
               <p>Poslanke in poslanci bomo izpolnjene glasovnice oddali v glasovalno skrinjico, ki bo
               v dvorani pred predsedstveno mizo. Prehajamo na izvedbo tajnega glasovanja. Prosim
               poslance, ki mi bodo pomagali pri glasovanju, da se takoj zglasijo v sobi 117, kjer
               bomo prevzeli volilni material.</p>
               <p>Glasovanje se bo pričelo ob 10.55 uri. Trajalo bo 15 minut. Do 11.10 ure.</p>
               <p>Sejo bomo nadaljevali ob 11.25 uri.</p>
               <p>Prehajamo na izvedbo glasovanja.</p>
               <stage type="time">(Seja je bila prekinjena ob 10.44 uri in se je nadaljevala ob 11.25 uri.)</stage>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Kolegice in kolegi! Nadaljevali bomo sejo. Preden bom prebral zapisnik, prosim, da
               ugotovimo prisotnost! Ugotovimo prisotnost! <stage>(36 prisotnih.)</stage> Ura je 11.25, torej
               ugotavljamo prisotnost. Ugotovimo prisotnost! <stage>(56 prisotnih.)</stage> Državni zbor je
               sklepčen in lahko odloča.</p>
               <p>Zapisnik o ugotovitvi izida glasovanja o imenovanju ministra za notranje zadeve:
               Glasovanje je potekalo 24. marca 1999 v prostorih državnega zbora. Razdeljenih je
               bilo 81 glasovnic, oddanih je bilo 81 glasovnic, neveljavne so bile 3 glasovnice.
               Veljavnih je bilo 78 glasovnic. Za je glasovalo 55 poslancev, proti pa 23 poslancev.
               Na podlagi tega izida glasovanja je bil za ministra za notranje zadeve imenovan
               gospod Borut Šuklje. <stage>(Aplavz.)</stage> Prosim gospoda Boruta Šukljeta, ministra za notranje
               zadeve, da priseže pred državnim zborom.</p>
            </sp>
            <sp who="SDZ2:ŠukljeBorut">

               <speaker>BORUT ŠUKLJE:</speaker>

               <p>Gospod predsednik, gospe in gospodje poslanci! Prisegam, da bom spoštoval ustavni
               red, da bom ravnal po svoji vesti in z vsemi svojimi močmi deloval za blaginjo
               Slovenije. <stage>(Aplavz.)</stage></p>
               <p>Gospod predsednik, gospe in gospodje poslanci, gospod predsednik vlade, zahvaljujem
               se vam za vaše zaupanje in naredil bom vse, da bom to zaupanje v tem mandatu
               upravičil. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Čestitam gospodu ministru, Borutu Šukljetu za izvolitev. Istočasno pa se zahvaljujem
               gospodu Mirku Bandlju za njegovo opravljeno delo v funkciji ministra za notranje
               zadeve. <stage>(Aplavz.)</stage></p>
               <p>S tem zaključujem to točko dnevnega reda. Sejo bomo nadaljevali čez 10 minut, ob
               11.40 uri.</p>
               <stage type="time">(Seja je bila prekinjena ob 11.29 uri in se je nadaljevala ob 11.41 uri.)</stage>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Kolegice in kolegi! Nadaljujemo sejo. Ugotovimo prisotnost! <stage>(55 prisotnih.)</stage> Državni
               zbor je sklepčen in lahko odloča.</p>
               <p>Ker za prekinjeno 9. točko dnevnega reda, to je predlog zakona o pravdnem postopku,
               državni zbor še ni prejel uskladitvenih amandmajev s strani vlade - obveščeni smo, da
               se bo to zgodilo do jutri zjutraj - sedaj ni pogojev, da bi dokončali to točko
               dnevnega reda.</p>
               <p>Prehajamo na prekinjeno <title>10. TOČKO DNEVNEGA REDA - PREDLOG ZAKONA O DAVKU OD
                  IGER NA SREČO.</title> Včeraj smo prekinili to točko pri razpravi poslank in
               poslancev. Sprašujem, ali želi še kdo od poslancev oziroma poslank besedo! <stage>(Želi.)</stage>
               Gospod Hvalica, prosim.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik. Jaz pričakujem pravzaprav od predstavnikov vlade
               oziroma od gospe Milojke Kolar, da nam tu pojasni tisto, kar smo želeli slišati. Če
               nima vlada še pripravljene te projekcije, o kateri je bilo včeraj govora, te
               simulacije, potem naj nakaže neke obrise. Jaz še vedno pričakujem in ne moremo
               zaključiti neke razprave, če ne izvemo vsaj nekega, bi rekel, kolikor toliko točnega
               podatka, to se pravi procenta obremenitve, celotne obremenitve, upoštevajoč
               koncesijo, upoštevajoč davek iz predloga tega zakona in upoštevajoč davek na dodano
               vrednost. Brez tega mi ne moremo odločati. In lepo prosim predstavnico ministrstva za
               zunanje zadeve, da nam to pojasni. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Za finance, ministrstva za finance. Razumljivo.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Se opravičujem, lapsus, linguae.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Prosim, predstavnica vlade, gospa Kolarjeva, državna sekretarka.</p>
            </sp>
            <sp who="SDZ2:KolarMilojka">

               <speaker>MILOJKA KOLAR:</speaker>

               <p>Hvala za besedo. Povedala in ponovila bom tisto, kar sem povedala že včeraj. To, kar
               bi gospod Hvalica rad, da že v tem momentu operiramo s takimi ali drugačnimi
               procenti, ni možno. Kot sem že rekla, je potrebna detajlna analiza po posamezni
               igralnici, najmanj za 2 leti, po posameznih elementih bruto bilance, zaradi tega, da
               bi lahko zelo korektno in kompleksno preverili, kakšen vpliv ima sedaj skupna
               obremenitev po uvedbi davka na dodano vrednost, potem seveda tudi predvideno
               investiranje, ker je od tega seveda bistveno odvisno, kakšen bo imel efekt davka na
               dodano vrednost na posamezno igralnico in na njen dobiček. Potem kompleksna
               obdavčitev s koncesijsko dajatvijo in seveda v taki celoti gledano individualno po
               igralnicah, seveda potem bo pa treba poiskati nek konsenz za skupen procent za
               povprečje obremenitve vseh igralnic. Ker pa seveda imajo tudi igralnice različne
               strukture iger, različen promet in seveda tudi različno velikost dobička, imajo vsi
               ti efekti teh vrst dajatev različne efekte. Če naj omenim, igralnice so pripravile
               same zase na osnovi seveda svojih podatkov svoje videnje in efekte izračuna teh
               obremenitev - jaz ne bi želela zdaj poimensko tukaj, kaj pri tem kažejo izračuni, ki
               so jih igralnice pripravile. Je pa dejstvo, da seveda teh izračunov ne moremo jemati
               slepo, ker so pregrobi, niso za dve oziroma za 3 leta in bi lahko zelo izkrivili
               sliko, če bi danes in ta moment govorili o procentih. Kot sem že rekla. Ta detajlna
               analiza bo končana v 10 dneh. Napravljena bo na osnovi enakih <q>"input - output"</q> tabel,
               kot so bili pripravljeni vsi izračuni in efekti za vse dejavnosti v Sloveniji za
               davek na dodano vrednost, in takrat seveda boste poslanci za drugo branje imeli na
               razpolago te analize in seveda tudi potem ustrezno prilagoditev v teh odstotkih.</p>
               <p>Ta procent oziroma odstotki, ki so sedaj predlagani v prvem branju, pa so izhajali
               iz takrat obstoječega stanja, in kot sem že povedala, iz dajatev in obremenitev
               igralnic iz leta 1997, ker so bili takrat edino na voljo ti podatki in so samo
               nadomestili ta efekt pri enaki davčni osnovi, enakih stopnjah, 6,5% za klasične igre
               na srečo in 20% te iste osnove za posebne igre na srečo. Samo ukinitev prometnega
               davka in nadomestitev s tem posebnim davkom.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, državna sekretarka. Replika, gospod Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Gospa državna sekretarka! Poglejte! Vi ste rekli, da lahko v nekaj dneh,
               torej predstavite te podatke. Jaz se sprašujem: Ali je umestno zaradi nekaj dni
               razpravljati v prazno? Glasovati v prazno? Nimam nobenega drugega instrumenta, kot da
               predlagam naslednje gospod predsednik.</p>
               <p>Glede na nastalo situacijo, ki ni jasna, ker ne vem - jaz mislim, da čutijo poslanci
               neko odgovornost pri tej stvari - torej glede na nastalo situacijo jaz predlagam, da
               prekinemo točko dnevnega reda. Seja bo trajala še najmanj 14 dni, ta seja, ali tri
               tedne ali še več. V roku še te seje na podlagi podatkov, vsaj nekih okvirnih
               podatkov, bi potem sejo lahko nadaljevali. Ker ne upam si enostavno odločati na tak
               način, brez elementarnih pokazateljev. Ne vem. Lahko, da si kdo drug upa! Jaz tu
               prosim tudi ostale, da povedo, kaj mislijo o tem. Navsezadnje, ne vem. Ta zadeva ni
               tako enostavna. Lahko nekoga pogojimo, lahko ga tudi premalo in ga lahko preveč,
               kakorkoli.</p>
               <p>Svojo repliko izkoriščam tudi za to, da dam proceduralni predlog, da bi zadevo
               prestavili do takrat, ko bi dobili vsaj neke okvirne podatke od ministrstva za
               finance. Gospod predsednik, prosil bi, da daste ta predlog na glasovanje. Hvala lepa.
           </p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Predlog gospoda Hvalice, ki je proceduralne narave, dajem na glasovanje -
               da državni zbor prekine razpravo o tej točki dnevnega reda, jo obravnava še v okviru
               te seje, v tem času pa bo pridobil okvirne podatke, kot je rekel gospod Hvalica v
               svojem predlogu, glede ocene finančnih učinkov obremenitve davka od iger na srečo.
               Ugotovimo prisotnost! <stage>(57 prisotnih.)</stage></p>
               <p>Kdo je za ta proceduralni predlog? <stage>(22 poslancev.)</stage> Je kdo proti? <stage>(29 poslancev.)</stage></p>
               <p>Ugotavljam, da predlog ni bil sprejet.</p>
               <p>Imate drug proceduralni predlog, gospod Hvalica?</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Gospod predsednik, glede na nastalo situacijo, v imenu poslanske skupine
               zahtevam eno uro in deset minut odmora - nepreklicno, eno uro in deset minut! Hvala
               lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Predlagam, da se dogovorimo, da ne bi po nepotrebnem izgubili dragocenega
               časa. Imamo seveda dobro pripravljene točke, ki so druge narave, torej imamo točke,
               ki so pripravljene in bi lahko<gap n="..."/> <stage>(Posredovanje poslanca Hvalice iz klopi.)</stage> Kolega
               Hvalica, s podpredsedniki smo se dogovorili, da ne bomo dajali odmorov, kadar ni
               odločanj in kadar ni predlogov. Na podlagi katerega člena poslovnika je pa potrebno
               dati odmor med razpravo? Tega člena poslovnika ni, kolega Hvalica.</p>
               <p>Zato bom dal sam drugačen predlog, in prosim, da me podprete, kolegice in kolegi: da
               sedaj prekinemo razpravo o tej točki dnevnega reda in preidemo na naslednjo točko
               dnevnega reda. To je drugačen predlog, kot ga je dal gospod Hvalica, s tem pa tudi
               omogočimo, da bo lahko državni zbor nadaljeval delo. Hvala lepa.</p>
               <p>Na glasovanje dajem svoj predlog, da bi državni zbor prekinil razpravo o tej točki
               dnevnega reda in jo bo nadaljeval danes popoldne v nadaljevanju seje; nadaljujemo pa
               z ostalimi točkami, ki so pripravljene. Ugotovimo prisotnost! <stage>(60 prisotnih.)</stage></p>
               <p>Kdo podpira proceduralni predlog, kot sem ga posredoval? <stage>(40 poslancev.)</stage> Je kdo
               proti? <stage>(5 poslancev.)</stage></p>
               <p>Ugotavljam, da je predlog sprejet.</p>
               <p>Prekinjam razpravo in s tem 10. točko dnevnega reda; nadaljevali bomo v nadaljevanju
               seje ob 14.30 uri.</p>
               <p>Prehajamo na <title>11. TOČKO DNEVNEGA REDA - PRVA OBRAVNAVA PREDLOGA ZAKONA O DAVKU
                  OD PROMETA ZAVAROVALNIH POSLOV.</title>
               </p>
               <p>Predlog tega zakona je v obravnavo zboru predložila vlada Republike Slovenije. Ali
               želi predstavnik vlade besedo? <stage>(Ne želi.)</stage> Predlog zakona je obravnaval odbor za
               finance in monetarno politiko kot matično delovno telo. Prosim poročevalca, da
               predstavi mnenje odbora. Besedo ima predsednik odbora, mag. Kopač.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala za besedo. Pravzaprav ni kaj dosti poročati. Predlagamo samo to, da je predlog
               zakona primerna podlaga za pripravo predloga zakona za drugo obravnavo in da naj
               vlada upošteva pripombe sekretariata. Kajti druge diskusije na to temo sploh ni bilo.
               Gre za zakon, ki je prav tako povezan z uveljavitvijo DDV in samo obstoječo ureditev
               iz prometnega davka, ne za povišano stopnjo, ne za znižano stopnjo, razen v enem
               primeru z oprostitvijo, vleče naprej tudi v času po 1.7. Tudi v siceršnji
               zainteresirani javnosti predlog zakona ni naletel na nikakršen odmev. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospodu Kopaču, ki je predstavil mnenje odbora. Ali želi besedo
               predstavnik sekretariata? <stage>(Ne želi.)</stage> Ali želite besedo predstavniki poslanskih
               skupin? <stage>(Ne želite.)</stage> Ali želijo razpravljati poslanke in poslanci? <stage>(Ne želijo.)</stage>
               Razpravo zaključujem in prehajamo na odločanje o predlaganih sklepih.</p>
               <p>Imamo pripravljena dva sklepa. Predlog odbora se glasi: Pod točko 1, predlog zakona
               o davku od prometa zavarovalnih poslov, prva obravnava, je primerna podlaga za
               pripravo predloga zakona za drugo obravnavo. Drugi sklep: Predlog zakona za drugo
               obravnavo pripravi vlada in pri tem upošteva pripombe sekretariata. Gospod mag. Franc
               Žnidaršič pa je prav tako vložil predlog dodatnega stališča k predlogu zakona:
               Predlagatelj naj k predlogu zakona za drugo obravnavo vključi rešitev, s katero bo
               oprostil davka od zavarovalnih poslov tudi vzajemna prostovoljna zdravstvena
               zavarovanja, sklenjena za dobo, daljšo od 10 let. Želi kdo razpravljati o teh treh
               sklepih? <stage>(Ne želi.)</stage></p>
               <p>Na glasovanje dajem sklep pod točko 1. Predlog zakona o davku od prometa
               zavarovalnih poslov je primerna podlaga za pripravo predloga zakona za drugo
               obravnavo. Ugotavljamo prisotnost! <stage>(56 prisotnih.)</stage></p>
               <p>Kdo je za tak sklep? <stage>(45 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je sklep sprejet.</p>
               <p>Na glasovanje dajem dopolnjevalno stališče predlagatelja mag. Žnidaršiča.
               Ugotavljamo prisotnost! Svoj glas bo obrazložil gospod Kopač.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala za besedo. Gospod Žnidaršič predlaga, da naj bi bili oproščeni plačila tega
               davka, naj bi bila oproščena prostovoljna zdravstvena zavarovanja, sklenjena za dobo,
               daljšo od 10 let. Rad bi rekel, da 7. člen predloga zakona pravi: davek od
               zavarovalnih poslov se ne plačuje od osebnih zavarovanj, sklenjenih za dobo, daljšo
               od 10 let. Med osebna zavarovanja seveda sodijo tudi prostovoljna zdravstvena
               zavarovanja. Zato je njegov predlog spreminjevalnega stališča popolnoma
               brezpredmeten.</p>
               <p>Izhaja pa iz enega dopisa zavoda za zdravstveno zavarovanje, ker po moje niso dobro
               razumeli, kaj piše v 7. členu. Škode ne bo nobene, če bo sprejet, ampak jaz bom
               vseeno glasoval proti, ker se mi zdi nesmiselno to podvajanje. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospoda Žnidaršiča je v obrazložitvi svojega glasu prepričal gospod
               Kopač, tako da je umaknil svoje stališče, čeprav smo bili tako rekoč že med
               glasovanjem o njem.</p>
               <p>Na glasovanje dajem stališče pod točko 2: Predlog zakona za drugo obravnavo pripravi
               vlada Republike Slovenije in pri tem upošteva pripombe sekretariata. Ugotavljamo
               prisotnost! <stage>(60 prisotnih.)</stage></p>
               <p>Kdo je za tako stališče? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je stališče sprejeto.</p>
               <p>S tem zaključujemo to točko dnevnega reda.</p>
               <p>Prehajamo na <title>12. TOČKO DNEVNEGA REDA - PREDLOG ZAKONA O DAVKU NA PROMET
                  NEPREMIČNIN,</title> prva obravnava. Predlog zakona je v obravnavo predložila vlada
               Republike Slovenije. Ali želi predstavnik vlade besedo? <stage>(Ne želi.)</stage> Predlog zakona je
               obravnaval odbor za finance in monetarno politiko kot matično delovno telo. Prosim
               poročevalca, da predstavi mnenje odbora. Besedo ima magister Kopač.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala za besedo. Tudi tu ni kaj dosti povedati in tudi tu imamo identične predloge
               sklepov kot odbor. Torej je primerna podlaga za drugo obravnavo in upoštevajo naj se
               pripombe sekretariata. Gre za ta 2% davek na promet, ki že zdaj velja dolga leta, od
               leta 1991 dalje. Je pa treba samo nekatere določbe popraviti zaradi nove tehnike
               obračunavanja, ki jo nosi s seboj zakon o davku na dodano vrednost. Je pa res to, to
               pa lahko rečem poleg tega, da je sekretariat v svojem mnenju bil, ne sicer obširen,
               ampak kar precej kritičen do člena, ki govori o definiciji, kdaj pride do prenosa
               nepremičnine. Ta člen je v resnici napisan precej površno. Seveda je treba upoštevati
               mnenje sekretariata pri pripravi predloga zakona za drugo obravnavo in predlagam, da
               ta dva sklepa odbora podprete. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Kopač, za vaše poročilo. Ali želi besedo predstavnik sekretariata? <stage>(Ne
               želi.)</stage> Ali želite besedo predstavniki poslanskih skupin? <stage>(Ne želijo.)</stage> Želite besedo
               poslanke in poslanci? <stage>(Ne želijo.)</stage> Razprave ni in jo zaključujem.</p>
               <p>Prehajamo na odločanje o obeh sklepih. Oba sta tehnične narave oziroma klasična
               sklepa. Prvi je, da je predlog zakona o davku na promet nepremičnin, prva obravnava,
               primerna podlaga za pripravo predloga zakona za drugo obravnavo. In drugi, da se pri
               pripravi proučijo in upoštevajo pripombe sekretariata za zakonodajo in pravne zadeve.
               Želi kdo besedo? <stage>(Ne želi.)</stage> Na glasovanje dajem sklep pod točko 1. Ugotavljamo
               prisotnost! <stage>(57 prisotnih.)</stage></p>
               <p>Kdo je za tak sklep? <stage>(36 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je sklep sprejet.</p>
               <p>Na glasovanje dajem sklep, ki ima tudi stališče, pod točko 2. Ugotavljamo
               prisotnost! <stage>(53 prisotnih.)</stage></p>
               <p>Kdo je za tak sklep? <stage>(37 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je sklep sprejet.</p>
               <p>S tem smo zaključili to točko dnevnega reda.</p>
               <p>Prehajamo na <title>13. TOČKO DNEVNEGA REDA - PREDLOG ZAKONA O SPREMEMBAH IN
                  DOPOLNITVAH CARINSKEGA ZAKONA.</title> Obveščen sem, da boste v nekaj naslednjih
               minutah ali trenutkih tudi seznanjeni s pregledom vseh amandmajev, ki so bili vloženi
               k temu zakonu. Predlagam pa, da do takrat opravimo splošni del kot uvod v odločanje o
               amandmajih. Predlog zakona je v obravnavo zboru predložila vlada Republike Slovenije.
               Prosim predstavnika vlade, da poda svoje stališče.</p>
            </sp>
            <sp who="SDZ2:KolarMilojka">

               <speaker>MILOJKA KOLAR:</speaker>

               <p>Vlada je pripravila predlog sprememb in dopolnitev carinskega zakona v skladu s
               sprejetimi stališči in sklepi tega parlamenta ob prvi obravnavi in zraven še dodala v
               bistvu nekatere redakcijske amandmaje in izboljšave teksta. Glede na to, da boste
               pregled amandmajev dobili, ni kaj drugega vsebinskega dodati. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa gospe državni sekretarki. Predlog zakona je obravnaval odbor za finance
               in monetarno politiko kot matično delovno telo. Prosim poročevalca, da predstavi
               mnenje odbora k predlogu zakona.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala za besedo. No, glede na količino amandmajev bi človek na prvi pogled mislil,
               da gre za izjemno pomemben zakon, v resnici gre bolj za tehnične uskladitve, prav
               tako vezane na datum 1.7., in na uveljavitev nekaterih določb direktiv Evropske
               unije, tako da nimam amandmajev kaj posebej predstavljati. Na žalost je treba znova
               ugotoviti, da je sama vložila tudi vlada kar veliko. No, vsi pa so bolj redakcijskega
               značaja.</p>
               <p>En sam amandma pa je bil na odboru deležen večje pozornosti, to je amandma k 172.
               členu, ki ga je predlagala vlada, predlaga nov 172.a člen, ki govori o
               prostocarinskih prodajalnah in v resnici prepisuje tekst pridružitvenega sporazuma,
               kot ga razume Republika Slovenija. Torej na način, da so prostocarinske prodajalne
               združljive s pridružitvenim statusom, kar seveda nekaterim v Bruslju pretirano všeč
               ne bo. Ampak odbor je to seveda podprl. Je pa pomembno opozoriti na to, da je odbor
               predlagal amandma na ta amandma vlade, s katerim je črtal drugi odstavek, ki govori
               oziroma ki pravi, da novih prostocarinskih prodajaln pa ni moč odpirati v času do
               polnopravnega članstva. Resnici na ljubo je treba reči to, da je to tudi obljuba iz
               pridružitvenega sporazuma in da če bi bil črtan ta odstavek v skladu z amandmajem
               odbora, bi to verjetno povzročilo še več hude krvi v odnosu med Brusljem in
               Ljubljano, kot jo je na to temo že do zdaj bilo. Ne glede na to, da je pač to odbor z
               večino izglasoval, se mi zdi, da to lahko v imenu odbora povem, ker sem nakazal
               ločeno mnenje.</p>
               <p>Sicer pa predlagam, da predlog zakona seveda podprete skupaj z amandmaji vlade in
               amandmaji odbora, ob razmisleku v zvezi s tem čisto zadnjim amandmajem odbora na
               čisto zadnji amandma vlade. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Kopač. Ali želi besedo predstavnik sekretariata? <stage>(Ne želi.)</stage> Ali želijo
               besedo predstavniki poslanskih skupin? <stage>(Ne želijo.)</stage> Preden bomo prešli na obravnavo
               in odločanje o posameznih členih predloga zakona, bomo počakali, da dobimo pregled
               vseh vloženih amandmajev.</p>
               <p>Lahko pa sprejmemo še proceduralni sklep, da bomo skladno z drugo alineo 189. člena
               poslovnika razpravljali o vseh tistih členih skupaj, h katerim niso bili vloženi
               amandmaji. Ugotovimo prisotnost! <stage>(50 prisotnih.)</stage></p>
               <p>Kdo je za tak predlog? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je sklep sprejet.</p>
               <p>Prehajamo na razpravo o posameznih členih in amandmajih k tem členom.</p>
               <p>Sejo prekinjam za deset minut, da bodo v tem času razdeljeni pregledi amandmajev.
               Nadaljevali bomo ob 12.20 uri.</p>
               <stage type="time">(Seja je bila prekinjena ob 12.08 uri in se je nadaljevala ob 12.20 uri.)</stage>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Nadaljevali bomo s sejo. Prosim vodje poslanskih skupin in sekretarje, da
               zagotovijo, da bo državni zbor lahko nadaljeval z odločanjem. Ugotovimo prisotnost!
               <stage>(52 prisotnih.)</stage> Zbor je sklepčen in lahko odloča. Prekinili smo torej razpravo
               oziroma odločanje o posameznih členih in amandmajih k njim. Prejeli ste pregled
               amandmajev k predlogu zakona in jih je kar obsežno število. Predlagam, da se lotimo
               obravnave.</p>
               <p>Za novi 2.a člen predlaga amandma vlada Republike Slovenije, delovno telo jo
               podpira. Ali želi kdo besedo? <stage>(Ne želi.)</stage> Na glasovanje dajem torej amandma za novi
               2.a člen. Ugotovimo prisotnost! <stage>(51 prisotnih.)</stage></p>
               <p>Kdo je za ta amandma? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>K 3. členu je vložen amandma odbora, vlada ga podpira. Ugotovimo prisotnost! <stage>(49
               prisotnih.)</stage></p>
               <p>Kdo je za amandma k 3. členu? <stage>(44 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanjem dajem 3. člen v celoti. Ugotovimo prisotnost! <stage>(49 prisotnih.)</stage></p>
               <p>Kdo je za 3. člen? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je člen sprejet.</p>
               <p>Smo pri amandmaju k 6. členu, predlagatelj je odbor, vlada mu ne nasprotuje.
               Ugotovimo prisotnost! <stage>(46 prisotnih.)</stage></p>
               <p>Kdo je za amandma k 6. členu? <stage>(45 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem člen v celoti. Ugotovimo prisotnost! <stage>(48 prisotnih.)</stage></p>
               <p>Kdo je za 6. člen v celoti? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je člen sprejet.</p>
               <p>Smo pri amandmaju k 9. členu, predlagatelj je odbor, vlada mu ne nasprotuje.
               Ugotovimo prisotnost! <stage>(48 prisotnih.)</stage></p>
               <p>Kdo je za amandma k 9. členu? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 9. člen v celoti. Ugotovimo prisotnost! <stage>(51 prisotnih.)</stage></p>
               <p>Kdo je za 9. člen? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je člen sprejet.</p>
               <p>Smo pri amandmaju k 11. členu. Predlagatelj je odbor, vlada mu ne nasprotuje.
               Ugotavljamo prisotnost! <stage>(45 prisotnih.)</stage> Ponovno ugotavljamo prisotnost! <stage>(52
               prisotnih.)</stage></p>
               <p>Kdo je za amandma k 11. členu? <stage>(45 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem člen v celoti. Ugotavljamo prisotnost! <stage>(49 prisotnih.)</stage></p>
               <p>Kdo je za člen? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je člen sprejet.</p>
               <p>Smo pri amandmaju k 12. členu. Predlagatelj je vlada, odbor ga podpira. Ugotavljamo
               prisotnost! <stage>(51 prisotnih.)</stage></p>
               <p>Kdo je za amandma? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Člen je v celoti spremenjen.</p>
               <p>Za novi 15.a člen je predlagatelj amandmaja vlada, odbor ga podpira. Ugotavljamo
               prisotnost! <stage>(46 prisotnih.)</stage></p>
               <p>Kdo je za novi 15.a člen? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je novi 15.a člen sprejet.</p>
               <p>Amandma za novi 42.a člen. Najprej imamo amandma na amandma vlade odbora in nato
               amandma vlade. Odbor ga podpira. Ugotavljamo prisotnost! <stage>(50 prisotnih.)</stage></p>
               <p>Kdo je za amandma na amandma vlade? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma na amandma sprejet.</p>
               <p>Na glasovanje dajem amandma vlade pod točko 2. Ugotavljamo prisotnost! <stage>(52
               prisotnih.)</stage></p>
               <p>Kdo je za amandma? <stage>(39 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo sprejeli novi 42.a člen.</p>
               <p>K 45. členu imamo dva amandmaja. Prvega predlaga vlada, drugega odbor. Ugotavljamo
               prisotnost! <stage>(51 prisotnih.)</stage></p>
               <p>Kdo je za amandma pod točko 1. k 45. členu? <stage>(37 poslancev.)</stage> Je kdo proti? <stage>(1
               poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko 2. Ugotavljamo prisotnost! <stage>(52 prisotnih.)</stage></p>
               <p>Kdo je za amandma pod točko 2.? <stage>(36 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem člen v celoti. Ugotovimo prisotnost! <stage>(50 prisotnih.)</stage></p>
               <p>Kdo je za člen? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je člen sprejet.</p>
               <p>Smo pri 51. členu in amandmaju vlade, ki ga odbor podpira. Ugotovimo prisotnost! <stage>(
               50 prisotnih.)</stage></p>
               <p>Kdo je za ta amandma? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 51. člen v celoti. Ugotovimo prisotnost! <stage>(47 prisotnih.)</stage></p>
               <p>Kdo je za člen? <stage>(38 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je člen sprejet.</p>
               <p>Smo pri 62. členu in amandmaju vlade, ki ga odbor podpira. Ugotovimo prisotnost! <stage>(47
               prisotnih.)</stage></p>
               <p>Kdo je za ta amandma? <stage>(44 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem člen v celoti. Ugotovimo prisotnost! <stage>(53 prisotnih.)</stage></p>
               <p>Kdo je za člen v celoti? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je člen sprejet.</p>
               <p>Imamo amandma za novi 66.a člen, ki ga predlaga vlada in ga odbor podpira. Ugotovimo
               prisotnost! <stage>(45 prisotnih.)</stage> Ponovno ugotovimo prisotnost! <stage>(49 prisotnih.)</stage></p>
               <p>Kdo je za amandma za novi 66.a člen? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je člen sprejet.</p>
               <p>Smo pri amandmaju in 71. členu. Amandma predlaga vlada, odbor ga podpira. Ugotovimo
               prisotnost! <stage>(53 prisotnih.)</stage></p>
               <p>Kdo je za ta amandma? <stage>(39 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem člen v celoti. Ugotovimo prisotnost! <stage>(52 prisotnih.)</stage></p>
               <p>Kdo je za člen? <stage>(35 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je člen sprejet.</p>
               <p>Smo pri 79. členu in amandmaju vlade, ki ga odbor podpira. Ugotovimo prisotnost! <stage>(53
               prisotnih.)</stage></p>
               <p>Kdo je za ta amandma? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem člen v celoti. Ugotovimo prisotnost! <stage>(51 prisotnih.)</stage></p>
               <p>Kdo je za člen v celoti? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je člen sprejet.</p>
               <p>Smo pri amandmaju k 84. členu; predlagatelj je vlada, delovno telo ga podpira.
               Opomba: če ta amandma ni sprejet, ni relevantno odločanje za novi 172.a člen.
               Ugotovimo prisotnost! <stage>(57 prisotnih.)</stage></p>
               <p>Kdo je za ta amandma? <stage>(44 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem člen v celoti. Ugotavljamo prisotnost! <stage>(56 prisotnih.)</stage></p>
               <p>Kdo je za člen v celoti? <stage>(39 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je člen sprejet.</p>
               <p>Smo pri 87. členu in amandmaju vlade. Odbor ga podpira. Ugotavljamo prisotnost! <stage>(54
               prisotnih.)</stage></p>
               <p>Kdo je za amandma? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem člen v celoti. Ugotavljamo prisotnost! <stage>(52 prisotnih.)</stage></p>
               <p>Kdo je za člen? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 87. člen sprejet.</p>
               <p>Smo pri 89. členu in amandmaju odbora. Vlada ga podpira. Ugotavljamo prisotnost! <stage>(53
               prisotnih.)</stage></p>
               <p>Kdo je za amandma? <stage>(39 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem člen v celoti. Ugotavljamo prisotnost! <stage>(56 poslancev.)</stage></p>
               <p>Kdo je za člen? <stage>(38 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 89. člen sprejet.</p>
               <p>Smo pri 90. členu in amandmaju vlade k temu členu, odbor ga podpira. Ugotavljamo
               prisotnost! <stage>(57 prisotnih.)</stage></p>
               <p>Kdo je za ta amandma? <stage>(42 poslancev.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>Na glasovanje dajem člen v celoti. Ugotavljamo prisotnost! <stage>(57 prisotnih.)</stage></p>
               <p>Kdo je za člen? <stage>(41 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 90. člen sprejet.</p>
               <p>Smo pri 104. členu in amandmaju vlade. Odbor ga podpira. Ugotavljamo prisotnost! <stage>(54
               prisotnih.)</stage></p>
               <p>Kdo je za amandma? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Amandma je sprejet.</p>
               <p>Na glasovanje dajem člen v celoti. Ugotavljamo prisotnost! <stage>(55 prisotnih.)</stage></p>
               <p>Kdo je za člen? <stage>(38 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je 104. člen sprejet.</p>
               <p>Smo pri amandmaju za novi 104.a člen, predlagatelj je vlada, odbor ga podpira.
               Ugotavljamo prisotnost! <stage>(53 prisotnih.)</stage></p>
               <p>Kdo je za amandma? <stage>(38 poslancev.)</stage> Je kdo proti? <stage>(1 poslanec.)</stage></p>
               <p>Sprejeli smo novi 104.a člen.</p>
               <p>Smo pri 108. členu in amandmaju odbora, vlada mu ne nasprotuje. Ugotavljamo
               prisotnost! <stage>(57 prisotnih.)</stage></p>
               <p>Kdo je za amandma? <stage>(45 poslancev.)</stage> Je kdo proti? <stage>(2 poslanca.)</stage></p>
               <p>Amandma je sprejet.</p>
               <p>Na glasovanje dajem člen v celoti. Ugotavljamo prisotnost! <stage>(58 prisotnih.)</stage></p>
               <p>Kdo je za člen? <stage>(40 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je člen sprejet.</p>
               <p>Za novi 110.a člen je amandma vlade, odbor ga podpira. Ugotavljamo prisotnost! <stage>(55
               prisotnih.)</stage></p>
               <p>Kdo je za amandma? <stage>(48 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo sprejeli novi 110.a člen.</p>
               <p>Smo pri 111. členu. Pod točko 1. amandma na amandma vlade odbora, vlada mu ne
               nasprotuje in pod točko 2. amandma vlade, odbor ga podpira. Ugotavljamo prisotnost!
               <stage>(58 prisotnih.)</stage></p>
               <p>Kdo je za amandma na amandma vlade? <stage>(40 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma na amandma je sprejet.</p>
               <p>Na glasovanje dajem amandma pod točko 2. Ugotavljamo prisotnost! <stage>(57 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 111. člen v celoti. Ugotavljamo prisotnost! <stage>(55 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je člen sprejet.</p>
               <p>Smo pri 117. členu in amandmaju odbora za finance. Vlada mu nasprotuje. Ugotavljamo
               prisotnost! <stage>(52 prisotnih.)</stage></p>
               <p>Kdo je za amandma? <stage>(43 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>S tem smo spremenili člen.</p>
               <p>Smo pri 125. členu in amandmaju vlade, odbor ga podpira. Ugotavljamo prisotnost! <stage>(54
               prisotnih.)</stage></p>
               <p>Kdo je za amandma? <stage>(49 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Člen je v celoti spremenjen.</p>
               <p>Smo pri amandmaju k 137. členu. Predlagatelj je vlada, odbor ga podpira. Ugotavljamo
               prisotnost! <stage>(54 prisotnih.)</stage></p>
               <p>Kdo je za amandma? <stage>(45 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem člen v celoti. Ugotavljamo prisotnost! Se opravičujem. Mi smo
               sedaj glasovali o amandmaju pod točko 1. Imamo pa tudi še amandma pod točko 2. in
               amandma pod točko 3. Ne bomo glasovali o členu v celoti, ampak o amandmaju pod točko
               2, amandma na amandma vlade Republike Slovenije. Predlagatelj je odbor, vlada mu ne
               nasprotuje. Ugotavljamo prisotnost! <stage>(55 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da amandma na amandma vlade je sprejet.</p>
               <p>Na glasovanje dajem amandma pod točko 3. Ugotavljamo prisotnost! <stage>(57 prisotnih.)</stage></p>
               <p>Kdo je za amandma pod točko 3? <stage>(43 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Sedaj dajem na glasovanje spremenjeni člen v celoti. Ugotavljamo prisotnost! <stage>(58
               prisotnih.)</stage></p>
               <p>Kdo je za člen v celoti? <stage>(48 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je člen sprejet.</p>
               <p>Smo pri 141. členu in amandmaju vlade, odbor ga podpira. Ugotavljamo prisotnost! <stage>(56
               prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem člen v celoti. Ugotovimo prisotnost! <stage>(55 prisotnih.)</stage></p>
               <p>Kdo je za člen? <stage>(46 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je člen sprejet.</p>
               <p>Smo pri amandmaju k 147. členu, predlagatelj je odbor, vlada ga podpira. Ugotovimo
               prisotnost! <stage>(55 prisotnih.)</stage></p>
               <p>Kdo je za amandma? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem člen v celoti. Ugotovimo prisotnost! <stage>(58 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je člen sprejet.</p>
               <p>Smo pri 150. členu in dveh amandmajih. Prvi je amandma na amandma, predlagatelj je
               odbor, vlada ga podpira. In za drugega je predlagatelj vlada, odbor ga podpira.
               Ugotovimo prisotnost! <stage>(53 prisotnih.)</stage></p>
               <p>Kdo je za amandma pod točko 1? <stage>(44 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko 2. Ugotovimo prisotnost! <stage>(51 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem člen v celoti. Ugotovimo prisotnost! <stage>(55 prisotnih.)</stage></p>
               <p>Kdo je za člen? <stage>(45 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je člen sprejet.</p>
               <p>Smo pri amandmaju k 154. členu, pod točko 1 amandma na amandma vlade, predlagatelj
               je odbor in pod 2 amandma odbora, ki ga vlada podpira. Ugotovimo prisotnost! <stage>(54
               prisotnih.)</stage></p>
               <p>Kdo je za amandma pod točko 1? <stage>(44 poslancev.)</stage> Je kdo proti? <stage>(2 poslanca.)</stage></p>
               <p>Na glasovanje dajem amandma pod točko 2. Ugotovimo prisotnost! <stage>(55 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Z amandmajem pod točko 2 smo v celoti spremenili 154. člen.</p>
               <p>Smo pri amandmaju za novi 155.a člen, predlagatelj je vlada, odbor ga podpira.
               Ugotovimo prisotnost! <stage>(55 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet in s tem tudi nov člen.</p>
               <p>Smo pri amandmaju k 158. členu, prvega je predlagatelj odbor, drugega vlada.
               Ugotovimo prisotnost! <stage>(56 prisotnih.)</stage></p>
               <p>Kdo je za amandma pod točko 1? <stage>(47 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko 2. Ugotovimo prisotnost! <stage>(54 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem člen v celoti. Ugotovimo prisotnost! <stage>(59 prisotnih.)</stage></p>
               <p>Kdo je za člen? <stage>(43 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je člen sprejet.</p>
               <p>Amandma za novi 160.a člen predlaga vlada, odbor ga podpira. Ugotovimo prisotnost!
               <stage>(56 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je amandma sprejet, s tem pa tudi novi 160.a člen.</p>
               <p>Smo pri amandmaju k 161. členu. Prvi je amandma na amandma vlade, ki ga predlaga
               odbor, in drugi je amandma vlade. Ugotovimo prisotnost! <stage>(60 prisotnih.)</stage></p>
               <p>Kdo je za amandma pod točko 1? <stage>(50 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko 2. Ugotovimo prisotnost! <stage>(59 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem člen v celoti. Ugotovimo prisotnost! <stage>(58 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je člen sprejet.</p>
               <p>Smo pri 168. členu in amandmaju odbora, ki ga vlada podpira. Ugotovimo prisotnost!
               <stage>(56 prisotnih.)</stage></p>
               <p>Kdo je za ta amandma? <stage>(47 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet; s tem smo spremenili člen v celoti.</p>
               <p>Smo pri 169. členu in amandmaju odbora, ki mu vlada ne nasprotuje. Ugotovimo
               prisotnost! <stage>(58 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem člen v celoti. Ugotovimo prisotnost! <stage>(55 prisotnih.)</stage></p>
               <p>Kdo je za člen? <stage>(44 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je člen sprejet.</p>
               <p>Za novi 170.a člen je predlagatelj amandmaja odbor, vlada ga podpira. Ugotovimo
               prisotnost! <stage>(53 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet in s tem tudi novi 170.a člen.</p>
               <p>Za novi 172.a člen imamo amandma na amandma vlade, predlagatelj je odbor; vlada ga
               ne podpira. In amandma vlade pod točko 2, ki ga odbor podpira. Razpravljati želi
               gospod Feri Horvat.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Hvala za besedo, gospod predsednik. Spoštovane kolegice in kolegi, predstavnice in
               predstavniki vlade! Rad bi spomnil samo na to, da poleg tega, da v drugem amandmaju,
               v 2. točki, takorekoč prepovedujemo odpiranje novih prostocarinskih prodajaln na
               cestnih mejnih prehodih, da s 1. točko prevzemamo zakonsko obvezo, da ob vstopu v
               Evropsko unijo oziroma ob pridobitvi polnopravnega članstva zapremo te prodajalne na
               mednarodnih cestnih mejnih prehodih. Sam ne nasprotujem temu, ker se zavedam, da je
               to obveza, ki izhaja iz pridružitvenega sporazuma. Še več, vsi dobro vemo, da
               komisija Evropske unije pritiska v pogovorih na to, da bi jih čim prej zaprli,
               predvsem na pobudo sosednje Avstrije. To je bilo prisotno tudi na zadnjem sestanku
               pridružitvenga skupnega parlamentarnega odbora. Sam sem za tako dikcijo, kot je
               predlagana, da ne popustimo pritisku, ampak da dejansko zapremo te prodajalne šele ob
               vstopu v Unijo. Vendar moram tudi ob tem opozoriti, da bo imelo to zelo težke
               finančne, ekonomske in socialne posledice.</p>
               <p>Spomnil bi na analizo Inštituta za ekonomska raziskovanja iz februarja letošnjega
               leta. Analizo, kot vemo, je naročila vlada. Ta analiza kaže, da bi predčasno
               takojšnje zapiranje, ob predpostavki, da postanemo člani v letu 2005, pomenilo izpad
               prihodkov in dodatne stroške v višini 1,6 milijarde nemških mark. Polovico od tega,
               približno, za državo izpad v proračunu, tudi dodatni stroški proračuna in pa seveda
               polovico približno za lastnike, dobavitelje in za druge. To bi imelo za posledico
               izgubo okoli 1000 delovnih mest, to je tistih neposredno v teh prodajalnah, seveda
               dodatno še nekaj posredno pri proizvajalcih in pri dobaviteljih. Ob tem velja
               spomniti, da je pretežni del teh prodajaln in teh delovnih mest na manj razvitih
               obmejnih območjih. To bi imelo tudi za posledico izpad deviznega priliva. Ta je sicer
               v zadnjih letih zmanjšan zaradi ukrepov sosedov omejitvenih ukrepov predvsem pri
               uvozu cigaret. Izpad prek 200 milijonov mark pomeni takoj toliko deficita v tekoče
               plačilne bilance. Mi smo se od leta 1995 prvič srečali v lanskem letu z deficitom v
               tekoči plačilni bilanci. To pa vemo, da je bil vedno paradni konj naših ekonomskih
               kazalcev, s katerimi smo se radi hvalili v tujini.</p>
               <p>Zaradi tega samo želim opozoriti na to, da se zavedamo, kaj sprejemamo, in da je
               nujno, da vlada, če že, in je neizogibno, da se enostavno na to pripravimo. S tem
               posredno tudi obrazlagam dodatni sklep, ki ga predlagam, da vlada pripravi program
               ukrepov, kaj se bo naredilo, da se ublaži negativne posledice tega, kar se bo moralo
               zgoditi. Če bo potrebno tudi, da predlaga poseben zakon, verjetno ga bo treba, ker bo
               zahtevalo to znatna dodatna sredstva za amortiziranje posledic, in da v pogajanjih z
               Unijo poskuša doseči tudi med drugim, ne samo odlaganje ali kasnitev v roku
               zapiranja, ampak da poskuša doseči tudi pridobitev sredstev za zagotovitev novih
               delovnih mest in za odpravo drugih negativnih posledic. V pogovori, tudi ko je bil
               tukaj komisar Van den Bruck in drugih kontaktih, je videti pripravljenost, da dobimo
               za ta namen tudi določena sredstva. Vendar se bo za ta treba v pogajanjih zelo
               boriti. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, kolega Feri Horvat, ki se je v razpravi oglasil pri teh dveh amandmajih.</p>
               <p>Amandma na amandma vlade, ki ga predlaga odbor, govori o tem, da se črta drugi
               odstavek 172.a člena. Razpravo zaključujem in prehajamo na odločanje.</p>
               <p>Najprej bomo glasovali o amandmaju na amandma vlade. Predlagatelj je odbor, vlada ga
               ne podpira. Ugotavljamo prisotnost! <stage>(59 prisotnih.)</stage></p>
               <p>Kdo je za amandma na amandma vlade, predlagatelj odbor? <stage>(28 poslancev.)</stage> Je kdo
               proti? <stage>(26 poslancev.)</stage></p>
               <p>Ugotavljam, da amandma na amandma vlade je sprejet.</p>
               <p>Sedaj prehajamo na odločanje o amandmaju vlade k 172.a členu. Ugotavljamo
               prisotnost! <stage>(59 prisotnih.)</stage></p>
               <p>Kdo je za amandma pod točko 2? <stage>(41 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>S tem tudi nov 172.a člen.</p>
               <p>Smo pri 177. členu. Predlagatelj tega amandmaja je vlada, odbor ga podpira.
               Ugotavljamo prisotnost! <stage>(53 prisotnih.)</stage></p>
               <p>Kdo je za amandma? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>V razpravo dajem tudi člen v celoti. To je 177. člen. Ugotavljamo prisotnost! <stage>(51
               prisotnih.)</stage></p>
               <p>Kdo je za člen? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je člen sprejet.</p>
               <p>Končali smo glasovanje o vloženih amandmajih. V razpravo dajem vse člene, h katerim
               niso bili vloženi amandmaji. Želi kdo besedo? <stage>(Ne želi.)</stage> Razpravo zaključujem in
               dajem na glasovanje preostale člene, h katerim niso bili vloženi amandmaji.
               Ugotavljamo prisotnost! <stage>(43 prisotnih.)</stage> Prehitro? Ugotovimo prisotnost! <stage>(56
               prisotnih.)</stage></p>
               <p>Kdo je za preostale člene? <stage>(39 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo preostale člene sprejeli.</p>
               <p>Opravili smo razpravo in glasovanje o posameznih členih, razpravljamo moramo tudi in
               glasovati o naslovu zakona. Želi kdo besedo? <stage>(Ne želi.)</stage></p>
               <p>Na glasovanje dajem naslov zakona. Ugotovimo prisotnost! <stage>(56 prisotnih.)</stage></p>
               <p>Kdo je za naslov? <stage>(48 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo naslov zakona sprejeli.</p>
               <p>V razpravo dajem predlog sklepa: <q>"Predlog zakona za tretjo obravnavo pripravi vlada
               Republike Slovenije."</q> Želi kdo besedo? <stage>(Ne želi.)</stage></p>
               <p>Prehajamo na odločanje. Ugotovimo prisotnost! <stage>(51 prisotnih.)</stage></p>
               <p>Kdo je za tak sklep? <stage>(47 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je sklep sprejet.</p>
               <p>V razpravo dajem sklep odbora, ki se glasi: <q>"Državni zbor Republike Slovenije opravi
               tretjo obravnavo predloga zakona o spremembah in dopolnitvah zakona po preteku 7 dni,
               to se pravi v skladu z drugim odstavkom 194. člena poslovnika državnega zbora."</q> Želi
               kdo besedo? <stage>(Ne želi.)</stage> Razpravo zaključujem in dajem ta sklep na glasovanje.
               Ugotovimo prisotnost! <stage>(53 prisotnih.)</stage></p>
               <p>Kdo je za tak sklep? <stage>(43 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je sklep sprejet.</p>
               <p>Imamo tudi predlog dodatnega sklepa k predlogu zakona, predlagatelj je Feri Horvat:
               <q>"Državni zbor predlaga vladi Republike Slovenije, da pripravi program za prenehanje
               poslovanja prostocarinskih prodajaln na mednarodnih cestnih mejnih prehodih ob
               polnopravnem članstvu Slovenije v Evropski uniji. Vlada naj ob tem glede na velike
               ekonomske in socialne posledice preuči način uresničitve te naloge in po potrebi
               predlaga poseben zakon."</q> Želi kdo besedo? <stage>(Ne želi.)</stage> Razpravo zaključujem in dajem ta
               dodatni sklep na glasovanje. Ugotovimo prisotnost! <stage>(52 prisotnih.)</stage></p>
               <p>Kdo je za ta dodatni sklep? <stage>(33 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je dodatni sklep sprejet.</p>
               <p>Drugih dodatnih sklepov nimamo.</p>
               <p>S tem zaključujem točko dnevnega reda. Predlagam, kolegice in kolegi, da sedaj sejo
               prekinemo do 14.30 ure. Rad bi vas obvestil, da bodo poslanska vprašanja in pobude
               prihodnji torek ob nadaljevanju seje, torej 30. marca ob 14.30 uri, in bi predlagal
               tudi, da danes državni zbor, kot ste bili obveščeni, zaseda do 20.00 ure. Sejo
               prekinjam do 14.30 ure. Hvala lepa. Nadaljujemo jo s prekinjeno 10. točko dnevnega
               reda, to je predlog zakona o davku od iger na srečo.</p>
               <stage type="time">(Seja je bila prekinjena ob 12.58 uri in se je nadaljevala ob 14.39 uri.)</stage>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 12. seje državnega zbora Republike Slovenije.</p>
               <p>Dodatno opravičeni za nadaljevanje 12. seje državnega zbora 24.3.1999 so: Štefan
               Klinc za popoldanski del seje, Franc Kangler za popoldanski del seje, dr. Ciril
               Ribičič za popoldanski del seje, Roman Jakič od 15.00 ure dalje, Benjamin Henigman od
               17.00 ure dalje, mag. Franc Žnidaršič od 17.00 ure dalje, mag. Marijan Schiffrer od
               19.00 ure dalje, Branko Tomažič od 16.00 ure dalje, Maksimiljan Lavrinc za začetek
               popoldanskega dela seje in Feri Horvat za popoldanski del seje.</p>
               <p>Preden nadaljujemo, prosim, da ugotovimo prisotnost v dvorani. Prisotnih je 59
               poslank in poslancev; državni zbor je sklepčen in lahko odloča.</p>
               <p>Kot že napovedano, nadaljujemo z <title>10. TOČKO DNEVNEGA REDA, TO JE PRVA OBRAVNAVA
                  PREDLOGA ZAKONA O DAVKU OD IGER NA SREČO.</title> Smo pri stališčih in sklepih. Še
               prej pa želi proceduralno gospod Vladimir Čeligoj.</p>
            </sp>
            <sp who="SDZ2:ČeligojVladimir">

               <speaker>VLADIMIR ČELIGOJ:</speaker>

               <p>Hvala lepa za besedo. Imam namreč proceduralni predlog. V tem odmoru se je sestal
               klub primorskih poslancev in na svoji seji obravnaval prav ta zakon, ki ga
               obravnavamo sedaj v parlamentu. Na tej seji je klub primorskih poslancev zavzel
               stališče in sprejel sklep, da se ta točka dnevnega reda prekine, in sicer do takrat,
               dokler ne dobimo od vlade oziroma od ministrstva za finance konkretne analize glede
               novih obdavčitev za slovensko igralništvo.</p>
               <p>Zato bi prosil, predsedujoči, če daste ta proceduralni predlog na glasovanje. Hvala
               lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Čeligoj. O tem predlogu smo že glasovali. Ali je prišlo do
               spremembe predloga? Kakšna so nova dejstva, da predlagate proceduralni sklep oziroma
               da naj bi dal to na glasovanje?</p>
            </sp>
            <sp who="SDZ2:ČeligojVladimir">

               <speaker>VLADIMIR ČELIGOJ:</speaker>

               <p>Hvala lepa. Dejstvo je, da se poslanci glede na to, da ni potrebnih analiz s strani
               ministrstva za finance, o tem predlogu zakona ne moremo odločati. Ta predlog je dan s
               strani kluba primorskih poslancev, kar pomeni, da ga pač predlaga drug predlagatelj.
           </p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. V državnem zboru to ni formalna skupina - kot predlagatelj. Zato bo
               verjetno potrebno formulirati karkoli drugega, če želite, da o tem ponovno glasujemo.</p>
               <p>Ker ni drugačnih formulacij, o formulaciji, ki je bila podana, pa ne moremo več
               glasovati, prehajamo na stališča in sklepe. <stage>(Posredovanje poslancev iz klopi.)</stage> O tem
               smo že glasovali.</p>
               <p>Najprej dajem v obravnavo sklepe, ki jih daje odbor. Matično delovno telo - odbor za
               finance in monetarno politiko - in dodatno še sklep podpisanih poslancev,
               prvopodpisani Davorin Terčon, ki jih imate tudi na mizi. Najprej dajem v razpravo
               sklepe odbora za finance in monetarno politiko ter gospoda Terčona. Kdo želi besedo?
               Gospod Terčon, izvoli.</p>
            </sp>
            <sp who="SDZ2:TerčonDavorin">

               <speaker>DAVORIN TERČON:</speaker>

               <p>Gospod predsedujoči! Ker sem že včeraj razpravljal, a e analize - ki jih nimamo
               vseh, kot smo ugotovili - vendar vse analize, ki so na voljo, nam dokazujejo, da bi z
               uvedbo take stopnje obdavčitve prišlo do prekomerne obdavčitve oziroma bi bila ta
               obremenitev v primerjavi z ostalimi sosednjimi državami prevelika. Zato sem predlagal
               tudi spreminjevalno stališče, na podlagi katerega bi za drugo obravnavo pripravili
               predlog zakona, ki bi imel primerno znižano stopnjo obremenitve, ki bi omogočala tudi
               razvoj vis-a-vis konkurentov v sosednjih državah in predvsem tudi vlaganja igralnic
               glede na strategijo razvoja igralništva v Sloveniji, ki je bila iz strani vlade že
               sprejeta.</p>
               <p>Zato prosim, da to spreminjevalno stališče podprete. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Slišali smo mnenje enega izmed predlagateljev dodatnega spreminjevalnega stališča,
               gospoda Davorina Terčona, ki je poudaril nekatere ekscerpte iz dodatnega
               spreminjevalnega stališča in išče podporo pri poslancih. Izvoli, kolega Čeligoj.</p>
            </sp>
            <sp who="SDZ2:ČeligojVladimir">

               <speaker>VLADIMIR ČELIGOJ:</speaker>

               <p>Hvala lepa za besedo. Za predlog dodatnega spreminjevalnega stališča, ki ga je
               ravnokar prebral gospod Terčon, naj povem, da v imenu kluba pimorskih poslancev
               izražam tudi to podporo temu spreminjevalnemu stališču.</p>
               <p>V imenu vseh poslancev Primorske. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospodu Čeligoju, ki daje podporo temu spreminjevalnemu stališču. Želi
               še kdo razpravljati? Ni želje po dodatni razpravi. Zaključujem razpravo o sklepih in
               stališčih in predlogu dodatnega spreminjevalnega stališča. Prehajamo na odločanje.</p>
               <p>Najprej o prvem sklepu pod številko 1: <q>"Predlog zakona o davku od iger na srečo,
               prva obravnava, je primerna podlaga za pripravo predloga zakona za drugo
               obravnavo."</q></p>
               <p>Ugotovimo prisotnost! <stage>(54 prisotnih.)</stage></p>
               <p>Kdo je za predlog, prvi sklep? <stage>(28 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da je sklep pod številko 1 sprejet.</p>
               <p>Sedaj prehajamo na odločanje o drugem sklepu. Najbolj oddaljeno od tega drugega je
               dopolnilno stališče - spreminjevalno stališče gospodov Terčona, Bajca, Tomažiča in
               Gasparinija. Priključil se je temu tudi gospod Čeligoj, vsaj ustno. Odločamo o tem.
               Ugotovimo prisotnost! <stage>(52 prisotnih.)</stage></p>
               <p>Kdo je za spreminjevalno stališče? <stage>(38 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je spreminjevalno stališče sprejeto.</p>
               <p>Sedaj prehajamo na odločanje o sklepu pod številko 2: <q>"Predlog zakona za drugo
               obravnavo pripravi vlada Republike Slovenije v skladu z naslednjima stališčema"</q>, ki
               ju imate na mizi. Prehajamo na odločanje. Ugotovimo prisotnost! <stage>(47 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je sklep pod številko 2 sprejet.</p>
               <p>Odločati moramo še o dodatnem sklepu. O tem vam nismo dali možnosti razprave prej,
               zato odpiram razpravo sedaj o dodatnem sklepu odbora za finance. Želi kdo
               razpravljati? <stage>(Ne želi.)</stage> Potem zaključujem razpravo, prehajamo na odločanje o
               dodatnem sklepu odbora. Ugotovimo prisotnost! <stage>(51 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(Nihče.)</stage></p>
               <p>Ugotavljam tudi, da je dodatni sklep odbora sprejet.</p>
               <p>S tem zaključujem to točko dnevnega reda. Proceduralno? Izvolite, kolega
               Čeligoj.</p>
            </sp>
            <sp who="SDZ2:ČeligojVladimir">

               <speaker>VLADIMIR ČELIGOJ:</speaker>

               <p>Hvala lepa za besedo. V imenu poslancev: Josip Bajc, Branko Tomažič, Mario
               Gasparini, Aleksander Merlo, Davorin Terčon, Aurelio Juri, Samo Bevk, Zmago Jelinčič,
               Ivan Božič, Ivo Hvalica in v svojem imenu predlagam državnemu zboru naslednji dodatni
               sklep:</p>
               <p><q>"Vlado Republike Slovenije pozivamo, da pripravi analizo primerljivosti obdavčitve
               igralnic v sosednjih državah - gre predvsem za sosednjo Italijo in Avstrijo - ter jo
               dostavi v državni zbor, še preden bomo obravnavali navedeni zakon v drugem
               branju."</q></p>
               <p>Prosim, če ta dodatni sklep daste na glasovanje. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Čeligoj. Slišali ste predlog, ki ga je podal Vladimir Čeligoj v
               imenu podpisanih poslancev. Izgleda, da nam nič ne pomaga, ker ga ne bomo mogli
               prebrati, saj bo treba pripraviti čistopis predloga sklepa, prebral pa ga je gospod
               Čeligoj.</p>
               <p>Odpiram razpravo o dodatnem predlogu sklepa. Gospod Ivo Hvalica, izvoli.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsedujoči. Jasno, ko tu govorimo: <q>"vlada naj pripravi"</q>, mislimo
               seveda na ministrstvo za finance, ki tava, kar se tega tiče - po mojem mnenju -
               non-stop v megli. Naj nam postreže s podatki. Nam se ni treba primerjati z Združenimi
               državami Amerike niti ne s Šrilanko <stage>(zgolj kot primer)</stage>, ampak s sosednjimi državami,
               kjer naše igralništvo trži svojo dejavnost in od koder prihaja tudi konkurenca. Ta
               konkurenca se bo v prihodnjem času izjemno okrepila; v Benetkah se pravkar končuje
               nov velik casino tipa Las Vegas, tipa Perla, ker so tudi oni <q>"pogruntali"</q>. Zato je
               treba imeti podatke. Kako naj mi obremenimo naše igralništvo, in hočemo, da bo le-to
               konkurenčno in tržno, če ga bomo obremenili - recimo - več, kot ga bodo obremenili
               Italijani? Vsaj za nekoliko mora biti manj obremenjeno, če hočemo, da bo z
               italijansko konkurenco uspešno. Zaradi tega ministrstvo za finance mora postreči s
               takimi podatki, ker sicer bo vsaka druga primerjava - kot sem rekel, me ne briga
               primerjava s Šrilanko niti z Gabonom ne, ampak z Italijo in Avstrijo. Hvala lepa.
           </p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Ivo Hvalica, za dodatno obrazložitev tega sklepa. Želi še kdo
               razpravljati? Gospod Zmago Jelinčič, izvoli. Ali nisi dvignil roke? <stage>(Ne.)</stage> Dobro.</p>
               <p>S tem zaključujem razpravo in prehajamo na odločanje. Ugotovimo prisotnost! <stage>(45
               prisotnih.)</stage> Ponovimo prisotnost v dvorani! <stage>(39 prisotnih.)</stage></p>
               <p>Odrejam 10 minut odmora. Nadaljujemo ob 15. uri in 10 minut. Vodje poslanskih skupin
               prosim za resno delo. Danes delamo do 8. ure zvečer. Odmora je 10 minut, nadaljujemo
               ob 15 uri in 8 minut.</p>
               <stage type="time">(Seja je bila prekinjena ob 14.56 uri in se je nadaljevala ob 15.07 uri.)</stage>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke, kolegi poslanci! Tretjič ugotavljamo sklepčnost za
               glasovanje o predlogu dodatnega sklepa, ki jih je dala skupina poslancev s
               prvopodpisanim Vladimirjem Čeligojem k predlogu zakona o davku od iger na srečo.
               Ugotovimo prisotnost! <stage>(57 prisotnih.)</stage></p>
               <p>Kdo je za predlog dodatnega sklepa k predlogu zakona o davku od iger na srečo, ki ga
               je predlagala skupina poslancev, s prvopodpisanim Vladimirjem Čeligojojem? <stage>(40
               poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je predlog dodatnega sklepa sprejet.</p>
               <p>S tem končujemo 10. točko dnevnega reda.</p>
               <p>Prehajamo na pripravljeno <title>14. TOČKO DNEVNEGA REDA - PRVA OBRAVNAVA PREDLOGA
                  ZAKONA O AZILU.</title> Predlog zakona je v obravnavo zboru predložila vlada
               Republike Slovenije. Želi predstavnik vlade besedo? Izvolite, gospod državni
               sekretar, gospod Debelak.</p>
            </sp>
            <sp who="SDZ2:DebelakSlavko">

               <speaker>MAG. SLAVKO DEBELAK:</speaker>

               <p>Spoštovani gospod podpredsednik!</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke, kolegi poslanci! Govori državni sekretar, prosim za
               mir v dvorani.</p>
            </sp>
            <sp who="SDZ2:DebelakSlavko">

               <speaker>MAG. SLAVKO DEBELAK:</speaker>

               <p>Hvala lepa, gospod podpredsednik. Spoštovane poslanke, spoštovani poslanci! Dovolite
               nekaj besed o predloženem zakonu. Pravica do azila, to je zaščite in pomoči beguncem
               je univerzalna človekova pravica, določena v 14. členu splošne deklaracije o
               človekovih pravicah. Posebej natančneje pa je razdelana v številnih mednarodnih
               listinah in konvenciji, zlasti pa v ženevski konvenciji o statusu begunca iz leta
               1951. Ta je bila dopolnjena s takoimenovanim newyorškim protokolom iz leta 1976, ki
               ga je akceptirala in sprejela tudi Slovenija in se s tem obvezala, da jo bo izvajala
               v celoti in brez pridržkov. Republika Slovenija je pravico do azila sprejela in
               zapisala kot ustavno pravico v svojo ustavo, in sicer v 48. členu. Ta ustavna pravica
               je skupaj z že prej omenjeno ženevsko konvencijo in newyorškim protokolom tudi
               temeljna pravna podlaga in okvir za predloženi zakon o azilu. Slovenija do danes
               posebnega zakona o azilu nima oziroma ga še ni imela.</p>
               <p>Celotna problematika je trenutno urejena v enem poglavju veljavnega zakona o tujcih,
               in sicer vsega skupaj v osmih členih.</p>
               <p>Zakaj je potreben in nujen poseben zakon o azilu? Predvsem moramo jasno razmejiti
               azil in azilno politiko na eni strani in migracije in migracijsko politiko na drugi
               strani. Problematika migracij in priseljevanja ima korenine v težkih gospodarskih in
               socialnih razmerah, v katerih živijo ljudje, v številnih domovih po svetu, in je
               nedvomno eden ključnih problemov sedanjega časa, saj z razsežnostmi, ki jih določa,
               daleč presega vsa pričakovanja in predvidevanja.</p>
               <p>Pri azilu, o katerem bo tekla danes beseda, pa ne gre za ekonomske razloge. Prav
               nasprotno, ti razlogi so izrecno izključeni, poudarjam, ekonomski razlogi pri azilu
               so izrecno izključeni. Pri azilu gre za begunce, ki iščejo zaščito na podlagi
               ženevske konvencije oziroma iz humanitarnih razlogov. Begunci po ženevski konvenciji
               so osebe, ki zaradi utemeljenega strahu pred preganjanjem zaradi rase, vere, narodne
               pripadnosti oziroma pripadnosti določeni družbeni skupini ali političnega prepričanja
               se nahajajo izven države, katere državljanstvo imajo, ali zaradi takšnega strahu
               iščejo zatočišče in pravico do tega statusa izven svoje države, se pravi, v neki
               tretji državi. Glede na to, je potrebno pravico do azila in priznanje statusa begunca
               po ženevski konvenciji oziroma iz humanitarnih razlogov, v skladu z evropsko
               konvencijo o varstvu človekovih pravic in temeljnih svoboščin, ločiti tudi od tako
               imenovanega začasnega zatočišča, ki se ga odobri osebam, ki množično prihajajo iz
               držav, kjer so posebne razmere, kot je vojna, okupacija, množične kršitve človekovih
               pravic in podobno, in iščejo pomoč in zaščito praviloma le za čas, dokler trajajo
               takšne razmere. Takšno zatočišče je pri nas urejeno z zakonom, ki ga je sprejel ta
               državni zbor in se imenuje zakon o začasnem zatočišču. Moram reči, da je Slovenija
               ena izmed redkih držav, ki je takšen zakon sprejela.</p>
               <p>Spoštovane gospe in gospodje poslanci, dovolite mi, da samo v nekaj besedah podčrtam
               temeljne značilnosti predloženega zakona.</p>
               <p>Posebna pozornost je posvečena opredelitvi temeljnih načel, ki so pomembna za
               celoten koncept zakona, kakor tudi za njegovo bodoče uresničevanje. Naj omenim samo
               najpomembnejša od teh načel: pravica do azila, načelo nevračanja, celovitost družine,
               izključitveni razlogi prenehanja azila, varna tretja država, opredelitev temeljnih
               pojmov.</p>
               <p>Posebej velja opozoriti na določbe, ki opredeljujejo azilni postopek. To je
               postopek, v katerem naj se ugotovi, ali določena oseba izpolnjuje pogoje za odobritev
               azila in je upravičena do zaščite in pomoči. V tem je tudi jedro, če hočete, celotne
               problematike, ki utemeljuje tudi sam naziv zakona.</p>
               <p>Nekdo je sicer lahko begunec, vendar če se v postopku ne ugotovi, da ima pravico do
               azila, se mu zaščita in pomoč ne odobri.</p>
               <p>Celotni koncept azilnega postopka je zasnovan tako, da zagotavlja učinkovito in
               pravično uveljavljanje pravic beguncev, obenem pa vključuje vse zakonske garancije in
               ukrepe, s katerimi naj bi se preprečile zlorabe tega postopka s strani nosilcev.
               Drugače povedano, zakon v tem pogledu zagotavlja dostop beguncev do zaščite v skladu
               z mednarodnimi načeli azilnega prava, obenem pa preprečuje, da bi bil te zaščite
               deležen tisti, ki v skladu s tem do nje ni upravičen. Azilni postopek, vsebovan v
               predlogu zakona, vsebuje vsa zagotovila, ki jih v teh postopkih pričakuje resolucija
               Sveta Evrope o minimalnih garancijah v azilnih postopkih. Dosledno je uveljavljeno
               načelo dveh instanc, pri čemer na drugi stopnji odloča upravno sodišče. Uveljavljen
               je tako imenovani suspenzivni učinek, če teče pritožbeni postopek. Omogočeno je
               racionalno in hitro vodenje postopka. Postopki naj bi bili končani najkasneje v
               šestih mesecih. Predviden je tako imenovani predhodni postopek. Zakonski predlog
               določa pravice in dolžnosti oseb, ki jim je priznan status begunca in odobren azil v
               skladu z mednarodnimi standardi. Določene omenjene pravice pa uživajo tudi prosilci
               za azil v času, dokler postopek ni končan.</p>
               <p>Naj na koncu posebej poudarim, da je predlagani zakon v celoti zasnovan tako, da
               ustreza značilnostim našega pravnega reda ter pogojem, potrebam in varovanju
               interesov naše države, obenem pa je v vseh pogledih usklajen s sprejetimi
               mednarodnimi konvencijami, resolucijami in standardi ter v vseh pogledih usklajen z
               ustrezno zakonodajo Evropske unije. Na bilateralnem screeningu 14 dni nazaj v
               Bruslju, kjer je bil predstavljen, je bil izredno visoko ocenjen. Poleg tega pa je
               treba tudi poudariti, da je bila prav azilna problematika v središču pozornosti tega
               screeninga praktično v celotnem njegovem delu. S sprejetjem tega zakona bo</p>
               <p>Republika Slovenija odpravila pomanjkljivosti in neustreznost sedanje zakonske
               ureditve na tem področju. Omogočeno bo vodenje ustrezne in konsistentne azilne
               politike in s tem zavarovanje nacionalnih interesov pri tem. Obenem pa sprejetje tega
               predloga pomeni izpolnitev obveznosti, ki za Slovenijo izhajajo iz sprejetih
               mednarodnih konvencij in sporazumov ter uskladitev slovenskega pravnega reda s
               pravnim redom Evropske unije na tem izjemno občutljivem in pomembnem področju. Prav
               to področje in njegova ustrezna pravna ureditev pa je za utrditev mednarodnega ugleda
               Slovenije izjemno pomembna, zato spoštovane poslanke in poslanci, pričakujemo, da po
               razpravi zakon podprete in nam naložite obveznosti za drugo branje. Hvala za vašo
               pozornost.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Najlepša hvala, mag. gospodu Slavku Debelaku, državnemu sekretarju ministrstva za
               notranje zadeve.</p>
               <p>Predlog zakona je obravnaval odbor za notranjo politiko in pravosodje, ki je matično
               delovno telo. Želi predsednica besedo? Poročilo imate na klopeh in v gradivu.
               Predsednica ne želi dodatne besede. Želi besedo predstavnik sekretariata za
               zakonodajo in pravne zadeve? <stage>(Ne želi.)</stage> Prehajamo na besedo, ki jo imajo predstavniki
               poslanskih skupin. Želi besedo katera od poslanskih skupin? Izvoli. Govoril bo Borut
               Pahor, Združena lista.</p>
            </sp>
            <sp who="SDZ2:PahorBorut">

               <speaker>BORUT PAHOR:</speaker>

               <p>Hvala lepa gospod podpredsednik. Kolegice in kolegi!</p>
               <p>Žal! Pravim žal, ne bi mogli o tem zakonu govoriti ob bolj aktualnem času, kot je to
               danes. Kot je to v teh dneh, ko se zdi, da bodo v naši soseščini izbruhnile razmere,
               ki so zelo nenaklonjene nekemu civiliziranemu življenju.</p>
               <p>Zato toliko bolj pozorno beremo, kaj nam prinaša zakon o azilu, ki ga Združena lista
               socialnih demokratov seveda podpira in predlaga, da gre v drugo obravnavo.</p>
               <p>Zakon o azilu Slovenija potrebuje, potrebuje skupaj z drugimi zakoni, ki urejajo
               pravice tistih, ki jim pomagamo. Neka pravila, po katerih lahko Slovenija v skladu s
               svojimi možnostmi, seveda standardi nudi tistim, ki jih sprejmemo. Seveda najvišje
               standarde zagotovitve nekaterih pravic, ki jih tem osebam daje mednarodno pravo in mi
               kot demokratična odprta, strpna družba.</p>
               <p>Gre za pravila, ki omogočajo najprej in predvsem neko predvidljivo ravnanje države,
               glede tega vprašanja. Se pravi, ne ravnanje, ki bi bilo ravnanje od primera do
               primera. Hkrati s tem državi nalaga neke obveznosti in v tem smislu državo v
               mednarodni skupnosti v bistvu postavi v kontekst reševanja problemov ljudi, ki jih
               prinašajo preganjanja, vojne razmere in druge situaciji, ki jih ljudje ocenjujejo kot
               krivične, zanje nevzdržne in se jim skušajo z pobegom izogniti.</p>
               <p>Kot rečeno, Združena lista socialnih demokratov ta zakon o azilu podpira. Jaz bi rad
               izkoristil to priložnost in opozoril na stvar, o kateri smo tukaj tentativno v
               parlamentu že govorili, kot sem rekel, v teh razmerah, danes v teh dneh, postajajo še
               bolj aktualne. Gre za vprašanje odločitve slovenske vlade v skladu z zakonom o
               začasnem zatočišču, odločitve, da so razmere v naši soseščini spričo krize na Kosovu
               tako posebne, da mora v skladu z 2. členom zakona o začasnem zatočišču sprejeti
               odločitev, da državnemu zboru predlaga odločitev o vrhnji kvoti beguncev, ki jih bo
               naša država sprejela, da bi jim omogočila neko varno zatočišče. To se mi je zdelo
               vredno ob robu te današnje diskusije poudariti. Mislim, da je nastopil čas, ko bi
               morala slovenska vlada na naslednji seji, verjetno v četrtek, sprejeti odločitev o
               tem, da recimo področje Jugoslavije razglasi za posebno področje v skladu z 2. členom
               zakona o začasnem zatočišču in da predlaga državnemu zboru neko vrhnjo kvoto
               beguncev, azilantov, ki jih lahko mi kot država z nekimi omejenimi kapacitetami
               sprejmemo in jim nudimo pomoč po mednarodnih konvencijah. Če vlada take odločitve ne
               bi sprejela, bi bili verjetno v situaciji, ko bomo država, ki je ujeta v nek
               schengenski žep, Italija in Avstrija sta namreč državi - članici Schengena, ki zelo
               omejujoče zapirata meje za te ljudi. Mi bomo dežela končnega zatočišča in bomo imeli
               velikanske probleme, ne da bi lahko tem ljudem pomagali.</p>
               <p>Poskušam biti čimbolj jasen. Če želimo pomagati neki seveda omejeni skupini ljudi,
               potem moramo določiti vrhnjo mero ali če želite kvantum, ki smo ga mi še sposobni
               sprejeti in mu nuditi pomoč. Če bi se izogibali taki odločitvi, bi samo podaljševali
               razmere, v katerih bodo ti ljudje še vedno bežali in pribežali v Slovenijo. Ko jih bo
               preveč, da bi jim lahko nudili neko ustrezno zaščito in ko bomo zaradi soseščine s
               schengenskimi državami pravzaprav v zelo neprijaznih in neprijetnih razmerah, ko bomo
               morali te ljudi seveda tako ali drugače tudi vračati.</p>
               <p>Zato bi bilo dobro, da morda izkoristimo prisotnost predstavnikov vlade, državnega
               sekretarja, da morda komentira ta pomislek. Če bi se, kot rečeno, izogibali tej
               odločitvi, če bi mižali pred temi dejstvi, stvari seveda ne bi izboljšali, nasprotno,
               bili bi še naprej priče procesu, ko v Slovenijo prihaja vse več in več ljudi, seveda
               največ in predvsem s področja Jugoslavije, s področja, kjer je danes kriza in ko
               zaradi odsotnosti vladne odločitve, kot rečeno, v skladu z 2. členom zakona o
               začasnem zatočišču, ne bi postavili vrhnjih kvot, ki bi, kako bi rekel, postavila
               jasna pravila igre, tako za Slovenijo doma, kot tudi za Slovenijo v mednarodnem
               kontekstu. Tukaj naj dodam, da je seveda zdaj na delu tudi slovenska diplomacija.
               Tako kot se verjetno v okviru petnajsterice pogovarjajo o reševanju tega aspekta
               kosovske oziroma jugoslovanske krize, tako se moramo seveda v to diskusijo na nek
               način vključiti tudi mi. Da ne bi, kot rečeno, dežela v tem schengenskem žepu, ostali
               pravzaprav, prišli v situacijo, ko bi imeli doma veliko veliko preveč beguncev,
               tistih, ki iščejo začasno zatočišče, azilantov, ki jim ne bi mogli nuditi ustrezne
               pomoči. Hkrati pa se ne bi z državami v soseščini dogovorili o takoimenovani
               razdelitvi bremen. Se pravi, predlagam, tako v svojem imenu kot v imenu poslanske
               skupine združene liste, da vlada razmisli o tem predlogu, da ga jutri na svoji seji
               morda tudi sprejme, da čimprej državnemu zboru predloži, v skladu z 2. členom
               omenjenega zakona, zgornji kvantum, do katerega mi lahko ljudi sprejmemo in čez
               katerega teh ljudi ne moremo sprejeti. Slovenska diplomacija naj v skladu z
               odločitivijo te vlade po svojih najboljših močeh doseže nek dogovor, katerega
               sestavni del bo tudi Slovenija, v katerem si bodo države v soseščini te krize
               razdelile bremena, ki jih bo ta kriza proizvedla. To pa ne glede na to, na kakšen
               način bo mednarodna skupnost intervenirala, posegla v krizo na Kosovu v Jugoslaviji.</p>
               <p>Zdelo se mi je, da je to tak pomemben poudarek, zato bi prosil, če sem pravilno
               razumel stvari, problem, da mag. Debelak, državni sekretar, pove državnemu zboru, ali
               je to točna presoja razmer, ali ima vlada to pristojnost, ali bo državni zbor
               pričakovano v kratkem odločal o tej kvoti, ali lahko pove kaj več o tem, kako se
               Slovenija pripravlja na morebitne posledice eskalacije krize v Jugoslaviji; kako si
               slovenska diplomacija prizadeva za to, da bi prišlo do razdelitve bremen, ker - in s
               tem končujem - opozarjam še enkrat, če do nekega dogovora o razdelitvi bremen ne bo
               prišlo, se bo schengenska petnajsterica <stage>(oziroma teh držav je manj)</stage> zaprla v svoje
               meje, Slovenija pa bo na njeni meji in seveda na meji eskalacije te krize v bistvu
               dežela, ki se bo soočila s problemom, ki nas bo prekosil v svojih dimenzijah. Zato bi
               prosil, gospod podpredsednik, če boste potem ob koncu razprave morda prosili
               državnega sekretarja, da odgovori na vprašanja ali predlog in komentira tudi aktualne
               razmere v zvezi s tem. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Kot vidim, si državni sekretar zapisuje in se bo gotovo na koncu vključil
               v razpravo, kolikor ga poznam.</p>
               <p>Naslednji je prijavljen Zmago Jelinčič, poslanska skupina slovenske nacionalne
               stranke. Pripravi pa naj se Janez Mežan, socialdemokratska stranka.</p>
            </sp>
            <sp who="SDZ2:JelinčičZmago">

               <speaker>ZMAGO JELINČIČ:</speaker>

               <p>Hvala lepa gospod podpredsednik. Jaz imam močan občutek, da je ta zakon o azilu
               pripravljen po sugestijah in po predlogah Evropske unije, ki hoče pravzaprav iz
               Republike Slovenije narediti nekako deželo azilantov. S tem, da bi pufarska cona bila
               v Sloveniji, schengenska Evropa oziroma Evropska unija, v katero zagotovo ne bomo
               prišli še naslednjih 10 let, pa nek svetel prostor, kamor naj bi ti ljudje prišli.</p>
               <p>V predlogu o azilu namesto zaostritev, ki sem jih pričakoval, v bistvu srečujem same
               olajšave. Olajšave na vseh področjih vstopanja, pridobivanja azila, pridobivanja
               statusa begunca in tako naprej. Trenutno je največji problem azilantov zagotovo dotok
               iz Kosova predvsem Šiptarjev. Mesečno pride v Slovenijo najmanj, najmanj 1500
               Šiptarjev na črno, ki se jih najprej razporedi po domovih, kjer so mesec ali dva,
               nakar se jih razpošlje oziroma spusti na prosto, da svobodno hodijo po Sloveniji in
               si sami iščejo svoje sorodnike, kjer se potem stacionirajo.</p>
               <p>Pričakoval bi kakšen bolj resen pristop do te problematike, če nam je do Republike
               Slovenije. Če razmišljamo o interesih naše države, potem bi morali to stvar
               obdelovati in se je lotiti na drug način kot smo se jo oziroma se jo je vlada lotila
               v tem zakonu.</p>
               <p>Če grem samo k nekaterim členom. 5. člen govori o prenehanju azila, kdaj oseba
               izgubi status begunca. Nikjer ni naveden primer, ki je pravzaprav človeka pripeljal v
               Slovenijo: želja po vstopu v zahodnoevropsko unijo. Ni naveden primer, da oseba
               izgubi status begunca, če na primer prebegne iz Republike Slovenije v eno od zahodnih
               sosednjih držav, to se pravi v Italijo ali Avstrijo, za enkrat, morda v kratkem tudi
               na Madžarsko. Če jo ta država vrne, še vedno ima in obdrži ta oseba status begunca.
               Mislim, da bi bilo smiselno, da se ji ob takem primeru status begunca odvzame. To
               prehajanje čez mejo se lahko ponavlja v nedogled in vendarle se ne bo nič zgodilo.</p>
               <p>Glede na to, da je slovenska vlada tako nesmotrno in tako neumno sklepala pogodbe o
               vračanju oseb, potem je to zadeva, ki se bo zagotovo ponavljala in dogajala.</p>
               <p>V 6. členu, ki govori o prepovedi prisilne odstranitve ali vračanja, pravi takole:
               <q>"Prisilna odstranitev ali vrnitev oseb v državo, kjer bi bilo njihovo življenje ali
               svoboda ogrožena zaradi njihove rase, vere, narodnosti, pripadnosti posebni družbeni
               skupini ali političnega prepričanja..."</q> in tako naprej.</p>
               <p>V večini držav, od koder prihajajo begunci, je ogrožena svoboda tistim, ki so
               drugačnega političnega prepričanja. S tako formulacijo, kjer je notri, ne samo
               življenje, ampak tudi svoboda, s tako formulacijo lahko pričakujemo, da bodo imeli
               pravico ostati pravzaprav vsi tisti, ki so prešli čez mejo.</p>
               <p>6. člen bi moral biti omejevalni člen. Jaz sem za to, da piše notri življenje,
               vendar svoboda je omejena tudi takrat, kadar nekoga zaradi, recimo, političnega
               prekrška, delovanja, sodelovanja pri raznih demonstracijah, sodnik za prekrške v
               matični deželi kaznuje z 10 dnevi zapora, kar pomeni, da mu je bila za ta čas odvzeta
               svoboda. In kdor bo pameten, se bo lahko skliceval na 6. člen našega zakona in bo
               ostal tukaj in bo dobil status begunca.</p>
               <p>Če gremo k 8. členu, ki pravi tako o nezakonitem vstopu v Republiko Slovenijo:
               <q>"Tujci, ki po uveljavitvi tega zakona nezakonito vstopijo v Republiko Slovenijo, se
               ne kaznujejo, če se nemudoma prijavijo pristojnim organom Republike Slovenije in
               vložijo prošnjo za azil."</q> Kaj pa, če se ugotovi, da je bila prošnja za azil
               neutemeljena, če je bila posredovana in zahtevana na osnovi lažnih podatkov,
               zgoljufanih dokumentov, potvorjenih dokumentov in česa podobnega? Tega tukaj ne
               upoštevamo in vendar sodim, da bi bilo potrebno tudi to upoštevati. Mogoče z eno
               alineo, da v primeru, če se izkaže, da prošnja ni bila utemeljena, da ta človek
               vendarle ne more dobiti azila v Sloveniji.</p>
               <p>Potem v 12. členu se govori o jeziku v postopku in pravici do tolmača. Prvi odstavek
               pravi, da če prosilec ne razume uradnega jezika, v katerem teče postopek, se mu mora
               zagotoviti sodelovanje tolmača. V zadnjem času je poleg Šiptarjev v prebegu tudi
               dosti ljudi iz Šrilanke, iz Indonezije, iz ne vem kod vse povsod, ki govorijo
               različna narečja. Ta človek bo imel pravico zahtevati tolmača svojega narečja, kajti
               zakon mu to zagotavlja. Ves čas, dokler ne bo dobil tolmača nekega bornejskega
               narečja, bo on lepo tukaj.</p>
               <p>Tudi tretji odstavek pravi: <q>"Tolmač ima pravico do plačila iz proračuna Republike
               Slovenije v skladu s predpisi o sodnih tolmačih."</q> Ja, vendar samo takrat, kadar je
               prošnja za azil ugodno rešena. Drugače naj se bremeni koga drugega za te stroške.
               Mislim, da Slovenija ni tako bogata država in takih predpisov, ne vem, če imajo
               zahodne države notri, nimajo. Na ta način se mi gremo res nekakšne altruiste in
               svetovne odrešitelje tukaj v Sloveniji. V bistvu pa ne znamo poskrbeti za lastne
               slovenske interese in pravzaprav ne skrbimo za njih.</p>
               <p>V četrtem odstavku istega člena piše takole: <q>"Prosilec za azil si lahko na lastne
               stroške zagotovi pomoč lastnega tolmača."</q> Zelo dobro, vendar kdo pravi in kdo lahko
               garantira, da je ta lastni tolmač tudi verodostojen. In če bo prišlo do tega, da se
               bo naknadno ugotovila neverodostojnost tega tolmača, kaj bo potem? Ali bomo ponovno
               uvajali postopke ali bomo enostavno zamižali, tako kot se zamiži zdaj in puščamo vse
               mogoče begunce v Sloveniji, da, konec koncev, dvigajo nivo kriminala v Sloveniji.</p>
               <p>V 20. členu, kjer piše <q>"pomoč pri vključitvi in naturalizaciji"</q>, pravi, da
               <q>"pristojni organ lahko begunca, ki prosi za naturalizacijo in ki živi v Republiki
               Sloveniji neprekinjeno pet let, po prostem preudarku sprejme v državljanstvo
               Republike Slovenije"</q>. Tukaj se je pokazala intenca. Pravi, <q>"begunec, ki v Sloveniji
               živi neprekinjeno pet let"</q>. To se pravi, tukaj je želja vlade: najprej zamegliti oči,
               da begunci ne bodo tukaj samo dva meseca, ampak da bodo pet let ali šest let, potem
               se jim bo pa enostavno podelilo državljanstvo. To je tisto vprašanje, ki sem ga jaz
               že postavil vladi v zvezi z begunci s Kosova, v zvezi s Šiptarji, ki v ogromnih
               količinah prihajajo v Slovenijo in ostajajo tukaj. V 20. členu je odgovor na to:
               ostali bodo tukaj in dobili slovensko državljanstvo.</p>
               <p>Ne bom se spuščal v vse člene, čeprav bi lahko še na veliko členov kaj povedal,
               ampak zagotovo je potrebno omeniti tudi 29. člen, ki govori o omejitvi gibanja. V
               prvem odstavku pravi takole: <q>"Prosilcu za azil se lahko začasno omeji gibanje, če je
               to potrebno zaradi ugotavljanja istovetnosti prosilca ali zaradi preprečevanja
               širjenja nalezljivih bolezni."</q> Takšnega člena nima nobena država v Evropi. Kar nekaj
               pogojnih zadev je tu; niti ne tistemu, ki bo dobil azil, ampak prosilcu. To se pravi,
               nekdo se spomni, zaprosi za azil, in stvar je rešena. Da mu še olajšamo, piše naprej,
               <q>"se lahko omeji gibanje"</q>, in da mu še olajšamo, <q>"se mu lahko samo začasno omeji
               gibanje"</q>! To je pa zopet tisto in zopet dokazuje to, da se lahko pravzaprav vsi
               begunci, vsak, ki pride v Slovenijo, pravzaprav prosto giblje naokrog po Sloveniji.
               Konec koncev, brez dokumentov, brez česarkoli, in zganja, kar mu pač paše.</p>
               <p>Pri zavrnitvi prošnje za azil, v 37. členu, mislim, da bi morala biti zagotovo
               navedena še ena alinea, in sicer, pod 7, recimo, <q>"če prosilec za azil zavaja ali
               zlorablja postopek"</q>. Kajti naslednji, 38. člen, obdeluje zavajanje in zlorabo
               postopka. O tem, da je to recimo možnost za zavrnitev za azil, pa niti besede.</p>
               <p>Skratka, členov je veliko; popravkov, sem prepričan, bo treba storiti ogromno. Upam,
               da bo ministrstvo za notranje zadeve in vlada Republike Slovenije prisluhnila
               nekaterim pripombam, ki sem jih navedel. Vendar pa sem se za bolj podrobno obdelavo
               pripravljen tudi srečati s tistimi, ki so na ministrstvu za notranje zadeve
               postavljeni, da to zadevo obdelajo in pripravijo in morda tudi sugerirati kakšno
               rešitev. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Zmago Jelinčič, predstavnik slovenske nacionalne stranke. K
               razpravi se je prijavil v imenu socialdemokratske stranke, Janez Mežan. Izvoli,
               kolega.</p>
            </sp>
            <sp who="SDZ2:MežanJanez">

               <speaker>JANEZ MEŽAN:</speaker>

               <p>Hvala lepa. Spoštovani gospod predsedujoči, poslanke in poslanci, predstavniki
               vlade! Poslanska skupina socialdemokratske stranke seveda podpira predlog zakona o
               azilu. Menimo, da je zakon vendarle pripravljen v skladu s prakso civilizirane
               Evrope. Hkrati podpiramo tudi stališča, ki so navedena, ki so bila podprta na
               matičnem delovnem telesu. Nekatere pripombe v teh stališčih so tudi naše, četrto,
               recimo. Podpiramo tudi stališče državnega sveta pod točko 2, ne bom jih posebej bral,
               navedena so v stališčih komisije državnega sveta. Ko bomo glasovali, ali je zakon
               primerna podlaga, bomo zakon podprli.</p>
               <p>Da ne bi hodil potem še enkrat gor, bi rad opozoril na tisto, kar sem opozoril že na
               odboru. To je v nekem smislu povzeto tudi v četrtem stališču odbora. Že v uvodni
               predstavitvi predloga zakona je državni sekretar, gospod Debelak, dejal, da je
               potrebno razmejiti azilno problematiko od problematike migracij. Ko sem bral ta
               predlog zakona, seveda nisem imel najbolj tega občutka. Če vzamemo že 1. člen, ki
               pravi, da s tem zakonom se določijo načela, pogoji in postopek za pridobitev azila,
               prenehanje azila. Se pravi, če je to zakon o azilu, bi se moral tukaj končati. Naprej
               seveda govori še ta odstavek o statusu, pravici in dolžnosti beguncev v Republiki
               Sloveniji. Vprašal sem se seveda, ali ni to predlog zakona o azilu oziroma o beguncih
               in hkrati tudi o azilu in bi bil mogoče bolj pravilen naslova zakona tudi takšen.</p>
               <p>Nekaj podobnega potem spremljamo skozi sam predlog zakona, recimo 5. člen, podnaslov
               je <q>"prenehanje azila"</q>, potem pa v dveh odstavkih, in to v šestih alineah pravzaprav
               nikjer ne govori ta člen o prenehanju azila. Govori pa o prenehanju statusa begunca.
               Pravi: <q>"Oseba izgubi status begunca v naslednjih primerih..."</q> in potem navede te
               primere.</p>
               <p>Generalno gledano sem se spraševal ves čas, ali ne bi bilo pametno, da je to, če je
               potrebno, če tako zahteva Evropa od nas, da ta predlog zakona oziroma ta zakon govori
               samo o azilu, begunsko problematiko pa definiramo že v zakonu o tujcih, ali pa v
               posebnem zakonu o beguncih.</p>
               <p>Mislim, da bo treba zakon tudi v tem smislu še natančneje pregledati in potem v
               drugem branju popraviti tisto, kar po mojem mnenju ni ravno čisto v skladu s samim
               naslovom predloga zakona. Toliko, hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospodu Mežanu, ki je govoril v imenu poslanske skupine
               Socialdemokratske stranke. Druge poslanske skupine se niso prijavile.</p>
               <p>Zaključujem razpravo poslanskih skupin. Pisno prijavljenih ni. S tem ste mi
               omogočili, da ni treba omejevati. Omejeni ste pa vsi nadaljnji razpravljavci, ki se
               pisno niste prijavili, na 5 minut razprave. Odpiram razpravo poslank in poslancev.
               Želi kdo razpravljati? Ivo Hvalica. Izvoli kolega.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa gospod podpredsednik. Spoštovane kolegice, kolegi, maloštevilni
               predstavniki vlade, državni sekretar Slavko Debelak, ki je eden redkih, ki tudi zna
               govoriti in ve kaj hoče povedati za to govornico! Mislim, da bi se morali v vladi
               zgledovati v tem primeru, ker večina ljudi tu govori tako, da sploh ne veš, kaj hoče.
               To smo doživeli danes dopoldne kar dvakrat.</p>
               <p>Jaz sem osebno vesel, da imamo sedaj pred seboj predlog tega zakona. Edino nekaj
               nisem mogel razbrati. Ali je ta zakon, in sedaj bom rekel, specifično, včasih rečemo
               razvojno naravnan, bom pa tu rekel perspektivno naravnan. Osebno ocenjujem, da bo ta
               zakon super aktualen v bodoče. Pri čemer ne mislim samo na eventualne begunce,
               migracijo s področja bivše Jugoslavije, ampak mislim predvsem na migracijo iz bivših
               držav Sovjetske zveze. Osebno sem prepričan, da v kratkem tu ne bodo samo Ukrajinke,
               pač pa tudi Ukrajinci.</p>
               <p>To je neizpodbitno. Vse zadeve kažejo na to in kolikor sem razbral iz pogovora z
               redkimi tujimi diplomati, ki jih srečam občasno na kakšnem priložnostnem srečanju, je
               to bojazen tudi drugih evropskih držav. Poenostavljeno povedano, kaj se bo zgodilo,
               če se Rusija ne bo izvlekla iz sedanje krize in če se tja vrne socializem; takrat bo
               pritisk na evropska vrata silovit. Torej, te perspektivne naravnanosti zakona nisem
               zaznal. Za sedanjo potrebo pa vidim, da je poskrbljeno, bi rekel, in sam osebno, tako
               kot tudi moja poslanska skupina, ta zakon podpiram.</p>
               <p>Po drugi strani pa sem zelo vesel, da smo Slovenci prišli do te stopnje, da
               pravzaprav sprejemamo takšen zakon; prej smo bili navajeni druge smeri, ko so naši
               ljudje bežali ven in prosili za azil. Kdo je pa prišel k nam! Razen nekaj komunistov
               takoj v povojnem obdobju iz Italije - ne vem, če veste, da so celo iz svetovno znane
               ladjedelnice Tržič - Monfalcone zbežali zaradi komunističnega prepričanja po vojni v
               Bosno in so še sedaj v Zenici. Tam bodo verjetno nekateri tudi ostali; to je tragika,
               recimo, političnih zaslepljencev, ki se je zgodila po drugi svetovni vojni. Torej,
               vesel sem, da je Slovenija prišla na to stopnjo, da potrebuje - in ga potrebuje -
               zakon o azilu. Redkokdaj sem tako, kako bi rekel, sinhroniziran s predlogom vlade.
               Jasno, da se da to še izboljšati, predvsem v tisti smeri, ki sem jo nakazal, v
               možnosti, ki obstoja, da bi se v neki bližnji prihodnosti zgodilo to, kar se je
               zgodilo. Včerajšnji zaobrat letala Primakova kaže, da se lahko to zgodi. To se je
               redkokdaj zgodilo, da bi nekdo nad oceanom - nekdo takih dimenzij! - obrnil letalo
               nazaj proti svojemu izhodišču, proti domu.</p>
               <p>Ker se nisem prej prijavil - ne, ne, bencina je dosti, za vlado, tudi v Rusiji - ker
               se nisem prijavil, se mi čas izteka, torej izražam osebno podporo temu zakonu. Hvala
               lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Ivo Hvalica. Zgleda, da dodatne želje po razpravi ni. Gospod
               državni sekretar želi spregovoriti.</p>
            </sp>
            <sp who="SDZ2:DebelakSlavko">

               <speaker>MAG. SLAVKO DEBELAK:</speaker>

               <p>Hvala lepa, gospod podpredsednik. Spoštovane poslanke, poslanci! Najprej mogoče en
               načelen odgovor na splošno o migracijski problematiki, migracijski politiki, ki
               zajema, ne samo področje azila, ampak tudi področje tujskega prava, bi rekel moderne,
               sodobne vizne politike, zato je v proceduri v parlamentu že tudi resolucija o
               migracijski politiki, ki bo, upam, uvrščena na eno izmed prihodnjih sej in iz katere
               boste seveda lahko ugotovili, da je to področje izredno pereče, izredno zanimivo in
               takoj v startu moj odgovor, moram reči moje strinjanje z gospodom Hvalico.
               Migracijski problemi so danes v svetu in v Evropi tako aktualni, da že kroži
               krilatica in pravi, da konvencionalna vojna ni tako nevarna, kot pa je lahko vojna
               migracij, zlasti če so te nekontrolirane, neuravnavane itn. Tega si nisem izmislil
               jaz, ampak veliko bolj pametni od mene in pa že dosti prej, mislim pa, da je kar
               precej resnice na tem.</p>
               <p>Najprej moj odgovor gospodu Pahorju. Moram reči, da se jaz z njegovim razmišljanjem,
               zlasti glede problemov, ki lahko eskalirajo z eventualnim napadom na ZRJ, seveda v
               kontekstu množičnih begunskih prelivov oziroma, če hočete, tudi <q>"exodusa"</q> do
               slovenske meje oziroma v slovenskem prostoru, to so realne ocene in te držijo. Vi,
               gospod Pahor, ker ste bili sami tudi na eni izmed konferenc, ki je govorila na temo
               begunske problematike, azilne problematike, bi rekel, zatečenih tujcev oziroma oseb,
               ki jim je priznan ta status zatečenih beguncev, dobro zadeve poznate in ste bili že
               takrat tudi obveščeni, da je ministrstvo za notranje zadeve, skupaj še z nekaterimi
               drugimi resorji, pripravilo informacijo za vlado. Jaz sem prepričan, da bo vlada
               verjetno v zelo kratkem času obravnavala to problematiko in zavzela stališča glede
               eventualne, bi rekel eventualnega aktiviranja takoimenovanega zakona o začasnem
               zatočišču, če bo to seveda potrebno in če bo ugotovila, da so dejansko nastopile
               takšne razmere v smislu 2. člena in potem v nadaljevanju parlamentu predlagala tudi
               kvote. Moram pa reči, in to sem se prepričal tudi v Bruslju na multilateralnem
               screeningu, da je za takšne ukrepe potreben, bi rekel, širši konsenz, evropski
               konsenz, ker tukaj lahko potem samo z enostranskim dejanjem ene države nastane tudi
               situacija, ko bo ena država <q>"pokasirala"</q> vso to begunsko populacijo, ostale države
               pa, ki ljubosumno ščitijo svoje nacionalne interese, verjetno ne bi želele aktivirati
               stvari še naprej in s tem prevzeti del bremen. Zato sem prepričan, da bo vlada o tem
               temeljito razmislila in situacijo temeljito proučila. Če bo potrebno, bo vzpostavila
               tisto pravno varianto, ki ji jo ponuja zakon o začasnem zatočišču, in državni zbor
               tudi obvestila, da določi kvote, ki jih je v določeni situaciji Slovenija
               pripravljena sprejeti in ekonomsko tudi preživeti.</p>
               <p>Želel bi opozoriti na - mogoče vas nisem dobro razumel, gospod Pahor, pa me, prosim,
               potem popravite - vsi ti begunci, ki prihajajo z območja Kosova oziroma z območja
               Zvezne republike Jugoslavije, seveda ne bežijo zlasti zaradi političnega preganjanja
               in tako naprej, ampak bežijo zaradi vojnih zadev oziroma grozot in podobnih stvari.
               Če pridejo v Slovenijo, je njihov cilj Slovenijo tranzitirati ilegalno in se
               nastaniti v zahodni Evropi. Moram reči, da za njih ni ciljna država toliko Slovenija.
               Seveda, nekaj jih tudi išče azil; samo podatek - in hkrati tudi odgovor gospodu
               Jelinčiču, ki, moram reči, da je stvari malo površno predstavil - lansko leto in v
               letošnjem letu je bilo zajetih približno 14.000 ilegalcev z območja Zvezne republike
               Jugoslavije, 4.000 je bilo procesuiranih tukaj pri nas, samo 230 pa jih je zaprosilo
               za azil kot poseben status. Večina, moram reči, ima željo, da gre naprej v zahodno
               Evropo. Če pa že ostanejo v Sloveniji, pa se potem skušajo nekako razseliti pri
               svojih sorodnikih in znancih, prijateljih in ponovno čakati zadeve oziroma ugodne
               trenutke, da gredo dalje.</p>
               <p>Da bom kratek, moram reči, da bom vaša razmišljanja prenesel do vlade. Mislim, da bo
               vlada verjetno že na jutrišnji seji razpravljala in obravnavala to problematiko.
               Seveda vam pa jaz osebno ne morem dati nobene garancije, da bodo neki ukrepi, ki so
               sicer pravno možni, tudi sprejeti.</p>
               <p>V nastopu kolega Zmaga Jelinčiča, moram reči, je bilo veliko pomislekov, veliko
               dilem. Te dileme so takšne in njegov zagovor takšen, da so v nasprotju z evropskim
               aquisom oziroma mednarodnimi standardi, ki veljajo na področju azilne problematike.
               Izbora tukaj ni. Lahko potrdim, da je res, da Evropa dirigira pravila igre na
               področju azilne problematike; dirigira pa jih preprosto zaradi tega, ker jih je
               Slovenija ratificirala skozi mednarodne konvencije in tudi skozi druge akte
               evropskega prava, ki ga bomo morali upoštevati, če bomo želeli postati polnopravni
               člani Evropske unije. Samo za področje azilne problematike, azilnega prava, velja 18
               evropskih predpisov. Mi se jih moramo, seveda, strogo držati in nekih rezerv oziroma
               da bi nekatere stvari zapisali drugače, seveda v to univerzalno pravico, enostavno ne
               gre. Človek v bistvu ne more biti nek apolit oziroma človek v kozmosu, nenehno iskati
               svoj status in svojo pozicijo. Nekatere njegove trditve so, moram reči, netočne. On
               pravi, da bomo postali država Kosovarjev oziroma Šiptarjev, ki bodo pri nas iskali
               azil. Za ilustracijo imam s sabo podatke, koliko oseb je v državah Evrope iskalo
               zatočišče, in sicer samo tiste najbolj tipične: v Avstriji 13.800, v Nemčiji 89700, v
               Nizozemski 45000, v Sloveniji 330, ponavljam v Sloveniji 330, v Veliki Britaniji
               57000. Za ilustracijo bom navedel še Češko 4100, Madžarska 7800, skratka po teh
               podatkih se da razbrati samo to, da smo daleč od tistega, kar je govoril kolega
               Jelinčič.</p>
               <p>Kolegu Jelinčiču še en odgovor. V mednarodnem pravu velja pravilo <q>"nomo reformá"</q>,
               pravilo nevračanja osebe, ki bi z vrnitvijo bile izpostavljene nevarnosti za
               življenje, svoje, svoje družine, mučenju, fizičnemu preganjanju ali kakšnemu
               drugačnemu preganjanju, se preprosto po mednarodnem pravu ne sme vrniti. To je
               zapisano v paktu državljanskih in političnih pravicah in to je zapisano tudi v paktu
               o evropski konvenciji človekovih pravic.</p>
               <p>Tudi predloge, ki jih je navedel, da bi bilo treba zadeve, kjer podatki za
               pridobitev azila temeljijo na lažnih podatkih, zavajanju, v nadaljevanju seveda
               upoštevati kot netočne in prosilce zavrniti, so navedeni v naslednjem členu. Vendar
               pa očitno gospod Zmago ni imel časa, da bi natančno prebral. Zato mu predlagam, da si
               prebere 37. člen predloga zakona in v tem 37. členu je napisano tudi, da se v takem
               primeru, ko podatki temeljijo na laži, na zavajanju mora izvesti in izpeljati hitri
               postopek. Verjetno še ni slišal za termin ali pa je in ga namenoma spregleduje:
               proces integracije. Azilanti so politični preganjanci. Moram reči, da azilanti so
               nekatere znane osebnosti svetovnega današnjega življenja. Vi vsi jih zelo dobro
               poznate in bojazen, da bi imeli z njimi težave glede nekoliko hitrejšega pridobivanja
               državljanstva, so v tem kontekstu odveč.</p>
               <p>Gospod Hvalica! Hvala za kompliment, ki ste ga namenil meni osebno. Odgovor na
               vprašanje, ali je zakon naravnan perspektivno. Mislim, da je prav iz razlogov in
               zlasti iz načel, ki sem jih tukaj navedel in zlasti iz tistih utemeljitev, ki
               govorijo v prid temu, da to pravico, ta status podelimo samo tistemu, ki je dejansko
               do tega upravičen in da strogo ločimo politični azil oziroma politično zatočišče od
               nekih drugih statusov. Ti statusi so lahko začasno zatočišče za begunce, ki prihajajo
               iz vojnih območij, začasno humanitarno bivanje oziroma neko drugo stanje, neki drugi
               status so tisti garant, ki seveda zakonu dajejo tudi neko perspektivno naravnanost.
               To je seveda naša ocena. Verjetno bo možno to oceno tudi dopolniti oziroma z njo
               polimizirati.</p>
               <p>Ampak mi smo se projekta lotili resno in ocenjujemo, da smo delali projekt ne za
               danes, ampak smo ga delali za v bodoče. V tem kontekstu, mislim, da tudi odpade tista
               bojazen z Ukrajinci, kot ste rekli. Ukrajinke so že tukaj. Namreč one sorazmerno
               legalno prihajajo v Slovenijo, si pridobijo dovoljenje za delo iz artističnih oziroma
               nekih drugih razlogov in kolikor mi je poznano, v Ukrajini ta trenutek ni nekih
               političnih takih oziroma drugačnih zadev, ki bi lahko pogejevale masovne politične
               prebege. Z gospodom Janezom Mežanom sem govoril tudi že na odboru za notranjo
               politiko. On postavlja, moram reči, logično dilemo okrog pojmovne opredelitve
               begunec, azilant. Že takrat smo mu obljubili in s tega mesta ponavljam, da bomo to
               njegovo pripombo temeljito preučili, skušali zadeve čim bolj prevesti v nek razumen
               normalen jezik. Če bo s tem zadovoljen, bo to povedal ob drugem branju. Hvala lepa.
           </p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Res lepa hvala državnemu sekretarju magistru Slavku Debelaku, ki je, kot izgleda,
               skrbno sledil razpravi poslancev in dal tudi primerne odgovore in nakazane možne
               rešitve. Želi še kdo razpravljati? Gospod Jerovšek, izvoli.</p>
            </sp>
            <sp who="SDZ2:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod podpredsednik. Spoštovani zbor! Oglasil bi se zaradi tega, da bi
               podprl intenco zakona, ker vemo, da je azilantska oziroma begunska problematika danes
               eno ključnih vprašanj v Evropi. Dejstvo je, da se razviti svet z vsemi možnimi načini
               brani begunskega vala, čeprav se po drugi strani dela skrajno človekoljubnega. Vendar
               vse države z visokim standardom predvsem gledajo na svoje ozke interese. V Evropi je,
               kot je poudaril gospod državni sekretar, sprejetih 18 evropskih predpisov, ki se
               dotikajo področja azila oziroma begunske problematike. Menim, da je prav, da se
               Slovenija skozi to, ko je že ratificirala nekatere konvencije, ki nas silijo v
               sprejem tega zakona, da bo imela jasne pogoje, jasna stališča, kako ravnati s
               populacijo beguncev in azilantov. Seveda je azil klasični atribut demokratičnega
               sveta. Vedno so ljudje, ki v svojih državah pridejo v situacijo, ko jim je umik na
               nek način edina možnost. Če bi v tem slučaju bile države, ki bi preprečevale in
               zavračale azil iz upravičenih razlogov, bi bilo to seveda nečloveško ravnanje. Vendar
               menim, da je dobro, da Slovenija sprejme ta zakona, ker bo na ta način imela, prvič,
               jasne norme, kako ravnati z begunci, drugič, pa se bo tudi nekoliko boljše lahko
               branila pred tem begunskim valom, ki se bo mogoče na novo odprl s sedanjo balkansko
               vojno. Vemo, da so na Balkanu bile v tem stoletju že številne balkanske vojne in da
               je prav vsaka gotovo povzročila begunski val. Bi pa apeliral tudi na dosledno,
               nedvolično nastopanje. V tej zvezi bi gospoda Jelinčiča vprašal konkretno. Kot je
               nastopal proti Albancem oziroma Šiptarjem, jaz se zavedam, da se tega problema vsi
               zavedamo, vendar bi ga vprašal, ali je on tako dosleden branitelj slovenskih
               interesov. Ali je resnico to, kar sem mogoče pred letom dni čital, da v svoji hiši,
               ki jo je podedoval, mislim da od Avstrijcev, v Volčah na Tolminskem, ne daje
               zatočišče. Ko bi dajal zatočišče brez finančnega naplačila, bi bila to humanitarna
               akcija. Vendar, tam je jasno pisalo, da služi na račun Albancev, in govorice so celo
               bile, da je v poznejši svoji poti v Beograd nosil tudi podatke, osebne podatke teh
               ljudi, ki so imeli potem težave. To je dvolično nastopanje in zdaj ne vem, takrat
               demantija nisem zasledil, nisem zasledil, govorilo se je o velikih vsotah denarja. In
               glede na to, na kakšen način on nastopa, bi tudi o tej dilemi, nisem prepričan, da na
               svoji poti v Beograd ni imel tudi kakšnih posebnih nalog in nosil v svoji prtljagi
               podatke.</p>
               <p>Tako da problematika beguncev - ljudje so v stiski ob takih zadevah in mi se moramo
               zavedati, ne smemo nastopati iz pozicij ksenofobije. Menim, da je Slovenija sicer na
               tem področju že veliko storila ob vojni na Hrvaškem in Bosni. Da se je pokazala naša
               država kot humanitarna država, ki razume tegobe tujcev; in v tem smislu smatram, da
               bi sedanja slovenska vlada morala poostriti ukrepe na meji, da bi se ubranila valu
               beguncev. Kajti če čisto tako gledamo, mislim, da je normalno, da se to breme
               begunstva porazdeli po evropskih državah. Da tiste države, evropske, ki so jih polna
               usta človekovih pravic, tudi ustrezen svoj delež na tem področju pač prispevajo.
               Vendar mi pa moramo biti nekako nedvolični. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Jerovšek. V enem delu si sicer malo odskočil od razprave o azilu,
               predloga zakona o azilu in verjetno si si prislužil tudi repliko Jelinčiča. Kolega
               Jelinčič izvoli.</p>
            </sp>
            <sp who="SDZ2:JelinčičZmago">

               <speaker>ZMAGO JELINČIČ:</speaker>

               <p>Hvala lepa, gospod podpredsednik. Gospod Jerovšek, kaj naj rečem drugega. To, kar
               ste povedali, je neumnost, in kažete samo lastno neumnost. Jaz nimam nobene hiše, ki
               bi jo podedoval od ne vem kogarkoli. Imam eno samo hišo v Ljubljani, zato pri tisti
               vaši obveščevalni službi naročite bolj promptne in ekzaktne podatke.</p>
               <p>Glede tega, da bi jaz nosil kaj v Srbijo, nikakor ne drži. Morda sem pa iz Srbije
               prinesel kakšne posnetke, na katerih vaš gospod predsednik je češnje, liže sladoled
               in v izborni srbohrvaščini joka oficirjem JLA - morda to?</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Jelinčič. Kolege poslance in poslanke opozarjam, da se držimo
               razprave o predlogu zakona o azilu; medsebojnih diskusij na taki ravni ne bom
               dovolil. Še replika, potem pa bomo s tem končali in razpravljali dalje o azilu.
               Kolega Jerovšek, gladko repliko, vendar mislim, da ne v medsebojnem obračunavanju,
               ampak v zvezi z zakonom o azilu.</p>
            </sp>
            <sp who="SDZ2:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Kolega Jelinčič, pravite, da sem povedal neumnost. Zakaj pa niste
               replicirali oziroma demantirali takrat, ko je to bilo zapisano v časopisu, v
               Dnevniku, v dnevnem časopisju? Mogoče danes nimate več te hiše, ker si palačo v
               Ljubljani gradite, pa ste reinvestirali. Vendar sem takrat pozorno spremljal in tega
               niste demantirali. To je za mene<gap n="..."/></p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Kolega Jerovšek, prosim, da nehamo z dialogi!</p>
            </sp>
            <sp who="SDZ2:JerovšekJožef">

               <speaker>JOŽEF JEROVŠEK:</speaker>

               <p><gap n="..."/>vsa resnica. Drugi del vašega izvajanja so pa res neumnosti, kar ste govorili.
               Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Začeli smo lepo, sedaj pa izgleda, da se je sprevrglo v dialog. Kolega Jelinčič,
               potem pa naj bo razprava o hišah končana, in bomo nadaljevali o zakonu o azilu.</p>
            </sp>
            <sp who="SDZ2:JelinčičZmago">

               <speaker>ZMAGO JELINČIČ:</speaker>

               <p>Gospod Jerovšek, glede na zveze, ki jih imate po raznih sodiščih, bi lahko vedeli, da
               je tožba na sodišču.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. S tem zaključujemo ta intermezzo pri zakonu o azilu. Ima še kdo kako
               vsebinsko, tehtno razpravo, kolegi poslanci in kolegice poslanke? <stage>(Nima nihče.)</stage> Tako
               zaključujem splošno razpravo.</p>
               <p>Prehajamo na razpravo o predlaganih sklepih in stališčih. Najprej dajem v razpravo
               prvi sklep matičnega delovnega telesa, ki ga imate v gradivu z datumom 15.3.1999.
               Želi kdo razpravljati o prvem sklepu matičnega delovnega telesa? <stage>(Ne želi.)</stage> Prehajamo
               na odločanje. Ugotovimo prisotnost! <stage>(56 prisotnih.)</stage></p>
               <p>Kdo je za sklep pod številko 1? <stage>(50 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je sklep pod številko 1 sprejet.</p>
               <p>V razpravo dajem sklep pod številko 2: <q>"Predlagatelj naj pri pripravi predloga
               zakona za drugo obravnavo v skladu z naslednjimi stališči...,"</q> ki jih imate naštete
               pod številko 1, 2, 3 in 4. Želi kdo razpravljati? Upam, da gospod Debelak lahko sledi
               kljub močni razpravi, ki je tik pred njim. Želi kdo razpravljati? <stage>(Ne želi.)</stage>
               Zaključujem razpravo in prehajamo na odločanje. Ugotavljamo prisotnost! <stage>(57
               prisotnih.)</stage></p>
               <p>Kdo je za sklep pod številko 2? <stage>(51 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je sklep pod številko 2, sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>15. TOČKO DNEVNEGA REDA - PREDLOG NACIONALNEGA PROGRAMA VARSTVA
                  OKOLJA, PRVA OBRAVNAVA.</title> Predlog nacionalnega programa je v obravnavo zboru
               predložila vlada Republike Slovenije. Želi predstavnik vlade besedo? Gospod minister
               Gantar, izvolite.</p>
            </sp>
            <sp who="SDZ2:GantarPavel">

               <speaker>DR. PAVEL GANTAR:</speaker>

               <p>Spoštovani gospod podpredsednik! Spoštovane poslanke in poslanci!</p>
               <p>Pred vami je nacionalni program varstva okolja, ki je pripravljen na podlagi 47.
               člena in v skladu s 104. členom zakona o varstvu okolja. Program prihaja razmeroma
               pozno v parlamentarno proceduro in razlogi za to seveda so predvsem v tem, da mi, in
               to je pomembno poudariti, nacionalni program varstva okolja razumemo kot program.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Spoštovani kolegi poslanci, poslanke! Govori minister. Prosim, da z diskusijami in
               dialogi končate na levi in desni strani. Nič ne kaži sem in tja.</p>
            </sp>
            <sp who="SDZ2:GantarPavel">

               <speaker>DR. PAVEL GANTAR:</speaker>

               <p>Gospod predsednik.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Izvolite, gospod minister. Izvolite gospod minister.</p>
            </sp>
            <sp who="SDZ2:GantarPavel">

               <speaker>DR. PAVEL GANTAR:</speaker>

               <p>Če to kaj pomeni - govori minister. Torej program prihaja v parlamentarno razpravo
               pozno, razmeroma pozno. Moralo bi biti prej. Vendar bi res rad, ker je pomembno za
               razumevanje tega dokumenta, povedal naslednje.</p>
               <p>Nacionalni program varstva okolja razumemo ne predvsem kot lepo pisan dokument,
               temveč predvsem kot dokument, ki akterje, kot temu rečemo, dejavnike, če želite, na
               področju okolja, to je državo, občine, gospodarstvo, gospodinjstva, nevladne
               organizacije, posameznike napotuje v akcijo, tudi v konkretizirane akcijske programe,
               programe za realizacijo določenih ciljev. Zato je seveda trajalo kar nekaj časa, da
               se je lahko tak dokument pripravil, in da se tudi usposabljajo ter usposobijo tiste
               strukture, ki naj bi seveda nosile realizacijo in realizirale ta program.</p>
               <p>Pomembno je tudi poudariti, da je ta dokument tudi na nek način krovni dokument, ki
               povzema in dodatno utemeljuje že nekatere programske dokumente na področju varovanja
               okolja in narave, kot je strategija ravnanja z odpadki, kot je dokument - ki je imel
               razmeroma velik odziv - pregled okoljske učinkovitosti ali če smem povedati še z
               njegovimi originalnim nazivom <q>"Environmental performence review"</q>, ki je bil
               pripravljen po metodologiji OECD in s tujimi strokovnjaki. Potem vključuje tudi
               program izboljšanja zraka v urbanih okoljih, ki je med tem že postal tudi program za
               celotno Slovenijo, ne samo za urbno okolje, in temelji na okojskih poročilih za leto
               1995, leto 1996 tudi prihaja v obravnavo.</p>
               <p>Sama struktura dokumenta, jaz ne bi podrobneje obravnaval dokumenta, ustreza
               zahtevam, ki so definirani v zakonu o varstvu okolja, pa seveda tudi nekaterim drugim
               zahtevam in priporočilom, ki se nanašajo na obliko in način pisanja takšnih
               dokumentov, in so veljavni v Evropski uniji oziroma v državah, ki podpisujejo, in so
               članice konvencij Združenih narodov s področja varovanja okolja. Gre za to, da mora
               biti opredeljena ocena stanja in opredeljeni pritiski na okolje, ki se izvajajo, da
               morajo biti definirani cilji varstva okolja, načela urejanja okoljskih vprašanj in pa
               seveda posamezni akcijski programi ter na koncu seveda tudi financiranje in
               spremljanje izvajanja, torej tudi informacijski sistem na tem področju.</p>
               <p>Pomembno je seveda povedati tudi to, da dokument kot temeljna načela postavlja
               načelo trajnostnega razvoja. Drugo zelo pomembno načelo je načelo deregulacije, to
               pomeni, da naj bi postopoma iz tako imenovanih pravnih, predvsem pa prohibitivnih in
               prepovedovalnih mehanizmov prehajali predvsem na stimulacijske in pa na uvajanje
               ekonomskih instrumentov. Najpomembnejši, mimogrede, ekonomski instrumetni varovanja
               okolja v tem trenutku so pri nas prav gotovo določene takse, predvsem takse za
               zavarovanje voda, ki jih dobro poznate. Potem je seveda tudi taksa na CO₂ 
               in predvideva se tudi uvajanje tudi taksiranje količin organskih vsebnosti v
               odpadkih.</p>
               <p>Naslednje načelo, ki je definirano, je tudi načelo deljene odgovornosti, kar pomeni
               seveda tudi partnerske odnose med lokalnimi, državnimi ravnmi, nevladnimi sferami in
               gospodarstvom. Sam program je narejen tako, da so posamezni elementi, ki so predmet
               tega programa, kot je voda, odpadki, biotska raznovrstnost, zrak, tla, gozd, hrup,
               sevanja in tveganja, razdeljeni po ukrepih politike na področju zakonodajnih ukrepov,
               investicijskih programskih ukrepov, raziskovanja, izobraževanja, usposobljanja in
               informiranja. Tako so obdelani pravzaprav natančno, podrobno predvsem trije
               najpomembnejši segmenti in cilji, ki jih želimo definirati v tem programu, to so
               vode, odpadki in biotska raznovrstnost. S tem smo že prišli k definiciji prednostnih
               ciljev.</p>
               <p>Na osnovi tega, kar sem povedal in poročila o stanju v okolju, so med prvimi
               prioritetami predvsem izboljšava stanja vodnega okolja, tako kvalitete voda kot
               pretočnosti in vodnih režimov. Izhajamo ne samo iz tega, da so vode ogrožene, ker to
               bi bil še premajhen razlog, da bi vode postavili tako visoko. Res je, da so
               podtalnice in vode ogrožene v nekaterih predelih Slovenije razmeroma močno. Res pa je
               tudi nekaj drugega, da Slovenija še vedno razpolaga z razmeroma velikimi količinami
               voda, ki so razmeroma kvalitetne in funkcionirajo kot naravni vir, zato je potrebno,
               da reagiramo predčasno, da preprečimo ukrepe, ki bi pravzaprav devalvirali in uničili
               ta verjetno najpomembnejši naravni vir, ki ga Slovenija v celoti, ne govorim za
               posamezne regije, ima vendarle v primerni količini, da ne govorim ravno o izobilju.</p>
               <p>Drugi pomemben cilj je uveljavljanje sodobnih oblik ravnanja z odpadki, o tem mogoče
               pozneje, če je potrebno in potem pa ohranjanje varstva biotske raznovrstnosti in
               genskih virov ter krepitev institucij varstva okolja na vseh ravneh. Predvsem pri
               biološki raznovrstnosti je treba povedati, da podobno kot velja za vode, Slovenija je
               opredeljena kot ena izmed držav, ki ima razmeroma visoko stopnjo biološke
               raznovrstnosti, ki ni samo naravovarstvena kategorija, ampak je predvsem tudi
               ekonomska in gospodarska kategorija za prihodnji razvoj. In varovanje te
               raznovrstnosti in genskih virov je seveda zato izjemno pomembna naloga. Da bi te
               naloge lahko uveljavljali, da seveda tudi potrebno krepiti institucije varstva okolja
               na vseh ravneh. K tem ciljem bi rad povedal, da seveda še naprej ostaja pomembno
               prizadevanje pri izboljševanju kvalitete zraka. Vendar bi lahko rekli, da smo v
               letih, ki so sledile, že od poznih 80 letih do danes že vzpostavili vrsto mehanizmov,
               institucij, tudi finančnih, podpornih fondov, ki so prispevali k temu, da se
               kvaliteta zraka, merjena po klasičnih polutantih, onesnaževalcih, kot je predvsem
               SO₂ in trdni delci in še nekateri drugi, bistveno izboljšala v
               Sloveniji. Programi v Šoštanju, potem v Sodah tudi, če že hočete, TET 3 itn., bodo te
               vrednosti še znižali, verjetno precej pod raven, ki je sicer določena z mednarodnimi
               konvencijami in predpisi. Tisto, kar je seveda na zraku potrebno ugotoviti, je, da se
               povečuje polucija s tistimi polutanti, ki so rezultat prometa, NOₓ in
               nekaterimi drugimi, potem zemeljskim ozonom, kjer je pa potrebno seveda ohraniti in
               razviti programe predvsem na področju prometa v urbanih središčih, ki bodo ustavili,
               in kjer bomo povsod tudi omejili ta trend. Isto velja seveda za emisije CO₂.
           </p>
               <p>Prav tako je pomembna naloga tudi varstvo pred hrupom in varstvo pred neioniziranimi
               sevanji, ki pravzaprav prihajajo v ospredje okolskih politik šele v zadnjem
               desetletju. Potem je program obdelan po sektorjih dejavnosti, kot jih poznamo,
               industrija in rudarstvo, energetika, kmetijstvo, promet in turizem, in posebej so
               obdelana tudi občutljiva območja, kot so obala, podeželje in pa gorska in kraška
               območja. Samih ukrepov za podporo o izvajanju nacionalnih programov varstva okolja ne
               bi navajal, ker jih je preveč, so navedeni. Povedal bi pa to seveda, predvsem bi
               povedal to, da so trije mogoče najbolj pomembni, čeprav bi vsakemu lahko dali še drug
               pomemben značaj, vzpostavitev informacijskega sistema monitoringa, spremljanja
               tekočega dogajanja in povezovanja podatkov. Drugič je prilagoditev zakonodaje, tisti
               iz Evropske unije, in pa, kot sem že poudaril, poudarjeno je uvajanje ekonomskih
               instrumentov varstva okolja, ki se brez izjeme, lahko rečem, ob taksah, pri obravnavi
               voda pa sploh kažejo kot najbolj zanesljivi in tudi najbolj učinkoviti, stroškovno
               učinkoviti mehanizmi za izboljševanje okolja.</p>
               <p>Če vzamemo kompleten segment, bi lahko rekli, da ocena stroškov v programu, ki je
               definiran do leta 2008, znaša 503 milijarde slovenskih tolarjev; v programu, ki pa je
               definiran za vmesno obdobje do leta 2003, pa 263 milijard slovenskih tolarjev. To bi
               pomenilo, da bi se v okolju moralo zavrteti približno 1,5 bruto družbenega produkta v
               državi, kar je tudi usklajeno z dolgoročno strategijo gospodarskega in socialnega
               razvoja. Seveda pa proračun še zdaleč ne bo in ne more biti edini vir financiranja.
               Mislim, da ni države, ki bi lahko svoje okolske stroške sfinancirala skozi proračun,
               če pa bi to delala, bi delala hudo narobe. Poleg proračuna so tu še povzročitelji, na
               načelu povzročitelj plača, Evropska unija, Phare in strukturni skladi ter domači eko
               skladi, komercialne banke in tuji krediti. Marsikatero investicijo bo treba voditi po
               načelu privatnega in javnega partnerstva, kot je recimo tudi primer z gradnjo
               mariborske čistilne naprave in nekaterih drugih objektov v Sloveniji. Če pa vzamemo
               še ta sredstva, potem bi rekli, da bo najdražja sanacija na vodah, na odpadnih vodah
               in druge sanacije, povezane z vodami, ki vzamejo polovico teh sredstev. Tretjina
               predvidenih sredstev odpade na ravnanje z odpadki, ena desetina na zrak, vse ostalo
               pa je s tega vidika razmeroma manj zanemarljivo oziroma lahko bi rekli, prilagajanje
               industrijskih tehnologij teče skozi običajno industrijsko investiranje v gospodarskih
               družbah in organizacijah.</p>
               <p>Mi smo sodelovali v pripravi tega programa in v obravnavi s Svetom za varstvo
               okolja, ki je imel dve izjemno pomembni in kvalitetni seji. Tudi sicer je bil program
               obravnavan v širokem sklopu in lahko povem - da ne bi bilo treba še enkrat hoditi sem
               - da smo mi prebrali tudi poročilo odbora za infrastrukturo in gospodarstvo, in
               mislimo, da tako kot je, ustreza in ima kvalitetne predloge v zvezi z nacionalnim
               programom varstva okolja. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu ministru za okolje in prostor, dr. Pavlu Gantarju.</p>
               <p>Predlog nacionalnega programa je obravnaval odbor za infrastrukturo in okolje kot
               matično delovno telo. Poročevalec, predsednik odbora, gospod Jakob Presečnik,
               izvolite.</p>
            </sp>
            <sp who="SDZ2:PresečnikJakob">

               <speaker>JAKOB PRESEČNIK:</speaker>

               <p>Gospod podpredsednik, kolegice in kolegi! Odbor je predlog nacionalnega programa
               varstva okolja obravnaval na 42. seji, 10. marca letošnjega leta. Pri tem se je
               seznanil z mnenji sekretariata državnega zbora za zakonodajo in pravne zadeve, z
               mneji državnega sveta, ki je tematiko že predhodno tudi obravnaval, predvsem pa tudi
               z mnenji in stališči Sveta za varstvo okolja Republike Slovenije, ki je, kot je
               nakazal gospod minister, o tem razpravljal že v fazi nastajanja oziroma v fazi
               osnutka v lanskem letu.</p>
               <p>Člani odbora so podali nekatera stališča in pripombe, ki naj jih predlagatelj
               upošteva pri pripravi predloga nacionalnega programa za drugo obravnavo in ki so
               navedena na strani 2 in 3. Pri delu odbora so sodelovali tudi predstavniki okolskih
               nevladnih organizacij, ki so opozorili na pravilno razumevanje vloge javnosti v
               procesih odločanja, poudarjali pa so tudi čimprejšnji sprejem kriterijev o statusu
               nevladnih organizacij.</p>
               <p>Torej odbor je sprejel naslednja sklepa, da je:</p>
               <p>1. Predlog nacionalnega programa varstva okolja, ki ga je v prvo obravnavo
               predložila vlada Republike Slovenije, pripravljen v skladu s 47. in 48. členom zakona
               o varstvu okolja in je primerna podlaga za pripravo predloga programa za drugo
               obravnavo.</p>
               <p>2. Predlagatelj naj pri pripravi predloga nacionalnega programa varstva okolja za
               drugo obravnavo upošteva naslednja stališča, ki jih imamo napisane na strani 4 v
               točkah 2.1 do 2.7.</p>
               <p>Poleg tega odbor predlaga državnemu zboru sprejem tudi dodatnih sklepov, ki jih
               imamo napisane v petih točkah na strani 5, in istočasno je na koncu odbor sprejel
               tudi priporočilo, da naj, torej priporočilo lokalnim skupnostim, da obravnavajo
               predlog nacionalnega programa varstva okolja in se vključijo v njegovo uresničevanje.
               Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, predsednik odbora za infrastrukturo in okolje. Besedo dajem
               predstavnikom sekretariata za zakonodajo in pravne zadeve, če želijo. <stage>(Ne želijo.)</stage>
               Potem dajem besedo vodjem poslanskih skupin oziroma predstavnikom poslanskih skupin.
               Kot prvi Zmago Jelinčič, Slovenska nacionalna stranka.</p>
            </sp>
            <sp who="SDZ2:JelinčičZmago">

               <speaker>ZMAGO JELINČIČ:</speaker>

               <p>Hvala lepa. Moram reči, da ta nacionalni program varstva okolja je pravzaprav
               izdelan izredno dobro, izredno podrobno in presenetljivo dobro za našo vlado. Moram
               reči, jaz sem šel dosti podrobno skozi ta program in sem našel eno samo zadevo, na
               katero bi želel opozoriti gospoda ministra oziroma ministrstvo. Namreč, ko se govori
               o akcijskih programih do leta 2008 z opredelitvijo konkretnih ukrepov do konca leta
               2003, bi na drugih področjih politike okolja opozoril na to točko 7.2.2 - tla in
               gozd. Tukaj pogrešam eno zadevo, ki bi jo lahko morda obdelali tudi na določenih
               segmentih in sicer to je varstva biotopa. Obdeluje se gozd kot tak, obdelujejo se tla
               kot taka in vendar sodim, da bi bilo smiselno ravno zaradi uničevanja specifičnih
               biotopov v Republiki Sloveniji, potrebno te zadeve zaščititi. Uničujejo se mokrišča,
               ki bi jih težko opredelili na splošno v te okvire, uničujejo se, recimo, ko je dal
               gospod Kocijančič komando, da so razrili gor en del doline pri skakalnici, takrat je
               bil uničen biotop, ki ga ne bomo nikoli več mogli popraviti.</p>
               <p>Da bi se preprečile nadaljnje take zadeve, nadaljnja takšna uničevanja, sodim, da bi
               bilo treba v drugi obravnavi vtakniti nekam tudi to problematiko. Morda bi bilo
               smiselno to v politiki na področju varstva tal in gozda, da bi sem dali še kakšno
               dodatno zadevo pri reviziji in dopolnitvi resornih programov. In pa predvsem pri
               ukrepih na področju zakonodaje in financiranja, sodim, da bi bilo smiselno, da bi se
               ta zadeva obravnavala tudi tam oziroma obdelala.</p>
               <p>Drugače pa iskrene čestitke za program. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Zmagu Jelinčiču. Besedo dajem Samu Bevku in se mu hkrati
               opravičujem, ker se je pisno prijavil veliko prej, pa sem dal besedo prej Zmagu
               Jelinčiču. Opravičujem se. Izvoli kolega v imenu poslanske skupine Združene liste
               socialnih demokratov.</p>
            </sp>
            <sp who="SDZ2:BevkSamo">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! Poslanska skupina Združene
               liste socialnih demokratov podpira sprejem nacionalnega programa varstva okolja kljub
               zapoznelemu roku, v katerem je besedilo prišlo na naše klopi. Po našem mnenju bi
               morali obdobje sprejemanja nacionalnega programa izkoristiti za široko javno razpravo
               o tem dokumentu v naši državi. Varstvo okolja je tako pomemben segment za naš
               nadaljnji razvoj, zato s sprejemom nacionalnega programa o varstvu okolja ne bomo
               naredili veliko, če bo ostal zgolj na papirju in bo obtičal v arhivu državnega zbora.
               Ta trenutek, ali bolje rečeno, to obdobje sprejemanja bi morali izkoristiti tako, kot
               je bilo pri nas pred več kot 10 leti, ko smo bili priča pravemu ekološkemu gibanju in
               osveščanju ljudi o pomembnosti in skrbi za varstvo okolja kot enemu najpomembnejših
               elementov za naš nadaljnji razvoj ter za zdravo in srečno življenje bodočih
               generacij.</p>
               <p>Nevladne okoljske organizacije so že do sedaj aktivno sodelovale pri obravnavi in
               sooblikovanju nacionalnega programa varstva okolja in posredovale številne pripombe
               za izboljšanje dokumenta. Po mnenju poslanske skupine združene liste bi bilo potrebno
               spodbuditi široko razpravo o tem nacionalnem programu, tudi na nivoju osnovnih
               lokalnih skupnosti, to je na nivoju vseh slovenskih občin. Predlagam, da podpremo
               priporočilo, ki ga je na mojo pobudo sprejel matični odbor za infrastrukturo in
               okolje, da lokalne skupnosti obravnavajo predlog nacionalnega programa varstva okolja
               in se vključijo v njegovo uresničevanje.</p>
               <p>Iz predloga stroškov za izvajanje nacionalnega programa varstva okolja je razvidna
               tudi prioriteta posameznim zvrstem varstva. Tako so daleč na prvem mestu vode,
               predvsem površinske in viri pitne vode, sledijo jim odpadki in nato zrak, druga
               področja pa so zajeta skoraj simbolično.</p>
               <p>Nekatere nevladne organizacije so imele tehtne pripombe, med njimi je dokaj
               utemeljeno predstavila prioritete tudi predstavnica slovenske fundacije za trajnostni
               razvoj, zato bi rad na tem mestu opozoril nanje. V študiji <q>"Identifikacija in
               razčlenitev relevantnih okoljskih problemov in ciljev v Sloveniji"</q> z opredelitvijo
               osnovnih ukrepov za izboljšanje stanja iz leta 1896, na katero se sklicujejo tudi
               avtorji predloga progama, so bile prioritete problemov varstva okolja določene po
               naslednjem vrstnem redu, od skupaj 55 problemov, ki se razlikuje od vrstnega reda
               prioritete v nacionalnem programu. Iz te študije izhaja, da so vrstni redi naslednji:
               prvič, onesnaževanje podtalnice; drugič, pesticidi v okolju; tretjič, kemično
               onesnaženje tal; četrtič, hrup zaradi prometa; petič, onesnaževanje zraka zaradi
               prometa; šestič, komunalni odpadki in tako dalje in tako dalje, vse do 55. točke. Naj
               omenim, recimo, da so bile industrijske odpadne vode na 17., komunalne odpadne vode
               na 18. mestu, onesnaženost površinskih vodotokov in jezer pa komaj na 24. mestu. V
               grobem tak vrstni red ustreza tudi drugim izvedenim oblikam določanja prioritet
               okolja v Sloveniji, kjer se v prve tri prednostne skupine skoraj brez izjeme uvrstijo
               zrak v urbanih okoljih oziroma območjih, kakovost podtalnice in pitne vode ter
               problem odpadkov.</p>
               <p>Predlagam, da predlagatelj dokumenta do druge obravnave prouči pripombe na
               prioritete in s tem predlog razdelitve sredstev za uresničevanje nacionalnega
               programa varstva okolja ter upošteva utemeljene pripombe nekaterih nevladnih
               organizacij. Tudi sam menim, da je v nacionalnem programu treba absolutno prednost
               pri varovanju okolja posvetiti vodam. Vendar ne samo površinskim, temveč v prav taki
               meri tudi varstvu podtalnice.</p>
               <p>Dovolite mi, da na tem mestu podrobneje predstavim problem zagotavljanja kakovosti
               pitne vode na širšem območju dela severne Primorske in dela Notranjske ter s tem
               ustrezni pripravi zakona o vodah, ki je v nacionalnem programu opredeljen kot ena
               izmed prioritet na zakonodajnem področju.</p>
               <p>Nacionalni program namreč predvideva sprejem zakona o vodah že v letošnjem letu,
               zato se bojim, da tako vlada kot državni zbor te naloge ne bosta mogla uresničiti. Po
               določilih 60. člena obstoječega zakona o vodah ima namreč le občina kot temeljna
               lokalna skupnost možnost, da zavaruje zaloge voda na območju, na katerem se zajema
               pitna voda in termalna, mineralna ali zdravilna voda. To seveda naredi z odlokom o
               določitvi varstvenega pasu, pri čemer tudi določi ukrepe za zavarovanje vode. Zakon
               ne določa nobene druge institucije, ki bi lahko sprejemala tovrstne predpise, niti v
               primeru, če sega varstveni pas na območje več občin. Tako stanje je problematično,
               saj ne omogoča zadostnega, predvsem pa ne pravočasnega zavarovanja vodnih virov. Zato
               bi s predlogom novega zakona o vodah morali omogočiti, da lahko tudi vlada Republike
               Slovenije s posebnim predpisom zavaruje vodovarstveno območje, ki zajema več občin.
               Dosedanja praksa je namreč pokazala, da v Sloveniji nimamo nobenega večjega
               vodozbirnega območja na ozemlju več občin, ki bi bilo ustrezno zaščiteno s
               posameznimi občinskimi predpisi, kaj šele, da bi bili ti med seboj tudi vsebinsko
               usklajeni. Eno takšnih območij so tudi razgibane planote zahodne Slovenije med Sočo,
               Idrijco, Ljubljanico in Vipavo, ki imajo podobne geološke, geomorfološke in klimatske
               danosti, in iz njih izhajajoče nacionalno gospodarske in ekološke razmere. Od tega
               vodozbirnega območja je odvisna kvalitetna oskrba prebivalcev s pitno vodo v občinah
               Ajdovščina, Idrija, Kanal, Nova Gorica in Vipava, kot potencialne onasnežavalce pa
               tangira še občini Logatec in Postojna, s svojimi vplivi pa sega ta problematika tudi
               v sosednjo Italijo. Zaknasela višavja in podolja Trnovskega gozda, Bajnščic, Hrušice
               in Nanosa v obsegu skoraj okoli 700 kvadratnih kilometrov kraškega sveta v višinah od
               600 do 1500 metrov združujemo pod skupnim imenom visoki Kras. To predstavlja kar
               dobro tretjino zahodne Slovenije. Zato ta svojski, globoko zakraseli a sorazmerno
               redko poseljeni svet pomeni nenadomestljivi zbiralnik velikih količin dobre pitne
               vode in pravo zakladnico na tem področju.</p>
               <p>Veliki kraški izviri v Vipavski, srednjesoški in dolini Idrijce, ki so skoraj vsi
               vsaj delno že zajeti za vodooskrbo, predstavljajo na prvi pogled neizčrpni vir
               kakovosti pitne vode. Količinsko to seveda vsekakor drži, toda tehnično in tehnološko
               bogato sodobno življenje na planotah, s številnimi bolj ali manj ekološko prijaznimi
               posegi v krhko naravno ravnovesje visokega Krasa, še danes poteka brez potrebnih
               naravovarstvenih varovalnih ukrepov. Posledica tega je nenehno slabšanje kakovosti
               podzemne vode in s tem posredno tudi zajetih in nezajetih izvirov. Poleg tega obstaja
               stalna, resna nevarnost večjih ekoloških katastrof z morebitnim izlitjem naftnih
               derivatov ali celo graditvijo večjih tehnološko neprimenih obratov. Tovrstne stalne
               grožnje vzbujajo nelagodne občutke in zmanjšujejo varno uporabo zajetih in nezajetih
               izvirov. Zakon o vodah, ki bi ga letos sprejeli v državnem zboru, bi seveda moral
               urediti tudi ta vprašanja, o katerih sem spregovoril malo bolj podrobno, lahko pa bi
               jih apliciral tudi na različna druga področja v naši državi.</p>
               <p>Naslednje pomembno okoljsko vprašanje je vprašanje ravnanja z radioaktivnimi
               odpadki. Slovenija kot proizvajalka radioaktivnih odpadkov do sedaj še ni uspela
               zagotoviti trajne rešitve za tovrstne odpadke. Projekti izbire lokacije za
               odlagališče nizkih in srednje radioaktivnih odpadkov v prvi polovici 90-ih let ni dal
               nobenih rezultatov. Sedaj imamo pri nas samo začasno in prehodno skladišče v
               Podgorici, ki še nima urejenega niti statusa, saj vlada še sedaj ni uspela sprejeti
               uredbe o javni službi skladiščenja, ki bi to vprašanje urejala. In nelegalno
               skladišče radioaktivnih odpadkov v Zavradcu, ki kljub večletnim prizadevanjem še ni
               sanirano. Na tem mestu bi opozoril na besedilo na 46. strani Poročevalca, kjer
               dobesedno piše, navajam: "Tudi drugi povzročitelji <stage>(bolnišnice, instituti, industrija
               itd.)</stage> hranijo nizko in srednje radioaktivne odpadke v prehodnih skladiščih, v
               oklepaju - zato bi rad to opozoril posebej, ker sta enakovredno zapisana - v oklepaju
               pa v nadaljevanju piše: <q>"Dolgo živi izotopi v Podgorici, v Zavratcu."</q> Konec citata.</p>
               <p>Zato navajam ta citat, ker je v tem besedilu status Zavratca, ki je v bistvu
               ilegalno odlagališče, izenačen s skladiščem v Podgorici, ki je seveda popolnoma
               legalno, čeprav začasno skladišče. Za drugo branje bo potrebno besedilo uskladiti z
               dejanskimi statusom obeh odlagališč. Predlagam tudi, da vlada Republike Slovenije
               pripravi strategijo ravnanja z nizkimi in srednje radioaktivnimi odpadki v Sloveniji.
               Zaradi kompleksnosti in soodvisnosti dejavnosti pa je na podlagi strokovno
               usklajenega predloga postopka izbire lokacije za skladiščenje nizko in srednje
               radioaktivnih odpadkov priporočljivo pripraviti tudi ustrezen zakonski akt.
               Predlagam, da je to tudi dodatni sklep ob prvi obravnavi nacionalnega programa.</p>
               <p>Veseli me, da so predlagatelji dokumenta kot novo vrsto onesnaževanja zapisali tudi
               - navajam dobesedno - tako imenovano <q>"svetlobno polucijo"</q>. Predlagam, da se izraz
               nadomesti s slovensko besedo <q>"svetlobno onesnaževanje"</q> in izpusti besedici tako
               imenovano. Na ta problem so prvi pri nas opozorili astronomi v zvezi z astronomskimi
               opazovanji, ki jih svetlobno onesnaževanje dobesedno onemogoča. Glede na to, da je
               observatorij na Črnem vrhu nad Idrijo eden izmed referenčnih observatorijev na svetu,
               predlagam, da vlada Republike Slovenije čimprej pripravi in sprejme uredbo o
               svetlobnem onesnaževanju. Poleg tega je v besedilu programa zapisan samo en vidik
               svetlobnega onesnaževanja, to so vplivi na rastlinske in živalske vrste, zato
               predlagam, da se to razširi tudi na astronomska opazovanja. Ljudje namreč osupnemo ob
               pogledu na temno zvezdnato nebo, saj gre nedvomno za enega najlepših prizorov v
               naravnem okolju, ki smo mu priča že tisočletja. Svetloba, ki se po nemarnosti
               izgublja v nebo in ji pravimo svetlobno onesnaževanje, onemogoča ta opazovanja, saj
               se šibka nebesna telesa na osvetljenem nebu preprosto izgubijo. Poleg tega bi s
               preprečevanjem svetlobnega onesnaževanja lahko prihranili nekaj 10% sredstev za javno
               komunalno razsvetljavo.</p>
               <p>In na koncu mi dovolite, da poudarim še dvoje:</p>
               <p>Prvič, okolsko vzgojo je potrebno sistematično vnašati v sistem izobraževanja na
               vseh ravneh, od osnovnega do visokega šolstva ter permanentno skrbeti za tovrstno
               vzgojo. Ker pa brez dobrega učitelja ni dobre šole in kvalitetne izobrazbe, je v prvi
               vrsti potrebno za to vzgojo pripraviti in usposobiti učitelje.</p>
               <p>Drugič, da je zaskrbljujoče, kot je ugotovil prof. dr. Franc Lobnik, predsednik
               Sveta za varstvo okolja Republike Slovenije, in je posledica občutnega padca socialne
               ravni naših ljudi, da znaten del prebivalstva nima dovolj sredstev niti za osnovno
               vzdrževanje reda v okolju, niti za energetske racionalizacije in druge
               izboljšave.</p>
               <p>Naj zaključim. Poslanska skupina Združene liste socialnih demokratov podpira
               nacionalni program varstva okolja ter pričakuje, da bo na podlagi razprave v državnem
               zboru Republike Slovenije in pričakovane razprave na nivoju lokalnih skupnosti
               program za drugo obravnavo še izboljšan. Najlepša hvala za pozornost in oprostite za
               malo daljši nastop.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Samu Bevku, ki je razpravljal v imenu poslanske skupine Združene
               liste socialnih demokratov.</p>
               <p>Naslednji bo razpravljal v imenu Liberalne demokracije Slovenije gospod Avšič,
               pripravi pa naj se Ivo Hvalica.</p>
            </sp>
            <sp who="SDZ2:AvšičJože">

               <speaker>JOŽE AVŠIČ:</speaker>

               <p>Spoštovane kolegice in kolegi, gospod predsedujoči, predstavniki vlade! Poslanska
               skupina Liberalne demokracije Slovenije ocenjuje, da je predlog nacionalnega programa
               varstva okolja ena pomembnejših točk tokratnega zasedanja državnega zbora, saj je
               okoljevarstvena problematika Slovenije problematika, ki ni samo predmet razgovora o
               sanaciji obstoječega stanja, pač pa je danost, s katero se moramo nenehno soočati,
               kajti okolju prijazna Slovenija je tudi priložnost za razvoj Slovenije v prihodnosti.</p>
               <p>V vseh fazah obravnave in na vseh nivojih obravnave je treba posebno poudariti, da
               je vlada sicer predlagatelj tega nacionalnega programa, da je njegov dejanski
               predlagatelj ministrstvo za okolje in prostor, in da program tudi v nadaljevanju ne
               bo uspešen, če bo izključno ministrstvo za okolje in prostor tisto, ki bi naj bilo za
               njegovo izvajanje odgovorno. Ministrstvo za okolje in prostor v sklopu vlade
               Republike Slovenije bo skrbnik tega programa. Mi pa se moramo zavedati in postaviti
               zahtevo vladi oziroma vsem resorjem, ki jih vlada pokriva, da mora načelo varovanja
               okolja slediti vsem programom na vseh ravneh razvoja Slovenije; tako na področju
               gradenj cest, področju energetike in ostalih področjih, s katerimi se dnevno
               srečujemo. Samo na tak način je možno pričakovati, da bo po sprejemu ta program imel
               tudi svoje učinkovito nadaljevanje.</p>
               <p>V poslanski skupini liberalne demokracije zaradi tega tudi ocenjujemo, da je sistem
               planiranja, kar smo poudarili tudi na sami seji odbora za infrastrukturo, in kar je
               kot dopolnilni sklep tega poročila tudi zapisano, da planiranje v Sloveniji še ni v
               zadostni meri razvito, da bi v nadaljevanju lahko zagotavljajo učinkovito izvajanje
               nacionalnega programa. Za že sedaj se seveda srečujemo s planiranjem predvsem na
               ravni prostorskega načrtovanja, veliko manj pa imamo usklajevanj na ekonomskih
               področjih in tako imenovanih medresorskih usklajevanj. Temu delu tudi pri vsakoletnem
               načrtovanju državnega proračuna, pa tudi proračunov lokalnih skupnosti, bo potrebno
               dati posebno pozornost.</p>
               <p>Sicer med vsemi cilji in tezami, ki jih ima program, in ki jih podpiramo, posebej
               izpostavljamo izobraževanje. Kajti ocenjujemo, da samo okoljevarstveno ozaveščeni
               državljani Slovenije bomo v bodoče sposobni tak program tudi realizirati. Na ta način
               mislimo, da je potrebno, kot so tudi že moji predhodniki povedali, problem, okoljske
               probleme prenašati na vse ravni izobraževanja, od osnovne šole, če ne vrtca naprej.</p>
               <p>Poslanska skupina Liberalne demokracije Slovenije je seveda posebej zadovoljna s
               tem, da so v pripravo nacionalnega programa, ki ga danes obravnavamo, bile zelo
               učinkovito vključene nevladne organizacije, ki se ukvarjajo s problemi okolja,
               predvsem pa Svet za varstvo okolja Republike Slovenije, ki je celo sam izrazil
               zadovoljstvo, da je bila večina njihovih stališč upoštevanih v pripravi programa.
               Pričakujemo lahko, da bo tak pristop tudi v nadaljevanju priprave programa za drugo
               branje in za končni sprejem.</p>
               <p>Na koncu. Dovolite mi, da vas seznanim tudi v imenu liberalne demokracije,
               ugotavljamo, da je to eden boljših nacionalnih programov, eden boljših programov, ki
               smo jih do sedaj obravnavali in predstavlja ta predlog zelo dobro podlago za pripravo
               nacionalnega programa varstva okolja za drugo branje in tudi s tem daje neko
               garancijo, da bo ta program kar najhitreje v naslednji fazi sprejemanja. Hvala
               lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolegu Avšiču, predstavniku Liberalne demokracije Slovenije. Na vrsti pa
               je v imenu poslanske skupine Socialdemokratske stranke, kolega Ivo Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa podpredsednik. Spoštovane kolegice, kolegi! Malo čudno se počutim ob vsem
               tem, kar sem slišal v tem programu. Ker jaz imam skoraj diametralno nasprotno mnenje.
               Govorim pa v imenu poslanske skupine. Ta zadeva je lahko čudovit laborat. Nekdo je
               doktoriral ali jih je več doktoriralo, ker sem opazil, da je več avtorjev. Ampak je
               daleč od aplikativnega programa. Država potrebuje program za aplikacijo.</p>
               <p>Začne se z neredom v obliki. Gospod minister, naj sem se trudil, ne vem kako, nisem
               mogel ugotoviti kaj pomenijo na strani 29 tiste številke tam ob desnem robu, začne
               gor s 16 in konča s 100. Nimajo nobene zveze ne s stranmi, ne s pozicijo in ne z
               vsebino. In tisti, ki ste tako čudovito preštudirali to, da ste zmogli celo na pol
               literarna dela tu prebrati, se čudim, da niste tega opazili, ali pa vam je to nekdo
               drug bral. Na naslednji strani je kazalo tabel - sedaj govorim samo o obliki - stran
               31, kaj pomenijo tiste številke. Tabela 1 ni na strani 44. Torej tu ste udarili mimo,
               to je nekdo prepisoval, to je bilo v neki drugi skripti. To ste <q>"flikali"</q>, to ste
               sestavljali, to ste lepili in jasno, ko človek pogleda to obliko, potem vidi
               <q>"flikarijo"</q> tudi v vsebini.</p>
               <p>Pa pojdimo po vrsti kot so hiše v Trsti, so rekli včasih. Predgovor, stran 35.
               Varstvo okolja ima v Sloveniji dolgoletno tradicijo. To je v totalni kontradikciji s
               tabelo <q>"Pozicija"</q>, to je slika 2, čiščenje odpadnih voda prebivalstva, kjer
               prikazuje, da bo leta 2003 šele 15% komunalnih odpadnih voda imelo sekundarno
               čiščenje. Ja, lepo vas prosim! To je nepojmljiva mizerija. To ima danes Furlanija -
               Julijska krajina pokrito približno 70%, sekundarno, to je biološko čiščenje odpadnih
               komunalnih voda.</p>
               <p>Ne bi govoril o industrijskih odpadkih. V Sloveniji ni predelovalnice trdih
               odpadkov. V Furlaniji - Julijski krajini, ki je manjša od Slovenije, sta dve. Kaj naj
               človek potem o vsem tem reče. Torej jaz sem rekel, in pri tem ostajam, to je doktorat
               za nekoga in moram reči, zelo natančno in zelo detajlirano zapisano, ampak
               uporabnosti je tu bore, bore malo.</p>
               <p>Potem grem naprej. V predgovoru še vedno na strani 35. Če je to, kar je napisano v
               prvem stavku, da ima dolgoletno tradicijo, potem se to tolče z ugotovitvami, ko
               govori o ciljih. Na področju voda bodo na splošno postavljeni pogojniki, to je pod
               pozicijo 1. Pod 2 <q>"Mogoče je napovedati, da bo imela Slovenija"</q>. Pod številko 3 <q>"Za
               ohranitev biotske raznovrstnosti bosta najpomembnejša 4 do 5-kratno povečanje"</q> in
               tako dalje. Številka 4 <q>"Do leta 2008 se pričakuje, da bo to čisto nekaj normalnega"</q>
               kar je v sosednji državi. Pod številko 5 <q>"Veliko več bo znano"</q>; številka 6 <q>"Bistveno
               večja bo varnost"</q>; številka 7 <q>"Upravičeno pričakujemo"</q>, številka 8 <q>"Do tega leta pa
               bo Slovenija imela"</q> misli na leto, ne vem, 2003, mislim, tudi povsem primerljiv
               sistem varstva okolja z državami EU.</p>
               <p>Človek ne ve, kaj bi rekel. Izumljanje tople vode - se je včasih reklo temu.
               Izumljanje tople vode. Ampak, zgleda, da je temu tako.</p>
               <p>Gremo naprej na stran 37 - vedno Poročevalec, zame je Poročevalec tisto. <q>"Prednostni
               cilji"</q> in potem se začne ponavljanje tega. Ne vem ali je to kdo pisal na osnovi
               tistih prejšnjih poglavij ali pa je pozabil, da je to že napisal. Gremo naprej. Potem
               pridem do uvoda na strani številka 40, ne bom - <q>"Približevanje EU je izziv in
               priložnost"</q> - komentiral tega, ker sem na kratko že povedal. <q>"Ocena stanja"</q> na
               številki 43 in podpoglavje potem <q>"Pričakovane spremembe in problemi. Napoved
               pričakovanih stanj in problemov v okolju je zaradi neznank povezanih s procesom
               preoblikovanja proizvodnje in potrošnje težko določljiva"</q>. Za božjo voljo! Če
               pristopate tako, potem ne boste nikdar realizirali nekega objekta, naj si bo za
               čiščenje odpadnih voda, komunalnih, industrijskih. Naj si bo tudi, ne boste mogli
               nikdar realizirati nobene sortirnice oziroma predelave trdih odpadkov.</p>
               <p>Človek se pač mora ravnati po tej proizvodnji, ki je sedaj. Vi pa kar čakate, kaj
               bo. Kar bo pa bo! Skratka. Jaz se s takim načinom ne morem strinjati. Ne morem se
               strinjati enostavno zaradi tega, ker so te stvari v svetu že znane. Potrebuješ
               osnovne parametre za komunalne vode pač enote in tako dalje. Jasno v predpostavki, da
               imaš nek izdelan, razvejan primerni sekundarni, tercialni kanalizacijski sistem, da
               si pred tem odpadne industrijske vode pač pobral nekje drugje in jih tudi recimo ob
               samem industrijskem obratu predelal in tako dalje. Ampak, potem je stvar izjemno
               serijska. Tako kot izdelava avtomobilov. To ni nobena znanost.</p>
               <p>Takih firm je ne vem koliko, kjerkoli, katerim vi daste samo podatke in vam
               naredijo, in veste kako. Tako, dragi moj minister, ne da bi tisoč vaših prijateljev
               in somišljenikov oskrbeli z delom, da bodo delali laborate in da bodo sprojektirali
               že davnaj videno in sprojektirano. Ne, vi jim daste osnovne parametre, ki jih oni
               zahtevajo, in potem vam ponudijo izdelek. Danes tudi Korejci delajo avtomobile,
               včasih si nisi mogel predstavljati, da bodo kdaj; še jaz se spomnim, ko je bila vojna
               v Koreji, kdo bi si mislil, da bodo kdaj po Sloveniji vozili avtomobili, ki so boljši
               od tistih, ki jih delajo v Sloveniji. Takšen je danes svet, to je globalen svet.</p>
               <p>Čistilna naprava, predelava trdih odpadkov - to ni več znanost, to je vse videno, že
               vse kopirano, vse! Samo prilagodiš, to so modularni sistemi, ki jih uporabiš. Kdor
               tega ne ve, žal, jaz ne vem, kaj počne potem na tem mestu, kjer se o tem odloča. Meni
               je tu res nerazumljivo. Poznam veliko ljudi, ki mi pravijo, <q>"ja, mi imamo pa že
               projekt"</q> in tako dalje - kilogrami projektov in tako dalje. Glejte, te tehnologije so
               znane, treba je samo tej tehnologiji dati ustrezno embalažo, to je pa gradbeni objekt
               za to tehnologijo, in stvar je narejena. Tu pa prevladuje še vedno stara
               jugoslovanska miselnost, ko se je najprej zgradila hala in potem so <q>"gruntali"</q>, kaj
               bodo vanjo dali. Ne, teoretično je lahko vsak objekt ograjen in prekrit s PVC-jem, za
               nylonom, teoretično, če ne bi bilo zaradi stabilnosti in zaradi drugih stvari -
               teoretično. Tehnologija je važna - ta je pa že znana. Ne boste izumili v Ljubljani
               nič novega, je že vse <q>"pogruntano"</q>! Za božjo voljo! In, jasno, vi pa že veste, zakaj
               greste to pot, jaz to dobro vem. V Ljubljani je ne vem koliko birojev, ki morajo od
               tega živeti in ki prerisujejo že narisano, in ki preračunavajo že izračunano, in ki
               izumljajo toplo vodo. To je pač tako.</p>
               <p>Torej, grem zopet na ta uvod, <q>"varstvo okolja ima v Sloveniji dolgoletno
               tradicijo..."</q>. Glejte, to, milo rečeno, ni res. Svinjarije je povsod veliko, na
               vsakem tovarniškem dvorišču in ob vsakem izlivu glavnega kanala nekega večjega
               naselja v recipient, kar je učena beseda za reko ali pa celo lahko za jezero. Nova
               Gorica vso svojo svinjarijo, komunalno, odplakuje v odprt potok, Koren se imenuje -
               Korn rečemo mi po domače - in vse to brez embalaže pošlje v Italijo, in zaradi tega
               smo že doživeli ogromno kritik itd. In vsi izumljajo, izumljajo, projektirajo, polne
               omare so že vseh mogočih študij. Ja, lepo vas prosim! Denar je treba imeti, pa
               naročiti. Jaz vam povem, to ni noben problem, nikakršen in vi ste pa zastavili to
               zadevo tako, da ste v bistvu še bolj to zadevo naredili kot znanost, da ja se ne bi
               upal nihče temu približati, vi boste pa bedeli, potem na koncu pravite, potrebujete
               tudi neke garancije, da bo MOP lahko to nadziral, tudi to sem prebral nekje, ampak
               saj ni važno. Ampak jaz sem točno razumel, kam pes taco moli, to se pravi generiranje
               birokracije, tudi tehnične birokracije, če hočete itd., lupljenje in služenje
               proračunskega denarja. Sesalci na proračunski denar, veliko jih je, dovolj, da
               pogledaš avtomobile po Ljubljani in ti je jasno, da jih je ogromno. Ker, kaj jaz vem,
               če delaš v Saturnusu ali v Litostroju, verjetno ne moreš takšen avto kupiti, kakršnih
               na 10.000 kroži po Ljubljani. To je lupljenje, kot jaz temu rečem, proračunskega
               denarja. In to je zdaj tudi tako naravnano. Velika znanost, brez potrebe.</p>
               <p>Potrebujemo nacionalni program, ne podcenjujem, ampak aplikativni program, ki bi nam
               pokazal tudi modularno, kako lahko rešimo glavne probleme, da očistimo komunalne vode
               v glavnih mestih, niti Ljubljana nima še kompletno tega urejenega. Ljubljana,
               Maribor, Kranj, Nova Gorica, Novo mesto, kaj jaz vem, še kaj, Murska Sobota, da ne bi
               koga, to bi morala biti ena prioriteta, ker se tu skoncentrirajo ogromne odpadne
               vode, potem bi morali iti pač po razredih navzdol. Ne iskati deponije za odpadke, saj
               boste celo Slovenijo zasvinjali, pač pa postaviti obrate za predelavo le-teh. Ja,
               pojdite si ogledati dol v nizki Furlaniji, tam imate en tak obrat, ni treba potovati
               v Ameriko, 35 kilometrov od državne meje, niti dnevnice ne potrebujete, lahko jeste v
               Novi Gorici, pa skočite čez in vidite. Če potrebujete, mislim vodiča, vam ga jaz
               preskrbim, jaz nimam časa, drugače bi šel z vami. Jaz sem že bil dol, in to pred 10
               leti.</p>
               <p>Zdaj še o odboru. Odbor je to zelo važno problematiko, ki je pa za moje pojme
               koncipirana na neaplikativen - ponavljam, jaz ne podcenjujem tega, samo to ni
               uporabno. Bom drugače povedal: jaz ne potrebujem na avtomobilu, da mi kaže vsak
               trenutek nek kazalec, koliko je navor, koliko tisočink milimetrov se mi obrabijo gume
               pri tej in tej hitrosti - jaz tega ne potrebujem. Jaz potrebujem tistih nekaj
               merilnikov, ki so klasični in ki so univerzalni in so povsod, te glavne pokazatelje.
               Vi ste pa tu nasuli enih podatkov! Ko sem bil na odboru za infrastrukturo, se je tam
               merilo že v miligramih onesnaženje in tako dalje, tako da me je kar vrglo ven. Res pa
               je tudi nekaj, da je bil ta odbor tisti dan eden izmed sedmih odborov, ki je zasedal
               v državnem zboru; in v tem časovnem precepu - jaz sem sedel pa na treh plus enem -
               žal nisem mogel že tam povedati; jaz sem se prijavil, predsednik, če se spomniš, da
               sem se prijavil za razpravo, ampak potem me je ura preganjala, ker so me klicali v
               komisiji za Slovence in sem moral iti glasovat, in ker smo bili nesklepčni, sem odšel
               od tam - ker jaz bi raje to povedal na odboru; tam bi se dalo marsikoga še, kot se
               temu reče, ustaviti v tistem naletu. Ker tam so ljudje hoteli doktorirati vsi po
               vrsti. Eden je bil tudi s strani civilne iniciative - vsaka čast tem ljudem, dokler
               hočejo nekaj dejansko doprinesti. Ampak kadar mi pa pride tja servirat miligrame in
               tako dalje, in gre v sfero detajlnih podatkov, me mine potrpljenje. Jaz, navsezadnje,
               se slučajno malo spoznam na to, in tako dalje, ker sem enkrat nekaj iz italijanščine
               prevajal v slovenščino s tega področja, zgolj slučajno. Ampak to sploh ni važno, jaz
               moram to razumeti kot poslanec. Ne me pa tam zasipati z vsemi temi podatki, ki z
               aplikacijo nimajo nobene zveze. Pokažite nek tak program v italijanskem parlamentu;
               porečejo vam, nesite na univerzo v Perugio, tam bodo to uporabili, ne pa v
               parlamentu.</p>
               <p>Dobro, mislim, da ste vi to naredili projektirano, ker izza tega se da pa marsikaj
               skriti. Recimo, prebereš vse to in si ves navdušen, potem se ti zdi tudi lepa, lepa
               ta tridimenzionalna pogača. Ampak če prebereš podatek s te pogače, kot sem že prej
               rekel, in vidiš, da leta 2003 mislimo sekundarno očistiti 15% naših komunalnih
               odpadnih voda, te pa prime žalost, velika žalost. In če je to program, ki ga lahko
               razgrnemo pred Evropsko unijo - razen če ni tu napake, gre za stran 53 - če je to
               program, potem pač jaz ne vem, kaj je program. Veste, kaj je program? Program bi bil
               takšen, da mi predvidimo - ali imamo, minister, podatke, katera mesta imajo čistilne
               naprave, kakšne stopnje so te čistilne naprave in tako dalje? Po tem sem vas vprašal
               že pred mesecem dni, pa mi tega še niste servirali. Imamo to? Pričakoval sem, da bo
               program takšen: ta in ta mesta bomo očistili do tega in tega leta, najprej mehansko,
               potem do leta tega biološko in tako dalje. To bi bil program. To je pa zelo dobra
               znanstvena študija za zavajanje poslancev državnega zbora. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Ivu Hvalici, ki je spregovoril v imenu poslanske skupine, nekaj pa
               tudi v svojem imenu. Je že zaključeno. Izvoli.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Protestiram. Poglejte, gospod predsedujoči, imam mandat poslanske skupine, sem se vam
               tam podpisal in ne komentirati samovoljno. Sem podpisal v imenu poslanske
               skupine.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Seveda je podpisano.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>V redu. Torej sem govoril v imenu poslanske skupine in brez komentarja, prosim. Hvala
               lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Ivo Hvalica. Jaz bom nastopil kasneje. Izvolite, naslednji v imenu
               poslanske skupine Slovenskih krščanskih demokratov. Izvoli, kolega Mozetič.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa, gospod podpredsednik. Miro je moje ime. Glede na to, da nisem
               strokovnjak, ampak na žalost je pač tako, poslanci smo strokovnjaki morda za določene
               stvari, vendar odločati moramo o vseh stvareh, tudi o tistih, na katere se ne
               razumemo. Vendar odločamo in želimo določeno stvar potem pogledati z vidika, ki bi
               naj jo poslanec v vsakem primeru vedel, kar naj bi bilo tudi v vsakem takem aktu, ki
               pred nas pride, določeno. Cilji, ki se želijo s takim dokumentom doseči, in glede na
               cilje sredstva, ki se predlagajo za dosego takih ciljev. To pa lahko oceni ob dobri
               obrazložitvi in dobrem pregledu stvari vsak poslanec in tudi mora to zadevo oceniti,
               da lahko odgovorno odloča.</p>
               <p>Meni se tu postavlja čisto nekaj takih osnovnih vprašanj, prav z vidika tega, kar
               sem zdaj povedal, na kakšen način se bom odločil. Jasno je, da je problem varovanja
               okolja oziroma da je čisto okolje interes vsakega in da bi vsi radi živeli v čim
               lepšem in čimbolj čistem okolju. To je gotovo nesporna zadeva. Pri vseh zadevah, ko
               se odločamo, o katerikoli, zlasti tisti, ki opravlja take dejavnosti, ki negativno in
               slabo vplivajo na okolje, ki ga onesnažujejo, ali pa tudi mi, ki določeno zakonodajo
               sprejemamo, ki omogoča, da določene stvari in določene dejavnosti tudi negativno
               vplivajo na okolje, v prvi vrsti se niti ne bi smeli spraševati, ali bomo mi živeli v
               takem okolju, pač pa, kaj bomo pustili našim potomcem. Dejansko bi morali s tega
               vidika gledati - kaj bomo pustili naprej. Mi bomo živeli še nekaj let, potem bodo pač
               morali živeti drugi in v kakšnem okolju bodo živeli.</p>
               <p>Minister je rekel, da je to dokument, ki napotuje na akcijo. To sem pogledal,
               napotuje res na akcijo, ampak napotuje na akcijo praktično čisto vse, tako kot piše v
               predgovoru, nekoliko drugače sicer, ampak bom obrnil: <q>"Upravičeno pričakujemo, da
               varstva okolja ne bomo obravnavali kot dejavnost, za katero je vedno odgovoren nekdo
               drug."</q> Gotovo tako ne smemo obravnavati - odgovorni smo vsi. Vendar, če smo vsi
               odgovorni in vsi napoteni na odgovornost in akcijo, se običajno zgodi, da potem ni
               nihče odgovoren. Potrebno je jasno in precizno določiti, kdo od teh vsi je odgovoren,
               zakaj, kako, kdaj in na kakšen način se bo ta odgovornost ugotavljala.</p>
               <p>To je krovni dokument. Beseda krovni dokument, krovni zakon, to smo si jo izmislili,
               ker sicer je mi ne poznamo v ustavni ureditvi. V bistvu pomeni to, da nekaj zelo,
               zelo na široko napišemo, da potrebuje potem še vrsto izvedbenih stvari, vrsto
               izvedbenih aktov, v tem primeru od zakonov do uredb in vsega drugega, ki bo sprejeto
               ali ne bo oziroma bo trajalo to v neskončnost. To je problem krovnega dokumenta in
               tudi tega kot takega.</p>
               <p>Nekaj vprašanj pravnega statusa tega dokumenta. Jaz v resnici že dolgo razmišljam,
               kaj pomenijo te resolucije, deklaracije, nacionalni programi, ki jih sprejemamo v tem
               državnem zboru. Ker vedno znova in znova ugotavljamo, da se niti ena resolucija, niti
               ena deklaracija, ki smo jo sprejeli v tem državnem zboru, ali nacionalni program,
               potem, ko vlada prinaša izvedbene akte v obliki zakona, predloga zakona, da ga moramo
               mi sprejeti, in tudi proračuna, se ne upošteva. Ali je to resolucija kmetijske
               politike, ali je to resolucija o družinski politiki, ali je to deklaracija o
               manjšinah oziroma naših Slovencih, ki živijo za mejo in po svetu. Verjetno tudi o tem
               nacionalnem programu bo prišlo do istega.</p>
               <p>Če sprejemamo take deklaracije, ki nikogar in nobenega ne zavezujejo, potem so to
               res lahko samo lepi papirji, lepe znanstvene naloge, kot je ta, ki je prirejena v
               taki obliki, da res sprašujem: Kaj pomenijo nekatere stvari? Kaj pomeni recimo
               predgovor v tej zadevi? Tukaj je vse, ko začnemo, je prva stran lepa platnica. Ko bo
               to izdano v knjigi <q>"Nacionalni program varstva okolja"</q>, še pred tem je napisano, da
               to je vlada sprejela takrat in takrat in da pošlje v parlament. Kaj pomeni predgovor,
               ki sicer vsebuje vsaj en stavek, ki je čudovit in mislim, da bi se ga marsikdo moral
               razveseliti: <q>"Slovenski kmet je tradicionalno skrbel za zemljo in prispeval delež k
               temu, da je Slovenija osamosvojitev, demokratične spremembe ter spremembo političnega
               in gospodarskega sestava pričakala s sorazmerno malo prizadetim okoljem. Še posebej v
               primerjavi z drugimi državami v tranziciji."</q> Čudovit stavek, jaz sem ga vesel.
               Mislim, da je čudovito priznanje slovenskemu kmetu in ker drugih se niti ne omenja,
               lahko rečemo, da edino slovenski kmet je tisti, ki je v tej državi v preteklosti, do
               osamosvojitve skrbel za to, da je okolje ostalo tako, kakršno je ostalo. Da je ostalo
               bistveno boljše, kot je drugod.</p>
               <p>Na žalost nič ne piše več, kdo naprej skrbi. Od osamosvojitve naprej pa očitno ne
               skrbi niti slovenski kmet, ker ne more. Ker ne more, ker sem tudi prej rekel. Mi
               imamo sicer resolucijo o kmetijski politiki, ki jo imamo tudi nekje v predalu.</p>
               <p>Isto je potem povzetek in vse to. Ali je to sestavni del nacionalnega programa, ki
               zavezuje? Če pa ne zavezuje nacionalni program, potem je tako ali tako vseeno, kako
               je to napisano.</p>
               <p>Drugo vprašanje, ki je lahko pomembno - jaz nisem toliko podrobno vse pogledal,
               ampak ena drobna zadeva, ki me dejansko zanima, ki je tudi zanimiva s tega vidika, ne
               da je ni potrebno rešiti, ampak zato, ker je bila predlagana že določena rešitev, pa
               na referendumu taka rešitev ni bila sprejeta - gre vsekakor za TE Trbovlje. Tukaj
               piše, reševanje ekološke problematike TE Trbovlje. Gotovo, da je potrebno, ni sporno,
               ampak potem imamo tukaj opombo, kar je tudi zanimivo,da je to za nacionalni program.
               Jaz še nisem videl v nobenem, niti v zakonu, da bi imeli opombo in potem pod črto,
               tako kot je normalno v vsakem znanstvenem delu, kaj naj bi to pomenilo, in piše - ker
               je zelo droben tisk, moram malo bližje dati - opomba pravi, da sta za reševanje
               ekološke problematike TE Trbovlje možni dve varianti, izgradnja novega objekta -
               investicija, ocenjena na 490 milijonov DEM - ali zaprtje rudnika Trbovlje, za
               katerega bi bilo potrebno v naslednjih 10 letih zagotoviti približno 71 milijard, SIT
               najbrž. Enkrat govorimo v DEM, drugič v SIT. Tudi to je problem tega programa, da
               enkrat govori v SIT, enkrat v DEM. Tako da ali da izgleda enkrat več, drugič manj, ne
               vem, kaj so razlogi, ampak poglejte, kaj je zdaj, ne da spuščamo v vsebino problema,
               ampak samo čisto pravno. Lahko bi bilo tudi kaj drugega, ampak tukaj recimo, da je
               bila že ena od teh rešitev zavrnjena. Kaj pomeni opomba in potem obrazložitev,
               opomba, ki je pod vrsto, ki je pod črto? Ali to tudi zavezuje, kogar pač ta program
               zavezuje, ali to itak ne zavezuje, ker tako ali tako nič ne zavezuje?</p>
               <p>Kar zadeva cilje, poglejte, piše tukaj, da ta program ni zbirka želja, ampak v
               bistvu zbirka ciljev. Jaz se tu strinjam, ampak vsak cilj, ki ni opredmeten, za
               katerega ne piše, kakšen je, na kakšen način, s kakšnimi sredstvi se bo uresničil,
               uresničeval, je želja. Jaz imam veliko ciljev, ki so v bistvu neuresničljivi, ker
               niso finančno, materialno in še drugače pokriti, kar pomeni, da so to samo pobožne
               želje. Pa tudi, če napišem trikrat, da so cilji, in če preberem poročilo našega
               matičnega odbora, med drugim je napisal: <q>"Nacionalni program bi bilo potrebno
               finančno tako ovrednotiti, da bodo zagotovljeni realni viri za zagotavljanje
               potrebnih sredstev za posamezne naloge."</q> Če drži argument iz tega, ki ga ven
               potegnem, pomeni, da program oziroma cilji, programi za dosego ciljev niso niti
               finančno ovrednoteni oziroma niso ovrednoteni v taki meri, da bi zagotavljali, da bi
               se te zadeve uresničevale. In predstavniki okolskih nevladnih organizacij so napisali
               oziroma so rekli na odboru, berem iz poročila: <q>"Nacionalni program tudi ne vsebuje
               merljivih ciljev, ki bi omogočili vsaj grobo oceno pričakovanih stroškov in koristi.
               Le merljivi cilji, ki bi morali biti usklajeni z indikatorji trajnostnega razvoja,
               bodo lahko osnova za kakovostno vrednotenje izvajanja programa."</q> Kar pomeni - ni moja
               trditev, ponavljam stališče odbora v eni točki oziroma izjavo predstavnikov okolskih
               nevladnih organizacij - da so ti cilji nemerljivi, to pomeni, da so postavljeni res
               kot želje in da niso niti pokriti finančno, kar še dodatno pomeni, da so več ali manj
               postavljeni kot želje, da so napotki, kot pravi minister, za to, ali jih bo kdo
               izpolnjeval ali jih ne bo izpolnjeval. Vedno bomo našli tisto famozno formulo,
               sredstva, ki jih imamo na razpolago, ne zadoščajo. Tudi v tem povzetku, kjer govori o
               tem, da to niso zbirke želja pač pa cilji, postavlja celo pogojno, kar je zelo
               zanimivo za nacionalni program, <q>"cilje lahko dosežemo, če"</q>, torej, cilje lahko
               dosežemo, <q>"če bodo institucije in akterji na vseh področjih izpolnili svoj del nalog
               in ne bodo iskali vzrokov za svojo neuspešnost pri drugih"</q>. Razumljivo, če bi
               nacionalni program pisalo ministrstvo, tega ne bi moglo napisati, ker ministrstvo v
               svojem vladnem programu, ki bo zdaj postal, ko ga bomo sprejeli, program državnega
               zbora, ne more nekaj takega napisati, da bodo cilji, ki jih določimo, uresničljivi,
               če bodo vsi akterji delali.</p>
               <p>Potem se mi ponovno postavlja vprašanje, kaj predstavlja nacionalni program - res
               samo zbirko želja in praktično nič drugega? Posebej še, če preberem še to, kar piše
               tudi v tem programu, kjer govori o stroških, pa bom številke izpustil in prebral samo
               tisto, kar se mi zdi najbolj pomembno: <q>"V skladu z opredelitvami strategije
               gospodarskega razvoja Slovenije naj bi v prihodnjem srednjeročnem obdobju poraba
               proračunskih sredstev za okolske namene vključno z okoljevarstvenimi naložbami
               znašala do 1,5% bruto domačega proizvoda. Po ocenah naj bi v preteklih letih delež
               javnofinančnih sredstev, namenjenih okoljevarstvenim projektom v Sloveniji znašal
               manj kot 0,5% bruto domačega proizvoda."</q> 1% več. Ali bomo to dosegli ali ne, ali bomo
               to dosegli s tem, da bomo dali in dvigali cene, ali bomo dobivali kredite ali jih ne
               bomo dobivali - to sicer vse piše, tudi piše na koncu, katere vse kredite bi lahko
               uporabljali, ali pa bomo želeli uporabljati, ampak to je vse v smislu tistega goloba
               na strehi oziroma cilja, ki je visoko postavljen, vendar postavljen na tak način, da
               nima nikakršne podlage. In ker prav dobro ne vemo tudi v parlamentu, kaj bi s to
               zadevo radi dosegli, bom prebral še nekaj zadev, ker se potem ne bom javljal pri
               razpravi, kar zadeva dodatne sklepe, ki jih predlaga odbor, na kakšen način so
               formulirani.</p>
               <p>Vse te sklepe, vse te zadeve, brez kakršnegakoli velikega razmišljanja lahko
               podpremo, sprejmemo, ker praktično ne zahtevajo nič, ker ne predstavljajo nič. Ampak
               poglejte prvi dodatni sklep: <q>"Za izvajanje nacionalnega programa varstva okolja se je
               potrebno v Sloveniji odločiti za učinkovitejši makroekonomski sistem planiranja, na
               podlagi katerega bodo..."</q> in tako naprej. <q>"Se je potrebno v Sloveniji odločiti..."</q> za
               določeno stvar. Kdo? Kdo? Zdaj, če je to odločitev, ki naj bi jo sprejel državni
               zbor, potem sprejmimo odločitev, da se odločimo za, ne vem, makroekonomsko
               planiranje; če je to odločitev, ki jo sprejme vlada, potem naj jo sprejme vlada.
               Ampak to je določba - če berem vse naprej - ki jo je zelo težko razumeti, kaj sploh
               želi imeti. Ampak formulacija je dejansko na tak način napisana, da ne pomeni čisto
               nič. Kot, recimo, 5. točka, ki je zelo zanimiva, ki je v redu, ki bi jo v bistvu bilo
               treba podpreti in je za podpreti, vendar, kako je napisana: <q>"Na področju uporabe
               plina za potrebe energetike je potrebno doseči znižanje davčnih obremenitev."</q> Kdo
               lahko doseže znižanje davčnih obremenitev? Če je to v naši pristojnosti, potem je
               državni zbor. Če je stopnja davčne obremenitve in mislim, da ta je v pristojnosti -
               višja, nižja - da to določa sama vlada, potem naj to določi vlada, čimprej, skladno s
               tem nacionalnim programom, ki ga bomo res šele v prvem branju sprejeli.</p>
               <p>Vsekakor ni to kritika vsega tega, kar tukaj notri piše. Tisti, ki pogleda, tisti,
               ki se dobro razume na te zadeve, bo našel vrsto zanimivih podatkov, informacij in
               vsega tega. Ta zadeva je znanstveno pripravljena in tudi to, kar je, je res pa nekaj
               takih napak, ki so nastale enostavno, da je bil program, ki je bil lepo napisan, kjer
               so strani <q>"štimale"</q>, poslan v državni zbor, v kazalu so ostale strani, v Poročevalcu
               so natiskane druge strani - seveda Poročevalec se številči, strani številčijo po
               svoji logiki, ne tako kot je bil program določen. Ampak ne glede na to, če menimo v
               naši poslanski skupini, da cilji niso dovolj natančno opredeljeni, zlasti pa, da niso
               opredeljena sredstva, kako se bo do teh ciljev prišlo, kdo vse jih bo izpolnjeval, in
               to natančno, ne tako, da smo vsi za vse odgovorni. Ker za varstvo okolja dejansko
               smo, vendar, ko gre za državo, se mora točno vedeti, kdo je za kaj odgovoren, in
               tisti, ki je za nekaj odgovoren, mora potem tudi odgovarjati nekomu, sicer se to
               sprevrže v gol papir, ki je zelo lep, ki ga bomo izdali lahko z zlatimi platnicami,
               se pohvalili, da imamo zelo lep, čudovit nacionalni program varstva okolja, okolje bo
               pa postajalo vedno slabše in naši potomci bodo živeli v takem okolju, kakršnega bomo
               mi naredili in pustili za seboj. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Mozetič. Želi še katera poslanska skupina besedo? <stage>(Ne.)</stage> Potem
               prehajamo na razprave poslank in poslancev. Prvi prijavljeni je gospod Branko
               Kelemina. Pripravi naj se gospod Jože Avšič.</p>
            </sp>
            <sp who="SDZ2:KeleminaBranko">

               <speaker>BRANKO KELEMINA:</speaker>

               <p>Hvala lepa za besedo. Spoštovani podpredsednik, državni zbor, predstavniki vlade!
               Tudi jaz osebno se strinjam z nekaterimi razpravljalci, da je pač nacionalni program
               varstva okolja kljub tudi določenim, že danes izrečenim kritikam pomemben dokument in
               da je prav, da ga res čimprej sprejmemo, ker bo v bistvu resnično urejal določene
               zadeve, ki zdajle na nekaterih področjih oziroma pač nekako krovno niso bile tako
               natančno opredeljene. Tudi jaz smatram, da je nacionalni program tak, kot je zdajle
               pred nami, razmeroma dobro opredeljen na posameznih področjih. Lahko pa rečem, da je
               na celotnem področju varstva okolja v naši državi mislim da teoretično na zakonodajni
               podlagi razmeroma dobro urejeno, da pa je nekoliko slabše že organizacijsko urejeno,
               še slabša pa je seveda sama praktična ureditev, kar je bilo tudi danes povedano. Zelo
               slaba oziroma razmeroma slaba. Seveda vprašanje je zdajle tukaj, kako uresničiti ta
               nacionalni program varstva okolja, kar so se že tudi tukaj danes nekateri spraševali.
               Jaz bi tukaj mogoče poudaril par stvari, čisto praktičnih, iz življenja, s terena,
               kako zgledajo. Če boste lahko, bi tudi prosil za mogoče kakšno pojasnilo na moj
               komentar.</p>
               <p>Namreč, kot pravim, v praksi se že obstoječi nekateri zakoni iz varstva okolja, kot
               tudi predvidevam, da tudi nacionalni program varstva okolja se ne bo uresničeval, iz
               različnih razlogov. Mene zelo moti. V Sloveniji imamo veliko veliko velikih
               osneževalcev okolja, tako zraka, vode, zemlje. Pri zraku samo naj opomnim, da smo
               tudi zavezani. Mislim, da ste to upoštevali v tem nacionalnem programu, da je treba
               zmanjšati emisijo toplogrednih plinov, in s tem, če ne bomo gradili TET 3, bomo že
               nekako lažje zadostili pogojem iz Kiota. Mislim, da se tega zavedate.</p>
               <p>So pa tukaj tudi osnaževalci zraka, ki o njih nihče ne vodi nobene kontrole. Mogoče
               vi tega ne veste, ampak to se dogaja, da ponoči velikokrat posamezne institucije, kot
               so bolnice, zdravstvene organizacije in tako naprej, si najdejo nekje neki vir, kjer
               te svoje odpadke sežigajo, in to ponoči. Te kontrole nihče ne izvaja in nihče ne ve,
               kaj se dogaja. Kakšni strupi, kakšne stvari se po nekaterih teh pečeh, kot so
               toplarne in tako naprej, ponoči - in tudi v nekaterih tovarnah, nekaterih obratih -
               se ponoči sežigajo. Jaz nekaj teh podatkov poznam in tudi lahko ob neki priložnosti
               povem.</p>
               <p>Onasneževalec zraka mislim, da je tudi nuklearna elektrarna Krško kot taka, s
               svojimi izpusti radioaktivnih plinov. Koliko je teh? Zmeraj se govori v mejah
               normale, v mejah dopustnosti. Jaz vsem tem poročilom ne verjamem, kajti vemo, kakšni
               interesi zadaj stojijo. Da so zadaj interesi kapitala in da je od teh posebno takim
               zadevam, ki so nevidne, potrebno še posebej nameniti pozornost in tudi opredeliti, da
               se ne bi zgodila nepotrebna onesnaženja. Na področju zraka bo treba po mojem mnenju
               še nekaj več narediti, kot je tukaj zapisano, in tudi konkretno opredeliti, kako in
               kdaj posamezne faze potem tudi izvesti.</p>
               <p>Naslednja postavka, voda. Tukaj je problemov ogromno. Samo enega bom omenil. Naš
               največji vodotok je Sava. Mislim, da se s tem strinjate. To poznate. Sedaj mislimo
               zgraditi tudi spodnjo savsko verigo elektrarn, če bo do tega prišlo. Ena elektrarna
               že stoji. Nimamo pa primernih čistilnih naprav na celotni relaciji vseh vodotokov, ki
               spuščajo svoje vode v Savo. Največji primer je Ljubljana in potem vsi ostali. Enkrat
               bom prišel na vaše ministrstvo, konkretno se bom začel ukvarjati, vam danes napovem,
               s problemom očiščenja Save zaradi Savskih elektrarn. Jaz vam bom tudi poskušal
               pomagati, sodelovati in tudi nekako aktivirati okolje, posamezna področja, da bi
               pristopili k temu in da se naredijo neki natančni programi, kako bomo te stvari v
               naslednjem obdobju do tistega leta, ko se bomo tudi približali Evropski skupnosti,
               poskušali doseči.</p>
               <p>Če samo omenim, kaj se dogaja na elektrarni tam na jezu na Vrhovem, ko ni čistilnih
               naprav in ko se vsa ta svinjarija praktično tam useda. Tu so ekološke bombe. Ne vem,
               če se vsega tega zavedate. Če bi jaz odločal v tej državi o teh stvareh, ne bi nobena
               elektrarna bila v pogonu prej, dokler ne bi bila zagotovljena tista kvaliteta vode,
               ki je opredeljena tudi v odredbi ali v neki drugi dokumentaciji, ki v zvezi s tem
               obstaja. Zavedajte se tega problema in prosim, da to vzamete na znanje.</p>
               <p>Naslednja stvar, ki me izredno moti, to je onesnaževanje zemlje. O njej tukaj zdaj
               ni veliko napisanega; prav bi bilo, da bi te stvari opredelili. Kaj se dogaja zdaj?
               Poglejte, mi smo v Sloveniji v zadnjih 30 letih, lahko rečemo, zgradili pretežno v
               vseh hišah vodovode, vodovodne sisteme. Marsikje še ni vode, ampak v glavnem pa je.
               Nismo pa nikjer zgradili tako rekoč kanalizacije. In zdaj se dogaja to, da tudi po
               naseljih, po hribih, vsepovsod vodovodni sistemi obstajajo po težkih terenih, po
               hribih tudi, v malo strnjenih naseljih ali pa tudi razvlečenih. Veste, kakšna je
               danes poraba vode ob vsej opremi, ki jo ima neko gospodinjstvo, na osebo, koliko vode
               dnevno pride pri štiri, pet, šestčlanski familiji? Približno najmanj kubik ali nekaj
               manj in vse to se danes zliva po hribovju v doline in zastrupljamo zemljo, kajti
               danes ni več samo, da bi jo s čisto vodo, tako kot je bilo tukaj zapisano, da so
               kmetije in kmetje ohranili naše okolje. Seveda takrat, ko so z vedri nosili vodo, so
               varčevali, niso veliko polivali in seveda niso onesnaževali. Danes pa se tudi
               kemikalije uporabljajo in tudi tehnika je zelo prisotna, olja in vse te stvari na
               kmetijah. Če vi še ne veste, spoštovani kolegi, filter se menja, se vrže kar po tleh.
               Olje iz avtomobilov, ko se menja, seveda to vse doma na veliko delajo, in iz
               traktorjev in kmetijskih strojev zlivajo po tleh. V neki razviti evropski državi, kot
               je Avstrija, Nemčija, ne vem, če se to dogaja. Ne vem. Mislim, da te stvari niti po
               predpisih pravilno urejene. Kdor kupi olje v trgovini, bi ga moral tako rekoč enako
               količino prinesti nazaj, razen kolikor se porabi. Ne vem, ampak pravim, stvari niso
               dorečene in tukaj je ogromno ogromno problemov. Tudi septične jame ali greznice ali
               kakorkoli jih imenujete, niso primerno urejene. O tem se ne vodi dejansko nobena
               kontrola, ni nobenih pregledov, tehničnih pregledov. Individualnih objektov tako in
               tako ni, kot sami veste, pa tudi vse tisto, kar se izvaja, ko se predpiše, recimo, za
               posamezne delavnice, tehnični ukrepi, recimo, lovilci olja, se enkrat naredi, nikoli
               več pa jih nihče ne odpre in ne očisti. To je samo zadoščenje nekemu predpisu,
               kontrole na tem področju ni. Skratka, inšpekcija izredno slabo dela na tem področju
               oziroma lahko rečem, da celo nič. Marsikaj bo treba na tem področju še narediti.</p>
               <p>Jaz na splošno lahko rečem, čeprav ni vsepovsod tako in se je že veliko energije
               vložilo, moram priznati, tudi v odstranjevanje odpadkov, izdelavo določenih deponij
               in tako naprej, ampak kljub temu mislim, da še zmeraj v območju Slovenije vlada neka
               nemarnost, bi človek rekel, velikokrat tudi divjina, na različnih področjih delovanja
               onesnaževanja okolja. Tukaj sem jaz, že preden sem bil poslanec, razmišljal, čisto
               odkrito vam povem, kako osveščati naše državljane, da bi resnično začeli bolj
               varovati naše okolje. Saj je v časopisju in vsepovsod, ampak mislim, da premalo
               načrtno. Neki gospod je tu že lepo govoril, kako bi bilo treba v šolah in vsepovsod
               še bolj osveščati. Jaz pravim, najbolj učinkovita - in to vi sami tudi veste - je
               seveda TV. Tam bi morali, po mojem mnenju - ta predlog sem že nameraval dati - med
               najpomembnejšimi oddajami, ne reklame o ne vem kakšnih drugih, kjer se pač manj
               zasluži, o nekih artiklih, ampak bi takrat morali prikazovati ekološke skeče,
               osveščati ljudi, da bi bili resnično enkrat na nekem nivoju in da bi bili na nivoju
               Evrope. Poglejte, samo če se iz Avstrije pripelješ v Slovenijo, je razlika; če se z
               Gorenjske pripelješ bolj proti jugu, je vedno večja razlika pri varovanju okolja. To
               se kar vidno spreminja. Če pa prestopiš hrvaško mejo, je pa spet razlika; in ko greš
               še nižje, je pa še večja razlika. Mislim, da bi morali tukaj narediti nekaj več za
               osveščanje. Čeprav je to predvideno v nacionalnem programu, ampak kljub temu bi
               prosil, da o tem razmislite in poskušate te stvari posredovati na tak način, da bodo
               ljudje obveščeni. Kajti samo na tak način, ko človek sam začne skrbeti za to, da ne
               odvržeš več papirčka na tla, ampak ga neseš v koš, si naredil največ. Ko človek to
               sam začuti, da mora tako narediti, je dejansko 90% ali pa 99% problema rešenega.</p>
               <p>No, tukaj sem sedaj že omenil Avstrijo in Nemčijo, kako imajo strogo urejene te
               zadeve. Mene je malo strah, da če mi ne bomo pravočasno teh stvari ostro zastavili na
               našem območju, da bomo uvozili umazano tehnologijo. Vi dobro veste, da v razvitem
               svetu marsikatere proizvodnje ni ravno zaradi tega, ker je pogoj, da takšno vodo, kot
               jo sprejemajo, morajo tudi izpuščati nazaj v vodotoke. Pri nas tega pogoja ni. To je
               seveda ogromen strošek in prav zaradi tega se marsikakšna proizvodnja na zahodu ne
               razvije, ker nihče ne more plačati stroškov čiščenja voda, pri nas pa zaenkrat tega
               še ni. Zato bi tudi na tem področju prosil, da se približamo čimprej programom
               oziroma temu nivoju razvite Evrope, predvsem Avstrije in Nemčije, ki so nekako zame
               zgled, pa tudi druge razvite evropske države.</p>
               <p>Samo eno stvar bi še pripomnil. Tu ste napisali - tudi nekaj ovrednotili, koliko bi
               približno bilo vredno vse to, da bi se nekako približali standardom EU. Jaz pravim,
               da ste preskopo opredelili ta sredstva, ne glede na tisto, kar je govoril moj kolega,
               da se veliko denarja izgubi tudi po nepotrebnem. Kljub temu mislim, da bi bilo
               potrebno bolj smelo oziroma celo mogoče 50% ali pa 100% več sredstev zagotoviti za ta
               program, če bi ga hoteli uresničiti.</p>
               <p>To je moje prepričanje. Ni samo tisto, kar ste napisali tukaj notri, ampak je veliko
               tistih detaljov, drobnih, za katere prebivalstvo samo zaradi nizkega standarda, ki se
               mu obeta tudi v prihodnosti, ne bo sposobno postaviti takega reda in takega režima,
               ki bi bil sprejemljiv in ki bi dejansko bil primerljiv potem končno z evropskimi
               državami.</p>
               <p>Jaz upam na osnovi programa, kjer ste predvideli, da boste konkurirali za posamezna
               sredstva iz različnih evropskih programov, da boste znali pripraviti te programe.
               Pravočasno pripraviti in konkretno pripraviti in da boste resnično potem znali tiste
               strukturne sklade Evropske skupnosti izkoristiti. Upam, da jih že koristite, ampak da
               jih boste res maksimalno izkoristili.</p>
               <p>Samo še to bi opozoril. Jaz vem, da je ta tekst - tudi tu je bilo danes opozorjeno -
               nekje že razmeroma dolgo ležal. To morate tudi sami priznati. Kako dolgo, jaz ne vem.
               Ampak mislim, da je tekst razmeroma dolgo ležal in da bi bilo resnično potrebno
               popraviti določene določbe. Tudi, če hočete tam na strani 105, ko govorite o
               pridružitvenem sporazumu. Ta je že sprejet oziroma ratificiran, če se ne motim, od
               vseh držav in tudi že velja. Pa tudi neke druge določbe, ki so že bile opažene. Bilo
               bi prav, da za drugo obravnavo tekst posodobite na današnji čas oziroma na jutrišnji
               dan.</p>
               <p>Toliko mogoče. Želim, da bi poskušali malo odgovoriti na te moje dileme in da bi
               program pripravili za drugo obravnavo še boljše, kot je sedaj. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Kelemina. Besedo dajem gospodu Avšiču. Pripravi naj se Janko
               Veber.</p>
            </sp>
            <sp who="SDZ2:AvšičJože">

               <speaker>JOŽE AVŠIČ:</speaker>

               <p>Hvala spoštovani! V svoji razpravi bi rad dodatno obrazložil predlog dodatnega
               sklepa k programu oziroma k poročilu odbora za infrastrukturo, ki sva ga pripravila z
               gospodom Branetom Jancem.</p>
               <p>Ta govori sicer o tem, da naj bi vlada v roku 3 mesecev pripravila merila v skladu s
               87. členom zakona o varstvu okolja za določanje odškodnine zaradi povzročenega
               razvrednotenja okolja in nevarnosti za okolje, zaradi zmanjšanja uporabnih vrednosti
               nepremičnin in zaradi zmanjšanja kakovosti bivalnega okolja v vplivnem območju NEK
               Krško ter drugih območjih Slovenije, kjer so skladišča z radioaktivnimi odpadki, ter
               jih predloži v soglasje državnemu zboru Republike Slovenije.</p>
               <p>To ni sklep, ki bi bil neka izmišljotina, saj sklep povzema natančno dikcijo zakona.
               Natančno tako tudi v zakonu piše. V zakonu tudi piše, da za tovrstne posege v okolje,
               ki bistveno vplivajo na obremenitev in razvrednotenje bivalnega okolja, imajo
               prebivalci, ki živijo v takem okolju, pravico do nadomestila davčnih olajšav v
               subvenciji ter oprostitev dajatev in prispevkov. Obliko nadomestil določi vlada na
               podlagi meril iz drugega odstavka tega člena.</p>
               <p>Namen tega sklepa je pravzaprav opozoriti na to, da zakon ni predvidel nobenega roka
               za sanacijo stanja za nazaj. Povsem normalno je, da v novih posegih v okolje,
               tovrstnih, bi vlada še pred odločitvijo, sprejemom uredbe o lokacijskem načrtu ali
               podobno, morala taka pravila sprejeti. Sanacija za nazaj je veliko bolj
               problematična, tega se zavedam. Vendar se v celotnem obdobju delovanja nuklearne
               elektrarne Krško tega nihče ni resno lotil. Verjemite mi, da je nuklearna elektrarna
               Krško dejansko eden od tovrstnih objektov, ki pomeni za celotno Slovenijo, za celotno
               državo Slovenijo energetsko osnovo, seveda pa v veliki meri tudi na škodo in v breme
               prebivalstva, ki v tem območju živi. Zato sem prepričan oziroma vas prosim, da ta
               sklep podprete in da se to vprašanje enkrat prične resneje obravnavati. Kolega Branko
               Kelemina je sicer predlagal državnem zboru zakon o renti iz nuklearne elektrarne
               Krško, za katero jaz sicer sam ne vem, ali ima pravo zakonsko podlago ali ne. 78.
               člen zakona o varstvu okolja pa to natančno določa in to bi celo brez zakona bilo
               lahko že rešeno, verjamem pa, da je seveda problem dosti širok in težak.</p>
               <p>Prepričan sem, da bi ob današnjih pogojih gradnja tovrstnih objektov, lokacija
               nuklearne elektrarne ne bila ne v Krškem ne v kateremkoli drugem kraju. V času, ko se
               je ta objekt postavil, seveda prebivalstvo še zdaleč ni imelo takih zakonskih
               možnosti, da bi lahko vplivalo na določitev lokacije oziroma na njen sprejem. Danes
               vemo, celo o cestnih odsekih, kakšne razprave se vodijo, kakšni so postopki in kakšna
               je umestitev za tovrstne objekte potem v prostorski načrt države ali pa posamezne
               lokalne skupnosti. Iz teh razlogov seveda apeliram na vse vas, da ta sklep podprete
               in da pristojno ministrstvo prične pripravljati ukrepe za sanacijo stanja, kakršno
               danes je.</p>
               <p>V drugem delu razprave bi želel opozoriti pravzaprav na nekatera dejstva, ki so že
               ta trenutek tudi prisotna in bi jih bilo vredno upoštevati pri pripravi nacionalnega
               programa, bolj v operativnem delu. Čeprav smo danes že slišali nekaj okoli komunalnih
               odpadkov, pa verjamem, da je vsepovsod v Sloveniji problem komunalnih odpadkov tudi
               eden od zelo perečih problemov. Mislim, da ima vsaka lokalna skupnost natančno
               evidenco črnih odlagališč. Če bi vse to v Sloveniji sešteli, bi prišli do
               katastrofalnih podatkov. Verjetno obstaja tudi podatek, koliko legalnih, se pravi
               odlagališč komunalnih odpadkov z vsemi potrebnimi dokumenti za izvedbo v skladu z
               zakoni imamo v Sloveniji. Mislim, da jih je zelo malo in da je ta trenutek pravzaprav
               že tisti, ko ne smemo več čakati na sprejem nacionalnega programa, ampak je treba
               ukrepati na vseh področjih, kjer to ni urejeno. Vendar se v teh zadevah pogosto tudi
               zakomplicira. Področje Posavja se je pred nekaj leti odločilo za skupno komunalno
               deponijo, za približno 70.000 prebivalcev, in danes, ko smo prišli pravzaprav do
               izbora dveh lokacij, s katerimi soglaša tudi lokalno prebivalstvo, se začenja
               zapletati pri pridobivanju ustreznih soglasij institucij, ki so soglasodajalke v
               postopku, vendar odklanjajo na enem ali na drugem področju tovrstno dejavnost.
               Mislim, da se bo v izogib temu, da ne bo nadaljevanja tudi v celotni Sloveniji na tem
               področju, slabega, potrebno dogovoriti, kako se bo v Sloveniji problem, tudi planski
               problem in problem sprejemanja lokacij reševal takrat, recimo, če se okolje že odloči
               za to, da sprejme v nekem območju deponijo kot svojo. S tem bi končal. Mislim, da je
               ministrstvo za okolje s tem problemom tudi seznanjeno. Vem pa, da je v Sloveniji
               tovrstnih problemov še veliko.</p>
               <p>Torej ponovno apeliram, da bi ob sprejemanju nacionalnega programa za varstvo okolja
               zelo temeljito in sočasno pregledali, kako se izvajajo operativni ali podzakonski
               akti ali drugi predpisi za izvedbo konkretnih nalog, ki jih bo ta program vseboval.
               Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Avšič. Besedo dajem gospodu Janku Vebru, pripravi pa naj se Ivan
               Božič.</p>
            </sp>
            <sp who="SDZ2:VeberJanko">

               <speaker>JANKO VEBER:</speaker>

               <p>Hvala za besedo in vsem lep pozdrav! Nekako skupna značilnost nacionalnih programov v
               Sloveniji je ta, da jih poskušamo sprejeti, pa dosledno potem pri sprejemanju
               proračuna, državnega seveda, ne upoštevati pri razdeljevanju sredstev za realizacijo
               teh nacionalnih programov. To je dokazano v vseh teh letih, ki so za nami, vsaj v
               delovanju tega mandatnega obdobja, ko smo dosledno ugotavljali, da se nacionalni
               programi ne upoštevajo pri oblikovanju proračuna. To, kar pa je razveseljivo, pa je,
               da tisti nacionalni programi, ki pa so nastavljeni tako, da predvidevajo tudi
               konkreten vir znotraj svojega področja, za katerega so kot taki tudi opredeljeni, pa
               ti nacionalni programi funkcionirajo. Vendar, žal, tudi tukaj ugotavljamo, da gredo
               ti nacionalni programi v to smer, da izgubimo nekako oblast nad sabo in poskušamo
               tudi ta vir pravzaprav neracionalno uporabljati; tu mislim na avtocestni program,
               kjer je vendarle poraba po vseh teh kriterijih, kot jih danes lahko spremljamo,
               neracionalna pa tudi odločitve prehitre, ravno zaradi tega, ker se čuti, da je zadaj
               kapital, ki bo že nekako pokril vse te nepremišljene ali pa prehitro oziroma premalo
               usklajene odločitve.</p>
               <p>Nacionalni program varstva okolja je nekako, po mojem mnenju, mešanica obeh
               konceptov nacionalnih programov, kar se tiče finančnih virov. Gre za del, ki nikakor
               ni finančno pokrit, in za del, ki je vsaj v neki meri pokrit s finančnimi sredstvi.
               Žal se predvideva, da bo gros teh sredstev vendarle pridobljenih s strani Evropske
               unije, kajti ugotavlja se, da presegajo danes razpoložljiva sredstva za varstvo
               okolja oziroma da zahteve varstva okolja presegajo potrebna sredstva in zato
               zahtevane naloge ne bo mogoče izpeljati drugače kot z izdatno pomočjo Evropske unije.
               To je tudi v strateški usmeritvi nacionalnega programa zapisano. To hkrati tudi
               pomeni, da dokler ne bomo v Evropski uniji, velikega dela tega nacionalnega programa
               ne bo možno izvajati. Hkrati pa se tudi sam sprašujem, ali je Evropska unija res tako
               radodarna pri dodelitvi sredstev za najrazličnejše potrebe, ki jih bodo poskušale
               uveljavljati članice, torej države, ki se želijo vključiti v Evropsko unijo. Tudi do
               tega vira mislim, da smo lahko skeptični oziroma moramo biti pri planiranju bistveno
               bolj previdni, kot pa da se enostavno zanesemo na vir iz Evropske unije. Tudi sicer
               lahko ugotavljamo, da v zadnjem času zelo resno razpravljajo o tem, ali je oblika
               financiranja Evropske unije dovolj racionalna in ali se resnično dosežejo dovolj
               kvalitetni učinki pri zdajšnji politiki delovanja Evropske unije. Dejstvo je, vsaj ob
               tem, kar lahko spremljamo, da vendarle ne gre za učinkovito rabo teh sredstev in da
               se lahko ta način financiranja drastično spremeni v prihodnje. Kar pa seveda pomeni,
               da bo bistveno težje priti do sredstev, ki naj bi jih sicer dobili s strani Evropske
               unije.</p>
               <p>Tisto, kar se mi zdi, da je tudi v nebo vpijoče v Sloveniji, je pa, ali pa vsaj
               pogrešam v tem nacionalnem programu zelo jasno izhodišče, da sledimo nacionalnim
               programom, ki funkcionirajo. Torej tistim, ki imajo sredstva, in če ceste
               funkcionirajo zaradi tega, ker sredstva pobiramo na področju cest, bi morali nekako
               zelo jasno v tem nacionalem programu opredeliti, da bo ta nacionalni program
               funkcioniral tudi na podlagi sredstev, ki se zbirajo z izkoriščanjem naravnih
               resursov oziroma naravnih danosti.</p>
               <p>Pri nas lahko ugotovimo, da s sredstvi, ki se ustvarjajo iz naravnega bogastva,
               pokrivamo obveznosti iz zakona o denacionalizaciji, kar je popolnoma zgrešena
               politika države. Mislim, da bi v tem nacionalnem programu varstva okolja se morali
               opredeliti, da sredstva, ki se ustvarjajo iz naravnih resursov, vlagamo nazaj v
               naravo, tako za ohranjanje in tudi za razvoj območij, na katerih se proizvaja ta
               prihodek. Država mora pa seveda prevzeti skozi svojo politiko in iz proračuna tudi
               obveznost potem do izvajanja denacionalizacijskega zakona.</p>
               <p>To se mi zdi, da bi bila resna državna politika in tudi resna politika pri izvajanju
               nacionalnega programa varstva okolja. Ob tem se mi postavlja tudi zelo veliko
               vprašanje: Kako bomo v Sloveniji obvladovali 30% območje države, torej ozemlje
               Republike Slovenije, ki je predvideno za parkovno varovanje? Tukaj gre neposredno za
               konflikt, kar je tudi nekje predstavljeno v tem konceptu, med razvitim območjem in
               med nerazvitim območjem. Značilnost za odločitve pri odločanju o tem, kje naj bi bila
               ta varovana območja, je pač ta, da se predlagajo za zavarovanje nerazvita območja.
               Izven tega so seveda razvita, ki pa, če pogledamo zopet nacionalni program, bodo
               morala vlagati izredno velika sredstva v to, da bodo lahko obvladovali vse odpadke in
               vse obremenitve okolja, ki jih povzroča predvsem koncentracija proizvodnje oziroma
               gospodarskih panog, koncentracija prebivalstva. Vsa ta koncentracija pomeni tudi neke
               neobvladljive ali pa izredno drage sisteme za obvladovanje okoljevarstvene
               problematike. Po drugi strani pa seveda sam koncept, ki je nekje tukaj zapisan, gre
               za koncept trajnostnega razvoja, zelo jasno govori, da gre seveda za odziv na
               globalna razmerja med razvitimi in nerazvitimi oziroma poizkus razvitih, da obvladajo
               grožnjo okolju v primeru hitrega razvoja nerazvitih. Torej razvijajmo nerazvite čim
               počasneje zato, da bomo pač, ne vem, si izpolnili neko moralno dolžnost, da na
               območjih, kjer je narava uničena, nikar ne uničimo te narave še tam, kjer ta ni
               uničena. Žal pa ugotavljamo, da vzdrževanja življenja v teh območjih na takšnem
               kvalitetnem nivoju, da dejansko ne prihaja do uničenja narave, žal teh pogojev ne
               predvidevamo niti v tem nacionalnem programu dovolj jasno in dovolj učinkovito.
               Hkrati pa seveda ponavljam nekako to skeptičnost tudi zaradi tega, ker gre za 30%
               ozemlja Republike Slovenije. To je zelo velika površina, ki si jo pravzaprav lahko,
               ne vem, mogoče lahko privoščijo izredno bogate, razvite države, da poskušajo
               ohranjati takšen del v nekem stanju, ki seveda ni predviden za hitrejši razvoj
               življenja in sploh nekega dogajanja v teh predelih.</p>
               <p>In ob tem, da dejansko pogrešam to odločitev resnično učinkovitega vlaganja
               sredstev, ki se ustvarjajo v naravi, nazaj v naravo in v območja seveda, kjer se ta
               sredstva ustvarjajo, sem seveda nekako skeptičen do tega, da bo nacionalni program
               tudi zaživel. To je v kratkem, mogoče v nekaj besedah to, kar mislim, da je
               pomanjkljivost tega nacionalnega programa in seveda upam, da bi v bodočih razpravah
               na to temo bilo nekaj od tega tudi bolj jasno upoštevano. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Veber. Besedo dajem gospodu Ivanu Božiču.</p>
            </sp>
            <sp who="SDZ2:BožičIvan">

               <speaker>IVAN BOŽIČ:</speaker>

               <p>Hvala lepa, gospod podpredsednik. Poslanke, poslanci, člani vlade! Poprej je sedel
               med nami tudi gospod minister Rop iz ministrstva za delo, družino in socialne zadeve,
               na žalost ga sedaj trenutno ni. Seveda pa tudi pozdravljam ministra za okolje in
               prostor, gospoda Gantarja, ki je, kadar so točke dnevnega reda z njegovega področja,
               je vedno prisoten v državnem zboru. Te besede glede ministra za delo, družino in
               socialne zadeve sem rekel zaradi tega, ker bi rad govoril o tem nacionalnem programu,
               ampak s poudarkom na človeku. Na strani 37 bi prebral citat: <q>"Osnovni cilj
               nacionalnega programa varstva okolja je boljše okolje za življenje v Sloveniji ter
               uveljavitev okolja kot omejitvenega in spodbujevalnega dejavnika razvoja."</q> Zelo lepo
               se to sliši. Mislim pa, da je to edini del, ki govori o človeku v tem nacionalnem
               programu. Mi vendar sprejemajo nekaj, kar je za ljudi, ne za tisto, kar je brez
               ljudi. Glede samega predgovora ne morem mimo, ker sem poslanec iz okolja, ki je v
               strahovitem zaraščanju, po poklicu pa tudi gozdar, bi rad prebral nekaj, kar smo
               nekako vsi preskočili. V predgovoru na koncu prvega odstavka piše tako: <q>"Dobra
               organizacija in mednarodno povsem primerljivo upravljanje gozdov sta prispevala
               izjemno ohraniti gozdni eko sistem kot pomembno volilo samostojni državi. Slovenski
               kmet pa je tradicionalno skrbel za zemljo in prispeval delež k temu, da je Slovenija
               osamosvojitev, demokratične spremembe ter spremembe političnega in gospodarskega
               sestava pričakala sorazmerno z malo prizadetim okoljem, še posebej v primerjavi z
               drugimi državami v tranziciji."</q> To je res bilo danes že citirano. Ampak to so ljudje
               prispevali, da imamo.</p>
               <p>Ko pa potem pogledam kot gozdar stvari, ki so se zapisale v poglavjih <q>"tla in gozd"</q>
               in pa <q>"biotska raznovrstnost"</q>, mi pa ni vse najbolj jasno. Namreč izgleda, da so se
               pisci bali zapisati številke procentov, koliko je Slovenija že zaraščena, ni samo
               50%, ampak ministrstvo za kmetijstvo, gozdarstvo in prehrano je že objavilo podatke,
               da je Slovenija 54% pokrita z gozdom. To pa pogosto poudarjam, ker v gozdarstvu
               velja, da krajina, ki je več kot 50% pokrita z gozdom, je zaostala, nima razvojnih
               možnosti. Najbrž, da je to res tudi pri nas. In ko smo zadnjič govorili o deležu
               prebivalstva, ki živi na podeželju, in deležu v mestih, je to tudi odraz te
               slike.</p>
               <p>Drugo, ko se govori v poglavju <q>"tla in gozd"</q> o poškodovanosti slovenskih gozdov
               zaradi onesnaženosti zraka, predvsem z SO in tako naprej, se potem sprašujem, če smo
               poprej napisali, da je dobro prestal gozd do Slovenije, zakaj se naenkrat zdaj tu
               pojavlja taka velika onesnaženost, ki se potem manifestira tudi v poglavju <q>"biotska
               raznovrstnost"</q> in kjer piše celo, <q>"vedno bolj so ogroženi tudi gozdni in gorski eko
               sistemi"</q>. Kot gozdar bi enkrat rad slišal, od česa - gorski eko sistemi? Samo od
               smučarjev, od planincev? Ker drugih tam že ni več; pastirji so svoje črede že davno
               prodali.</p>
               <p>Ravno tako me moti v istem odstavku na strani 45, da <q>"je potrebno še povečati
               število parkov, ker jih imamo sedaj samo na 8% površine"</q>. V predogovoru tudi pravi,
               <q>"za ohranitev biotske raznovrstnosti bosta najpomembnejša štiri do petkratno
               povečanje zavarovanih površin ter učinkovita preventiva pri novih posegih, ki bodo
               preprečevali še večjo degradacijo okolja zaradi razvoja"</q>. Vse to je dobro, ampak
               vračam se ponovno v svoj kraj na Tolminsko. Imamo zakon o zaščiti reke Soče, ki bo
               leta 2000 nehal veljati, nimamo nobene industrije, ki onesnažuje okolje, imamo čisto
               pitno vodo. Zgradili smo čistilno napravo, ki dobro deluje, zgradili in postavili smo
               zaenkrat dobro zbirališče komunalnih odpadkov, a vendar se je pokazalo nekaj drugega:
               ljudi pa ni! Danes sem si preskrbel podatke o rojenih in umrlih v območju občin
               Bovec, Kobarid in Tolmin. 157 rojenih v lanskem letu in 268 umrlih ali 1 : 1,71. Pa
               se zato sprašujem, zakaj ni malo več napisanega, kako bodo ljudje bolje živeli, če
               bomo to sprejeli. To po mojem mnenju manjka v tem zakonu. Meni nič ne koristi čista
               dolina zadnje Trente, kjer ni nobenega Trentarja več, ali Zapodna; tam ni ljudi,
               nismo jim več omogočili življenja. Ampak je vse čisto: čista je voda, zrak, nič ne
               manjka, tudi elektrika in čez čas bo še telefon.</p>
               <p>Zato mislim, da je priporočilo odbora, ki pravi: <q>"Odbor državnega zbora Republike
               Slovenije za infrastrukturo in okolje priporoča lokalnim skupnostim, da obravnavajo
               predlog nacionalnega programa varstva okolja in se vključijo v njegovo uresničitev."</q>
               Mislim, da se je treba obrniti na lokalne skupnosti, ne tako kot zadnjič, ko smo
               dobili predlog 21 lokalnih parkov, o katerih župani nismo nikoli nič slišali. Za
               ljudi je treba delati. In to, kar je bilo nekajkrat danes rečeno tu, vse, kar
               napišemo, napišimo tako, da bo koristilo ljudem; ampak hitro, ker čez pet in deset
               let bo za veliko vasi, za veliko dolin to že zdavnaj prepozno. Drugače pa bom rekel
               tudi tako: mislim, da ga ni človeka, ni Slovenca, ki ne podpira varstva okolja; ne
               moremo pa biti taki, kot je v tem stoletju bil pisatelj samo tisti dober, ki je pisal
               o socialnih težavah; danes pa ne more biti dober politik ne politična stranka, ki ne
               piše o varstvu okolja. Varstvo okolja je vendar - zaradi mene? Mi in sam želim v
               dobrem okolju živeti. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Božič. Kolegice in kolegi! Pisnih prijav več nimamo. Kdo želi
               besedo? Gospod Košir.</p>
            </sp>
            <sp who="SDZ2:KoširJožef">

               <speaker>JOŽEF KOŠIR:</speaker>

               <p>Hvala lepa, gospod podpredsednik. Spoštovane kolegice in kolegi! Bom zelo kratek. K
               tej razpravi, ki je bila pred tem, bi predvsem dal tudi svoj pristanek predvsem na
               področju vključenosti lokalne skupnosti znotraj končnega sprejemanja tega programa o
               varovanju okolja in prostora, ki je še kako pomemben. Vsebina programa in temelji, ki
               so postavljeni - mislim, da so dobro postavljeni - vendar mi znotraj pregleda
               aktivnosti, ko se pogovarjamo o tej naši zemlji, zraku in vodi, se dejansko moramo
               tudi znotraj tega poglabljati čimbolj h konkretnim stvarem, se pravi k človeku. Ko
               bomo prišli do človeka, bomo prišli potem tudi do posameznih občin oziroma posameznih
               vasi in posameznih občin, kjer se bomo konkretno pogovarjali o problemih, ki so danes
               prisotni na terenu, ki ne stanejo dosti denarja, ampak so posledica sprejemanja
               zakona v preteklosti ali pa neizvrševanja varovanja teh sprejetih zakonov. Predvsem
               mislim glede delovanja inšpekcije na terenu.</p>
               <p>Če pogledamo samo problem, s katerimi se srečujemo, se dejansko nam človek pojavlja
               v stanovanju, v hiši ali podjetju, malem podjetju, kmetijstvu ali pa potem v šolstvu
               oziroma v posameznih zavodih. Če gledamo samo velika podjetja, srednja podjetja, so
               za naloge, ki so bile nekje v zadnjih desetih letih opravljene, so rezultati vidni,
               na področju porabe materialov, reciklaž in vsega čiščenja voda in vsega ostalega. Ko
               pogledamo manjša podjetja, je stanje zelo slabo na terenu. Ko pogledamo kmetijstvo,
               že iz razprave prehodnih kolegov je razvidno, da dejansko ni urejeno, da je zelo
               slabo urejeno varovanje oziroma tako zbiranje odpadkov, uporaba materialov, da se pa
               ne pogovarjamo o temu, da se noben ne ukvarja s trgovino. Nihče še ni danes prijel
               trgovca, kakšen material kupuje; kupuje ga lahko po celem svetu, samo da je
               konkurenčen s ceno, ni bil pa nikdar problem, s kakšno embalažo, ki dejansko povzroča
               znotraj posameznih občin in znotraj posameznih zaselkov kar dosti problemov pri
               odpadkih.</p>
               <p>Skratka, če pogledamo samo gozdove; zakon o gozdovih nam je prinesel dosti nereda v
               gozdove. V gozdovih je katastrofalna situacija. Inšpekcije ne delujejo, ne vplivajo,
               niti ne kaznujejo. Skratka, ostaja zopet problem na sami lokalni skupnosti, da ne
               govorimo o posameznih posegih, za katere daje država danes soglasja, o gradbenih
               dovoljenjih, pa še pred njimi o lokacijskih dovoljenjih! Tam imamo edini vpliv, da se
               pogovarjamo z lokalno skupnostjo.</p>
               <p>V vseh teh elementih se je tudi ugotovilo v zadnjem katastrofalnem obdobju v mesecu
               novembru - kar je pa, mislim, da tudi posledica slabega ravnanja z naravo - pri samih
               plazovih. Ugotovilo se je, da so situacije in posamezna dovoljenja dana na območjih,
               ki so bila popolnoma nepravilno geološko, niti geološko pregledana pred tem in na ta
               način je dobil človek soglasje, naredil poseg ali z vodovodom ali s cesto ali s
               čimerkoli. Na podlagi vsega tega bi hotel reči, da je treba že pri dovoljenjih, ki se
               dajejo, oziroma pri načrtovanju imeti vpliv na to, da ne pride potem do poškodovanja
               okolja, ki dejansko zajame kar veliko finačnih sredstev, če pogledamo samo lansko
               oceno novembrskega neurja.</p>
               <p>Ne bi se strinjal s tem, da če je dosti gozdov, ker na našem območju je gozdov -
               gozdovi so tudi propadli. Hojka oziroma jelka je na Pohorju izginila. Izginila je
               zaradi Šoštanja, ni izginila samo zaradi tal kot takšnih. Skratka, so bili tudi
               negativni vplivi v tem času, nekateri pa so še vedno prisotni. Dejansko so posamezne
               rastline tudi izumrle. Koncentracija gozdov je za mene - vsaj na našem območju
               -pozitivna stvar, ker kljub temu da je dve tretjini gozdov, imamo še kljub temu
               krepko nadpovprečne prihodke na prebivalca znotraj lokalne skupnosti.</p>
               <p>Glede plina. V celi Sloveniji se dela na velikih področjih plinifikacija. Politika
               cen znotraj tega; govorimo pa o čistejšem zraku in boljšem izgorevanju - tu so sicer
               dileme glede kaloričnih vrednosti pa glede posameznih izpustov iz dimnikov, glede
               kvalitete, vsebine, ki gre ven. Vendar mislim, da plinifikacija, če so cevovodi
               narejeni, glavni v državo in potem povezani tudi znotraj lokalnih skupnosti, je
               pravilno, in tudi država bi morala dati temu podporo. Notri je sicer pripomba, da se
               daje poudarek plinu, mislim, da je treba dati poudarek, da je končna cena plina
               nižja, kot je pa kalorična vrednost olja, ker v vsakem primeru je olje veliko bolj
               negativno kot pa je plin. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Košir. Želi še kdo besedo? Gospod minister, dr. Pavel Gantar.</p>
            </sp>
            <sp who="SDZ2:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovane poslanke in poslanci! Ne vem, ali se
               razprava približuje h koncu, ampak vendar bi poskušal odgovoriti na nekaj vprašanj in
               dilem, pa tudi na nekaj kritik, ki so bile izrečene. Rad bi šel kar enostavno
               knjigovodsko, če smem tako reči, po pripombah in predlogih.</p>
               <p>K pripombi gospoda Jelinčiča lahko rečem, da je pod poglavjem biotska oziroma
               biološka raznovrstnost ta problem habitatov, ne samo biotopov, upoštevan in da
               pristopamo k izdelavi h kartiranju habitatov v Sloveniji na celotnem področju, ker
               nas zavezuje prav ta način ravnanja s habitatimi in to počenjamo, najprej bomo z
               vzorčno foto posnetki <stage>(že izdelanimi)</stage> in še z drugimi metodami.</p>
               <p>Gospodu poslancu Bevku bi lahko rekel samo to, da je način določanja prioritet, ker
               se je skliceval na predstavnico nevladne organizacije, da je anketirjanje
               strokovnjakov samo eden od načinov določanja prioritet. Drugi načini določanja so še:
               analiza objektivnega stanja, tudi analiza javnega mnenja, analiza pritiskov na
               okolje, najbolj pomembna je analiza pritiskov na okolje. Prioriteto smo določali na
               osnovi preseka vseh teh različnih metodologij določanja prioritet. Nikdar ne smemo
               pristati samo na eno metodologijo, na eno metodo določanja prioritet. Tudi ko se
               govori o ciljih, je edina zadeva, s katero se v poročilu, ki je navedena, ne
               strinjam, je, cilji niso kvantificirani. Cilji so kvantificirani na ravni, kot je
               zahtevan nacionalni program varstva okolja; tako cilji, kot specifikacija ciljev, kot
               tudi sredstva za njih. Dal bi samo primer, recimo, na vodah: ukrepi za dosego ciljev
               in navedene čistilne naprave, ki se jih mora vgraditi, doinstalirati in tako naprej.
               Torej to ni res.</p>
               <p>V zvezi Trnovsko-Banjiško planoto se strinjamo z vašo oceno. Več kot to! Narejene so
               poleg določenih ukrepov že tudi obsežne študije sledenja podzemnih voda, ki bodo
               služile in služijo kot program za celovito zaščito podzemnih voda na
               Trnovsko-Banjiški planoti. Zakon o vodah bo, kot vemo. Tako bom rekel, če ne bi bilo
               danes razprave o nacionalnem programu varstva okolja, bi zdajle sedel na zaključni
               redakciji zakona o vodah. Zakon o vodah bo prenesel zavarovana območja vodnih virov
               in varovalna območja na državo ravno iz razlogov, ki so bili izrečeni.</p>
               <p>Naprej. Rad bi obvestil, da je uredba o javni službi z ravnanji z radioaktivnimi
               odpadki <stage>(nizkimi in srednjimi)</stage> že pasiral odbor za gospodarstvo in jo pričakujemo v
               vladi v roku naslednjega tedna ali kaj podobnega. Tu se zadeve začenjajo, ravno tako
               potekajo ukrepi za sanacijo Zavratca.</p>
               <p>Nimam kaj dodati temu, kar je povedal poslanec, gospod Avšič, bom pa komentiral
               predlog sklepa na koncu, ker mislim, da je ta celovitost, da bi bilo zelo slabo za
               okolje, če bi samo mop skrbel za okolje in pomen izobraževanja, da je bil dan v
               njegovem nastopu pomemben vidik, pomemben poudarek, ki sem ga sam, moram reči,
               izpustil.</p>
               <p>Spoštovane poslanke in poslanci, pričakoval sem, da razprava, ki je tekla s poslanci
               Jelinčičem, gospodom Bevkom in Avšičem, je tekla predobro, da bi se lahko tako
               nadaljevala. Seveda tu zastopim gospoda poslanca Hvalico, ki ga v tem trenutku ni tu.
               Moram reči, da opombe v zvezi s tekstom je treba poslati na tiskarno, za to mi nismo
               odgovorni. Rekel bi tudi to, da je verjetno to, da se 7.1.1.2. nanašala na program
               ukrepov na naslednji strani, zavedlo gospoda poslanca, da je menil, da mi pričakujemo
               v letu 2003 sekundarnega čiščenja 15%. Ni res! To je stanje danes. Na tej isti strani
               naprej so navedeni osnovni ukrepi za dosego cilja čiščenja voda, čistilne naprave -
               ali naj navedem? Ne bo bral. Tako tiste nove kot stare. Med njimi seveda tudi Nova
               Gorica, ki izvaža prek Korna čistilne vode v Italijo, za to bo tudi sofinancirala iz
               programov Phara in tako naprej; je že financirana iz programa Phara, ker so tudi
               Italijani zainteresirani, da ta naprava gre naprej. To preprosto ni res, preprosto ni
               res. Prosil bi, da se za zgodovino zapiše in pove prave podatke.</p>
               <p>Rad bi povedal tudi to, da ste verjetno gospodu poslancu, ki ga v tem trenutku ni
               notri, temeljito in dobro prisluhnili. Sedaj pa bi ga rad prosil, da tisto, kar je
               povedal o čistilnih napravah, da tisto tudi v glavnem pozabite. Ker ni res. Ni res
               to, da so čistilne naprave vse enake. Res je to, da je vsaka čistilna naprava naprava
               zase. Da vsaka funkcionira v nekem okolju, z nekimi parametri onesnaženosti voda in
               da ni mogoče narediti čistilnih prav tako, kot bi naredili transformatorje za
               elektriko, ki jih postaviš kjerkoli in operiraš 20 let in se nič ne zgodi. Čistilna
               naprava je živ organizem, če smem reči. Živ organizem. Res je, da so v glavnem vse
               tehnologije v glavnem znane. Res pa je, da se na znanih tehnologijah naredijo lahko
               veliki tehnični in tehnološki napredki, biološki, ki izboljšajo ali kakovost čiščenja
               voda ali zmanjšajo obseg čistilne naprave. Na primer kvadrature ali bazene ali pa
               povečajo stroškovni izkoristek voda. Čistilna naprava je čistilna naprava z imenom in
               priimkom in ni možnih enostavnih rešitev. Lahko so serijske tehnologije, ki se pa
               morajo definitivno prilagajati lokalnim okoljem in redno vzdrževanje in spremljanje.
               To je katekizem, če smem tisto, kar so me naučili - ker jaz nisem ne vodar, ne kemik
               - kar so me naučili vodarji, kar sem izkusil to v teh 5 letih in temu lahko rečem, da
               je tako. Zato je treba tiste stvari pozabiti. Zelo resno povedati, da to, kar
               govorimo o tem, je tako. Odpadki in Italija tu, navkljub dobrim sosedskim odnosov -
               spoštovane gospe poslanke in gospodje poslanci - ni ravno najbolj vzoren primer.
               Sedaj sledi kazen 185 tisoč evrov dnevno zaradi tega, ker ni transponirala direktive
               odpadnih voda, ji grozi - ne vemo, ali se bo zgodilo ali ne. To piše na internetu, ni
               nobenih skrivnosti.</p>
               <p>Rad bi povedal tudi to, da je pri čistilnih napravah poleg tega treba upoštevati
               tudi načelo stroškovne učinkovitosti. Dosegati neko stopnjo čiščenja voda za primerne
               stroške, ker smo se že srečali s primeri, ko se lahko neka majhna lokalna skupnost
               vrže v tako velike stroške, ki lahko ne odtehtajo povečane kvalitete čiščenja voda.
               Tudi stroškovna, ekonomska učinkovitost mora biti tu prisotna, ne glede na to, da je
               trivialna resnica, da morajo biti po možnosti vsi odpadki predelani tako ali drugače,
               ali zreciklirani, ali termično obdelani - kot se reče - ali kako drugače: mehansko,
               biološko, kemično stabilizirani. Vsi ti odpadki v neki formi, seveda v skrajšani ali
               pa v reducirani obliki, najdejo mesto tudi na deponiji. Deponija oziroma odlagališče
               odpadkov ni pojem iz zgodovine in zelo slabo bi bilo, če bi v kakšni občini ali pa
               regiji mislili, da bo bodoči sistem ravnanja z odpadki ukinil odlagališča odpadkov.
               Danes v najbolj razvitih deželah v ravnanju z odpadki, tudi z najbolj dragimi
               rešitvami, stroškovno in cenovno zahtevnimi, predelajo - recimo - 50 do 60, 70%
               odpadkov. Govorim o komunalnih odpadkih. Tako da bi tu prosil, da v državnem zboru ne
               gremo na iluzijo, da teh stvari ne bomo potrebovali. In ravno strategirano ravnanje z
               odpadki, ki je subsumirane tudi na tem, je danes pravzaprav na kritični točki
               realizacije dveh glavnih projektov v Sloveniji: Cegor in Cera, eden je na Gorenjskem,
               eden je na Štajerskem. Ta dva projekta sta zdaj v kritični fazi in zelo pomembno je,
               da ne vzbujamo mnenj, da pravzaprav centra za ravnanje z odpadki, ki imajo tudi
               deponije oziroma odlagališča, ne potrebujemo.</p>
               <p>Naprej, okoli diskusije gospoda Mozetiča, ki ga žal ni tu, bi rekel samo to. Pravni
               status nacionalnega programa za varstvo okolja je jasen; definiran je z - mislim, da
               je v 168 členu poslovnika državnega zbora; definiran je z zakonom o varstvu okolja,
               definiran je dodatno - če smem reči - z zahtevo oziroma kot pomemben dokument v
               pristopu do Evropske unije, zato je tudi na tem zboru, zato se tudi obravnava po tej
               proceduri, kjer so navedeni ti datumi, je pomemben dokument, ki kaže na harmonizacijo
               programskih elementov varstva okolja, ne samo na zakonskih; in seveda je pomemben
               instrument proračunskega načrtovanja v tej državi oziroma bo postal oziroma je na
               neki način že bil kot neformalen dokument, zdaj pa bo, ko bo sprejet tudi formalni
               dokument. Proračunsko načrtovanje bo moralo - in tako govori tudi zakon o proračunih
               - omogočiti večletno budžetiranje, večletno načrtovanje, sicer dolgoročne ali pa
               srednjeročni - predvsem srednjeročni - programski cilji ne morejo biti realizirani.
               Če so vsi programi vezani na usodo letne postavke, potem je takšna država ne more
               sfinancirati razvojnih programov, lahko zadovolji zakonske potrebe iz zakonov, ne
               vem, v teh ali onih itn. Tako da tu ni nobenih dilem.</p>
               <p>Razmerje med cilji in sredstvi, na kar je opozoril gospod Mozetič, je definirano.
               Znova povemo, kakšen je standard, ki ga mora doseči čiščenje; do katere mere bomo
               dosegli do leta 2003, 2006; koliko sredstev rabimo za to in kam se bodo ta sredstva
               plasirala, celo to je. Ni pa to akcijski program, v katerem se reče, da bo VO-KA
               Ljubljana marca pridobila gradbeno dovoljenje in tako naprej, tega in tega dne
               uredila zadeve še z nekimi tremi lastniki zemljišč in potem razpisala natečaj in
               zgradila. Tega pa ni notri, in je prav, da ni notri, ker mislim, da se poslanci s tem
               ne smete ukvarjati. Celo jaz kot minister za okolje in prostor se s tem ne smem
               ukvarjati. Tako da temu ni tako.</p>
               <p>Mi smo pri nevladnih organizacijah veliko stvari upoštevali in lahko bi rekel, kaj
               predstavlja nacionalni program, kar je bilo vprašanje - kaj predstavlja nacionalni
               program? Nacionalni program za varstvo okolja je dokument, s katerim državni zbor na
               predlog vlade definira temeljne okoljske prioritete in cilje, temeljne vire in v
               določeni meri tudi načine njegovega izvajanja. To je dokument, ki bo s tem, ko bo
               sprejet v drugem branju, predvsem in tudi vaš dokument.</p>
               <p>Kar je navedel poslanec, gospod Kelemina, za to bi rekel, da se z veliko njegovimi
               navedbami strinjam in ne bi tega komentiral. Rekel bi, da je problem, ki je bil
               opažen tako pri nas kot tudi drugih, problem implementacije nadzora; problem, ki je
               odprt, o katerem tudi odprto govorimo. Predvsem na problemu inšpekcije na področju
               okolja dosti delamo, tako kadrovsko kot izobraževalno in drugače. Povečali smo tudi
               število zaposlenih na tem področju. Seveda bo še kar nekaj časa trajalo, preden se bo
               ravnanje določenih akterjev prilagodilo tem predpisom, ki so že, in da implementacija
               okoljskih zadev ni enostavna zadeva. Tako, da jaz ne bi sprejel mnenja, da inšpekcija
               na sploh slabo dela. Mislim, da tega ni mogoče trditi. Trdi se pa lahko, da so
               določena področja na področju inšpekcijskega nadzora nekoliko boljše ali slabše
               pokrita.</p>
               <p>Naprej, glede Save, zajezitve Save, zmanjšanje pretočnosti in kvalitete voda, bi
               lahko rekli to, da je Sava na Vrhovem v drugem do tretjem kakovostnem razredu, kar
               kaže tudi poročilo o stanju okolja za leto 1996, in da se je v letih do 1996 ali pa
               do danes, recimo, od začetka 90. let izboljšala za približno en kakovostni razred.
               Resnici na ljubo ne predvsem zaradi okoljske politike, ampak zaradi zmanjševanja
               upada in spreminjanja gospodarske dejavnosti, pa tudi zaradi okoljske politike.
               Toliko v zvezi s tem.</p>
               <p>Glede financiranja Evropske unije, kjer je bilo vprašanje, bi rekel naslednje. To
               bodo pomembna sredstva, vendar ne bodo odločilna sredstva. ISPA fond predvideva za
               okolje približno 10 milijonov evrov letno, to je približno milijarda 800 milijonov
               tolarjev. Lahko računamo še približno pol tega tudi iz programov Phare, kar je precej
               več, kot so nekatere naše postavke. Mi smo seveda znani po tem, da ta denar iz Evrope
               razmeroma dobro črpamo in ne puščamo denarja na računih.</p>
               <p>Naslednja zadeva, ki se veže na vprašanje tega sklepa, o tem bom govoril pozneje,
               je, da je ravnanje z odpadki definirano v posebni strategiji, zato tistega, kar je v
               strategiji, ponovno nismo navajali.</p>
               <p>Zdaj bi odgovoril še na vprašanje v zvezi z varstvom okolja - človeka in vloga
               človeka pri tem. Predvsem bi rekel to, da seveda okolje lahko deluje oziroma
               varovanje okolja, kot vsaka druga dejavnost - kakor tudi varovanje zdravja - kot
               omejitveni ali spodbujevalni dejavnik, odvisno s katere strani pristopimo in kakšne
               politike se lotimo. Okolje seveda varujemo za ljudi, s pomočjo ljudi, vendar ne samo
               vedno zaradi ljudi. Zaradi tega, ker se moramo zavedati, da smo vendar del nekega
               širšega sistema, kjer lahko naši posredni vplivi vplivajo tako ali pa imajo takšen
               vpliv, da nas lahko prizadenejo na ta ali drugi način. Mi moramo biološko
               raznovrstnost varovati zaradi biološke raznovrstnosti same, čeprav vemo, da ima
               gospodarski pomen, vendar zaradi biotske raznovrstnosti same, ker smo mi del te
               biotske raznovrstnosti. In zelo pomembno je vedeti to stališče in velike so razprave,
               ki jih pa danes ne bi načenjali, o tem, kakšen pravni status imajo drevesa, gozdovi,
               volkovi, če že hočete in o tem jaz ne bi govoril. Vendar bi rekel to: okoljski
               program je tipičen program, s katerim se zmanjšuje obremenitev okolja, zato da se bi
               ustvarilo kvalitetno okolje za ljudi. Vendar je napisan za ljudi in ga bodo izvajali
               ljudje, ker samo okolje ne zna izvajati in ga tudi ne bo izvajalo, tako da je to
               pisano za ljudi in so tudi napisali ljudje, če se smem nekoliko pošaliti. Mi ne vemo,
               kako bi izgledal okoljski program, če bi ga napisala drevesa, mogoče boljše, da ne
               vemo.</p>
               <p>Rekel bi še to, da je seveda pokritost 57% z gozdom in to je za nas problem, ne samo
               z vidika - torej ne samo z vidika, ki ste ga vi omenili, ampak to pomeni, da se nek
               tip eko sistema širi na račun drugih sistemov in se zmanjšuje biotska raznovrstnost.
               To je prvi razlog, to je eden izmed razlogov. Drugi razlog pa je, da je to indikator
               opuščanja nekih gospodarskih dejavnikov, neke poselitve, ki jo iz razvojnega in
               gospodarskega vidika ocenjujemo kot slabo. Zato ta vidik - vidik poraščanja - nikakor
               ni nekaj, kar bi lahko upoštevali kot pozitiven trend, vendar bi pa obenem tudi rekel
               to, da bi bilo zelo preuranjeno in mislim zelo neutemeljeno trditi, da je varovanje
               narave ali varovanje okolja razlog za depopulacijo in demografski upad. Mislim, da je
               pa ravno obratno res oziroma da gredo naša prizadevanja ravno v obratni smeri, da se
               varovana območja - tam, kjer pride do teh zadev -razglašajo in ustanavljajo predvsem
               kot instrument lokalnega razvoja. Na ta način jih tudi poskušamo snovati in
               zasnovati, da se klasična doktrina varovanja, ki je prepovedovalo omejevalna,
               nadomešča s spodbujevalno doktrino: kaj sodi v ta prostor, kako lahko to razvijamo in
               tako naprej.</p>
               <p>Če rečemo, da Tolminsko nikoli ne bo izpolnilo pogojev, da bo masovna industrijska,
               če smem tako reči, kmetijska proizvodnja, potem je treba naravnati - in tega ne bo
               nikoli, tudi če bi to hoteli - potem moramo naravnati mehanizme, da bomo razvili
               tiste oblike kmetijstva, ki spodbujajo prav v tem vidiku, kot je. Na ta način ali te
               procese, kot smo jih omenili. Ne bi šel na široko, ker sem o tem že govoril. Lahko bi
               rekli, da tu lahko razvojni instrumenti tega planiranja naravovarstvenega oziroma
               okoljskega pripomorejo vsaj v možnosti, da vsaj tisti, ki so še tam, na nek način
               ostanejo in se ohranijo.</p>
               <p>Pri gozdu in gozdnem eko sistemu ste opazili to, da smo po eni strani povedali, da
               je bilo gospodarjenje z gozdovi razmeroma kvalitetno; po drugi strani pa, da gozdovi
               trpijo zaradi onesnaženosti. Tu gre predvsem za posledice onesnaženosti na velike
               razdalje. Zračna maso prenašajo SO₂ in druge škodljive polutantne na
               velike razdalje. Pri nas je povsem Tolminska občutljiva na dogajanja v Padski nižini
               in to so zadeve, ki se jih ureja na mednarodni ravni.</p>
               <p>Na koncu bi želel odgovoriti samo še na eno stvar. V zvezi s predlogom poslancev
               Avšiča in gospoda Branka Janca in na nek način posredovati tudi - referiram na zakon
               o renti, ki je bila omenjena.</p>
               <p>Problem z 78. členom zakona o varstvu okolja, ki resnično določa tako kot je
               napisano, odškodnine zaradi povzročenega razvrednotenja okolja in nevarnosti za
               okolje, zmanjšano uporabno vrednost naprej. Problem tega je, da je ta člen napisan
               zelo slabo ali v določeni meri celo napačno. Moram povedati to, da sem že imel
               najmanj tri različne ali štiri različne verzije pred seboj - v zadnjih letih -
               uredbe. Tudi uredbo, ki je prišla iz določenih lokalnih okolij. Vendar te uredbe v
               pravnem in sistemsko okoljskem smislu nismo znali in zmogli narediti.</p>
               <p>Prvič bom povedal to, da ta člen pospešuje nekaj, kar nikakor ni dobro za okoljsko
               politiko. Pospešuje - na žalost moram to referirat tudi na zakon, ki ga je vložil
               poslanec Kelemina. Oba, člen in zakon pospešujeta rentno miselnost, pospešujeta to,
               da je mogoče dopuščati prekomerno obremenjevanje okolja na račun tega, da se to
               obremenjevanje prizadetim plača. Tega okoljsko sistemsko ni mogoče sprejeti. Okolje,
               kjer je prekomerno obremenjeno, se mora v določenem roku spraviti na dopustne
               obremenitve. Sicer pa bi šli v razmere, ko bi pravzaprav lahko od slabega okolja
               živeli. In več kot to; lahko bi rekli celo to, da bi - skrajno vzeto - vsi v
               Sloveniji bili upravičeni do okoljske rente in vsi bi jo morali plačevati. To ni
               rešitev in tudi ne more biti rešitev zato ministrstvo, ki načrtuje - kar je tudi v
               programu dela - načrtuje razmeroma obsežno revizijo zakona o varstvu okolja, namerava
               ta člen spremeniti oziroma dopolniti.</p>
               <p>Danes je Slovenija mednarodno znana in pripoznana kot dežela, v kateri je možno na
               sodiščih vlagati okoljske tožbe zaradi okoljskih škod in so primeri, ko so take tožbe
               že bile dobljene. To je v mednarodnih pravnih virih navedeno. Vsi tisti, ki so jim
               bile povzročene okoljske škode in so trpeli zaradi okoljskih škod na premoženju,
               zdravju, počutju, imajo pravico in možnost vložiti take tožbe - civilne tožbe in jih
               v sodnem civilno-pravnem procesu tudi uveljaviti. Za Združene države je znano, da
               sodijo stopnjo okoljske zakonodaje in implementacije predvsem po tem, ali so možne
               okoljske civilne tožbe ali to sodišča sprejemajo in ali se take tožbe pravzaprav
               uveljavljajo. In to se v Sloveniji, seveda, da. Zato bomo morali ta člen
               preformulirati na ta način, da rentne logike, ki je ne bomo mogli uveljaviti, ne bomo
               spodbujali. Vem, da je to slaba tolažba za marsikatero lokalno skupnost, vendar bi
               rekel predvsem to: je pa vsekakor možno, da se lokalna skupnost in neka dejavnost v
               nekem kraju dogovorita za določene, lahko bi rekli, bonitete ali možnosti, ki
               izhajajo iz narave dejavnosti in prisotnosti v tem kraju. To pa je možno in je lahko
               tudi temelj civilno-pravnega razmerja.</p>
               <p>Zato jaz ne predlagam - na žalost, moram reči - ker tako, kot bomo imeli stališče v
               zvezi z zakonom - moram reči, da na žalost ne morem podpreti sklepa vlade. Če pa bi
               ga že sprejemali, bi pa vendar prosil, da se ta sklep preformulira tako, da bi veljal
               po reviziji zakona o varstvu okolja. Ker na osnovi tega zakona - nek minister je že
               povedal, da je že padel, ker je rekel, da nečesa ne bo naredil - ne morem obljubiti,
               da bom prinesel dokument, ki bo pravno in formalno sistemsko okoljsko <q>"stal"</q>. Hvala
               lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister Gantar. Repliko ima gospod Kelemina, če sem pravilno
               razumel.</p>
            </sp>
            <sp who="SDZ2:KeleminaBranko">

               <speaker>BRANKO KELEMINA:</speaker>

               <p>Hvala lepa za besedo. Zahvaljujem se za tisto, kar je bilo name naslovljeno kot
               odgovor, pa tudi za drugo, kar je bilo obrazloženo.</p>
               <p>Seveda se popolnoma strinjam, gospod minister, z vami, da je varovanje okolja
               narejeno oziroma da so ljudje tisti, ki morajo okolje varovati. To sem tudi prej
               povedal: 99% stvari je rešenih, če bodo ljudje osveščeni in če bodo dejansko
               upoštevali neke normative, ki jih imamo predpisane, pa tudi neko svojo zavest in
               svoje vrednote glede tega.</p>
               <p>Je pa res, da ni vse na tem, na osveščenosti ljudi. Vi dobro veste, da v tujini, če
               se slučajno zgodi kakšna manjša ekološka zadeva, da se nekje razlije olje, izkopljejo
               zemljo in vse skupaj odpeljejo na deponijo; če se na cesti razlije, pridejo z
               mašinami, operejo ceste z milom in ne vem čim še vse, in to potem poberejo, očistijo,
               ampak za vse te stvari morajo povzročitelj plačati, mora vse plačati in to krvavo
               plačati. Razumete! Pri nas, ne bom rekel, da v neki večji ekološki katastrofi, če se
               zgodi, da tukaj se ne izkoplje te zemlje, ampak to je tisto, ko jih dobimo, ko se
               dobi, ko se ugotovi. Največ je pa tega, ko se ne ugotovi, ko nobeden ne ugotavlja; in
               tukaj je tisto, kjer bi morali seveda več vložiti energije in pa tudi na osveščanje
               ljudi. In tudi inšpekcija, da bi te stvari kontrolirali in tudi vzpostavili neki
               režim, kajti ti majhni lokalni osnaževalci so tisti, ki bodo v končni fazi povzročili
               to, da tudi naše rezerve vode, ki jih danes mogoče še imamo na nekaterih področjih,
               ki jih ne bomo več imeli. Površinske vode, mislim, da vam je znano, so zdajle v
               Sloveniji takole povprečno onesnažene. Mislim, da ste s tem seznanjeni in da se
               zdajle gre na globinske vire; zdajle se pač v glavnem po Sloveniji veliko vrta, ampak
               tudi to je začasna rešitev. Kajti, če bomo nadaljevali s sedanjim onesnaževanjem,
               bomo čez par let, pa tudi v globinah imeli to onesnaženje in potem ne vem, kam bomo
               šli takrat. Takrat si seveda bomo pa vodo za pitje morali kupovati v trgovinah, tako
               kot se že zdajle v velikih primerih tudi dogaja.</p>
               <p>Kar se tiče čiščenja Save - jaz mislim, da se, dobro; zdajle vi pač trdite, da je
               očiščena do neke faze, ne bom rekel, da ne; ampak mislim, da morate priznati, da če
               hočemo, zajeti Savo kot tako, kompletno, da moramo na vseh teh mestih, predvsem v
               primestjih zgraditi čistilne naprave. Moramo, ko bo elektrarna zgrajena v roku 10
               let, morajo biti tudi zgrajene čistilne naprave. Ker če ne, bom jaz tudi, vam povem,
               če bom živ, naredil vse, da bom pač širil oziroma osveščal ljudi, da se bo moralo tem
               stvarem nekako zadostiti oziroma jih rešiti.</p>
               <p>Kar se pa tiče, poglejte, ko ste že omenjali moj zakon, predlog zakona o renti.
               Poglejte, predlog zakona o renti nima popolnoma nobene zveze z zakonom o varstvu
               okolja in določenimi členi, ki niso dorečeni in tako naprej. Sam ne prosim, jaz ne
               dajem vloge, to je zelo napačno. Ne dajem vloge za nek, na osnovi nekega materialnega
               predpisa, ampak predlagam nov zakon. Nov zakon, ki ne potrebuje biti v skladu z
               nobenim drugim zakonom. Razumete? In gre za politično odločitev, ali bo ta Slovenija
               pripravljena kot najpomembnejši objekt je kot nuklearna elektrarna Krško, ki v tem
               trenutku - to je bistveno, to je bistveno in prosim, če bi prisluhnili, bistveno je
               to - pa ne samo zato, da pride do razvrednotenja okolja in nepremičnin in vsega, kar
               je. Mi imamo tam zdaj skladišče nuklearnih odpadkov in ga bomo imeli še dolgo dolgo.
               To je bistvo. Za vsako skladiščenje, vsak prostor, ki ima na svojem nekje skladišče
               kakršnihkoli odpadkov, dobiva neko nadomestila. Saj ne bom rekel, da zdaj oni nekaj
               že ne dobivajo, ampak specifično je to, mi imamo odpadke tam in vprašanje, kako dolgo
               bodo. Nimate nobene rešitve, povejte, če jo imate, jaz to poznam - mislim, dobivam
               tudi poročila te komisije ali kako se že imenuje - in vem, da še zdaj iščejo prostore
               za nizko, za visoko pa sploh nič. Ne vem, kam jih boste dali, to bo ostalo tukaj še
               20, 30 ali pa tudi 50 let, mogoče pa tudi za vse večne čase. To je največji problem
               in zato bo treba nekaj narediti in bo prišlo do politične odločitve, ne pa na osnovi
               nekega že obstoječega predpisa, ki seveda zdaj velja, kot je, recimo, zakon o varstvu
               okolja. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Kelemina. Gospod Božič.</p>
            </sp>
            <sp who="SDZ2:BožičIvan">

               <speaker>IVAN BOŽIČ:</speaker>

               <p>Hvala lepa. Malo repliciram gospodu ministru, ampak ne iz zlobe, ampak mogoče zato,
               da bomo nekatere stvari malo bolje razumeli. Okolje lahko poskrbi samo za sebe, samo
               človeka ne sme biti zraven. Vsi se strinjamo, da lahko eno dolino zapremo, da ljudje
               ne bodo vanjo hodili; ni problem. Drevo, ki se posuši in tam segnije, pač tam
               segnije; divja žival - kjer pogine, bo tam segnila. To je poznano iz velikih parkov
               po svetu.</p>
               <p>Drugo, kar bi pa rad posebej rekel, je biotska raznovrstnost. Z zaraščanjem naše
               dežele se bo zmanjšala, se mora zmanjšati. Če gremo na Posočje, ki je bilo v prvi
               svetovni vojni do golega stolčeno z granatami in topovi in z mrtvimi ljudmi, se je
               najprej zaraslo s travo, pojavile so se neke vrste živali, tudi divje živali. Ko se
               je pojavilo grmovje, so se spremenile živalske vrste, izginile nekatere trave in na
               koncu, ko bo sam gozd, bo samo pet drevesnih vrst, tistih pet, ki so pri nas najbolj
               značilne. Vse ostalo bo propadlo. Zato ne smemo preveč opevati: ohranimo biotsko
               raznovrstnost. Na majhnem kraju lahko, ampak v celi državi je pa nemogoče. Hvala
               lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Božič. Gospod Avšič.</p>
            </sp>
            <sp who="SDZ2:AvšičJože">

               <speaker>JOŽE AVŠIČ:</speaker>

               <p>Hvala lepa. Ne želim samo replicirati ministru v zvezi s predlogom sklepa, pač pa bom
               predlagal še eno dopolnitev sklepa. Vendar v repliki želim poudariti to, da bi ta
               sklep, ki ima podlago v zakonu, za katerega se lahko tudi strinjam, da ga je težko
               izvajati, razrešil zelo pereč problem ne samo Posavja, tudi vseh tistih prizadetih
               področij v Sloveniji, ki so v preteklosti na tak ali drugačen način dobila vsiljene
               objekte, ki so veliki onesnaževalci okolja. Danes, ko na novo postavljamo celotno
               zakonodajo, se seveda tovrstni posegi niti ne morejo več zgoditi. Ni slučajno,
               recimo, da je v Posavju, konkretno v Brežicah, v Krškem, najcenejši kvadratni meter
               stanovanjske površine za nakup. Ni slučajno še marsikaj drugega. Vprašal bi se,
               recimo, koliko bi bil vreden stanovanjski meter garsonjere ob naši obali, če bi
               namesto Bernardinovih hotelov stala tam nuklearka. Danes smo že razpravljali o zakonu
               o igrah na srečo. Kje je logika, da tista turistična središča, ki imajo casinoje,
               participirajo v lokalnih skupnostih - ne rento, ampak del koncesijskih dajatev za
               nekaj, kar je krasno v primerjavi z nuklearko. Ni nobene logike. Strinjam pa se, da
               je za nazaj zelo težko popravljati napake, ki so se zgodile.</p>
               <p>Zato predlagam v sklepu, da ne bi prišlo do večjih zagat, da se v sklepu črta del
               besedila, ki se nanaša na rok treh mesecev, in se na koncu doda <q>"do priprave
               nacionalnega programa za drugo branje oziroma alternativno rešitev"</q>. Tak sklep bi na
               nek način lahko zadovoljil tudi nas poslance s teh območij, kajti ob sami pripravi
               nacionalnega programa bi se na ta način ta problem resneje obdelal in bi se
               predlagala rešitev, tudi če je ta rešitev vezana na spremembo samega zakona. Hvala
               lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod minister želi odgovoriti, sam pa sem se že prej prijavil k
               razpravi, pa bi zdaj to izkoristil, gospod minister, če dovolite, pa bi mogoče še na
               moje izvajanje kasneje lahko odgovorili.</p>
            </sp>
            <sp who="SDZ2:LuciMiroslav">

               <speaker>MIROSLAV LUCI:</speaker>

               <p>Spoštovane kolegice poslanske in poslanci, spoštovani gospod minister, državni
               sekretar! Izredno pomemben dokument, ki je pač v fazi spreminjanja, kot so vsi
               planski akti, in dobro, da to ni planski akt, kjer bi bile zapisane številke, ker je
               verjetno to obdobje že mimo. Obdobje, ko smo imeli petletko in ko smo rekli, koliko
               kos in kladiv bomo naredili, je verjetno mimo, in tako je to samo usmeritev, ko bomo
               lahko razmišljali o tem, kako bomo varovali okolje in prostor.</p>
               <p>Gradivo je dobro zato, ker v bistvu sledi že antičnim normam, da se tisti osnovni
               elementi - življenjski elementi ščitijo. To je voda, kot vidimo, zrak, tla, sonce, v
               nekaterih primerih pa se nam zdaj pridružujejo še nove stvari, to so odpadki, biotska
               raznovrstnost in sevanja. To so tisti življenjski elementi, ki so bili že od nekdaj
               spoštovani in verjetno jih tudi to gradivo obsega.</p>
               <p>Rad bi samo opozoril na določene stvari. Vsak program je verjetno v nekem obdobju
               podvržen spremembam, tako bo tudi ta. Daje pa neke osnovne usmeritve, ki jih bomo
               verjetno še - podzakonski akti, številni podzakonski akti - dopolnjevali. Če so
               nekateri res želeli, da bi tu videli točne številke, koliko, kdaj in kje, je seveda
               to nemogoče, kajti tudi strokovni kriteriji in izhodišča v Evropi se tako glede
               zaščite voda kot ravnanja z odpadki menjajo.</p>
               <p>Glede vodnega okolja bi se pridružil tistim, ki mislijo, da to ni stvar lokalne
               skupnosti, ampak je to vedno stvar širše; torej več lokalnih skupnosti. Kajti vodna
               zajetja, vodni vir, vodni bazeni običajno zajemajo več občin in če še ena občina -
               lokalna skupnost tako zelo skrbi za tisto področje, nikjer mu temu na isti način ne
               sledijo tisti, ki so v neposredni okolici. Skratka, tu se vidi pomanjkanje
               drugostopenjske lokalne samouprave, ki bi lahko veliko lažje z zakonsko regulativo
               tudi zaščitila to področje.</p>
               <p>Kar se tiče ravnanja z odpadki pa tudi s čistilno napravo, moram povedati, da
               izhajam iz okolja, kjer so te zadeve že do neke mere rešene. Vendar v nadaljnjem
               razvoju, ko so mesta, ki so večja in ki stvari niso reševala v enem pravem trenutku,
               pri osnovnih ukrepih za dosegov ciljev, našteta po vrstnem redu in z velikimi
               številkami, vsa tista, ki so se že izstrošila, jih pa ni. Tu bi želel, da bi se dal
               nek poudarek tudi tistim mestom, ki so že sedaj veliko vlagala tako v zaščito voda
               kakor v ravnanje z odpadki. Ravnanje z odpadki je zadeva, ki je dolgoročna, zahteva
               veliko indoktrinacije, veliko izobraževanja in začeti verjetno treba že v vrtcih in
               dokončati pri prebivalstvu in tu bo treba še veliko časa, da bomo dosegli tisto
               stopnjo, ko bo vsak, ki je odgovoren za to, vedel, kako bo tudi ravnal. Skratka -
               potrebno bo veliko preventivnega dela.</p>
               <p>Pri ravnanju z odpadki še mogoče ena pozornost. Država kot taka bi verjetno morala
               poskrbeti za sekundarne surovine. Torej za odpadke, ko so že selekcionirani, da se ne
               bi nakupičile velike grmade - in to vidim kot pomanjkanje v tem gradivu - da bi se te
               surovine tudi odkupovale. Mislim na preostalo odvečno železo, na gume, na steklovino,
               kjer imajo podjetja, ki že sedaj pravilno ravnajo z odpadki in selekcionirajo,
               težave, da se rešujejo tega materiala.</p>
               <p>Ne bi želel biti predolg. Gradivo je dober osnovni cilj za podzakonsko zakonodajo
               oziroma za dodatno zakonodajo. Pri vseh ukrepih za dosego ciljev pa je treba
               upoštevati tudi tiste, ki jim te stvari imajo z velikim vložkom lokalnih skupnosti že
               rešene in kjer amortizacija, ki je taka, kot je, ni poskrbela, da se te stvari lahko
               obnavljajo. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Želi še kdo razpravljati? Gospod minister, izvolite.</p>
            </sp>
            <sp who="SDZ2:GantarPavel">

               <speaker>DR. PAVEL GANTAR:</speaker>

               <p>Hvala lepa gospod podpredsednik. Spoštovane poslanke in poslanci!</p>
               <p>Zelo kratko repliko, ker sem že tu, gospodu poslancu Božiču. Midva govoriva isti
               jezik. Širjenje gozda pomeni prevladovanje enega eko sistema na račun drugih in to
               pomeni zmanjševanje biotske raznovrstnosti. To isto trdim tudi sam. Se pravi, tu
               nimava nobenih razlik.</p>
               <p>Zdaj pa ta spreminjajoči predlog sklepa, ki ste ga dobili, ki sta ga vložila
               poslanca, predlagatelja, gospod Avšič in gospod Janc. To dopolnilo pa se mi, na
               žalost, zdi še ostrejše in postavlja še večje zahteve ministrstvu. Ker po programu
               naj bi bila, če prav razumem, druga obravnava tega nacionalnega programa o varstvu
               okolja v juniju, ker je vsekakor možno, glede na razpravo, zadeve do tedaj pripraviti
               brez večjih problemov - v juniju, če se ne motim. Bi pa to pomenilo še skrajšanje
               roka, ki je tu tri mesece. Resno moram povedati, da imamo te probleme, ki sem jih
               navedel.</p>
               <p>Lahko bi rekel, kakšen problem imamo prav pri radioaktivnih odpadkih. Pri
               radioaktivnih odpadkih in pri NEK-u je definicija radioaktivnega sevanja nič, ne sme
               biti. V tistem trenutku, če je in če bi bila nadobremenitev, nad dovoljenim, je ni,
               je konec, je ustavitev! Lahko rečete, je že neke vrste nesreča, razumete? Zato ne
               moremo plačevati prekomerne obremenitve, ker je ne more biti po definiciji; če je, je
               nekaj hudo narobe. To je prva stvar. Druga stvar je ta: zato mi ne moremo napisati,
               da se plačuje renta za nekaj, čemur ljudje tam niso izpostavljeni. In ne tu in ne
               kjerkoli drugje, posebno pri radioaktivnih odpadkih je še bolj problematično tu kot
               kjerkoli drugje.</p>
               <p>Kaj pa lahko? Ni pa nobenega problema, ampak ne na podlagi 78. člena, da se lokalna
               skupnost in takšen proizvajalec energije ali pa kdorkoli, ko umešča, gradi ali
               dograjuje ali spreminja nek objekt, da se dogovori za določene tipe - zdaj na podlagi
               zakona o stavbnih zemljiščih še vedno, potem na podlagi zakona o nepremičninah,
               karkoli, davščine, prispevki lokalni skupnosti. Ali pa, če se tako dogovori, če mu to
               uspe ali pa ne, s posamezniki. Vendar, vedno na ocenjeno realno povzročeno škodo. To
               je načelo. Zato mi na ta način brez spremembe 80. člena v dveh mesecih take uredbe,
               takega predloga nismo v stanju pripraviti, ne da bi bili prepričani, da smo prinesli
               v parlament nekaj, kar ima rep in glavo. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister. Gospod Kelemina.</p>
            </sp>
            <sp who="SDZ2:KeleminaBranko">

               <speaker>BRANKO KELEMINA:</speaker>

               <p>Hvala lepa za besedo. Poglejte, zdaj ste me pa začeli spravljati v slabo voljo.
               Gospod minister, vi pravite, ni nobenega sevanja, ni nobene nevarnosti in tako naprej
               in tako naprej in da zaradi tega, ker ni ničesar, ne more biti nobene odškodnine ali
               pa nadomestila ali česarkoli že. Pa to ne more tako biti, gospod minister! Razumete?
               Če so ti odpadki popolnoma nenevarni in je vseeno, kjerkoli v tej državi so, jaz lepo
               prosim, mi smo tam v našem okolju, kjer živimo in ki smo blizu tega - z velikim
               veseljem bomo plačali kamione, naj pripeljejo to v Ljubljano, pa imejte tukaj! Imejte
               tukaj, dajte kamorkoli, samo imejte, kjer hočete! Lepo vas prosim! Ja, kam hočete
               dati, povejte! Kamor želite, jih dajte pa jih imejte! Z veseljem jih odstopimo,
               plačali bomo prevoze in vse, vam povem. Logično, da ni nobene nevarnosti - trenutno.
               Dokazano je oziroma rezultati meritev in vsega pokaže, da ni nobenega sevanja oziroma
               je v mejah dopustnosti in tako naprej. Saj poznamo ta poročila. Tisti, ki jih pač
               beremo, vemo, kaj tam notri piše. Ampak kot skeptik, recimo, vsemu temu lahko ne
               verjamem. Ne verjamem! Poglejte, kaj se dogaja v Rusiji, mislim, da ste imeli
               podatke, kako dolgo so oblasti zagovarjale določena stališča in dokazovala, da ni
               nobenih sevanj, da ni tega, da ni ne vem česa vse. Sedaj se pa kaže, da so ljudje, da
               so cela naselja dejansko pomrla v bližini tistih objektov, tovarn, kjer so razvijali
               te produkte in so jih kar tako puščali vsepovsod.</p>
               <p>Poglejte, kaj se bo sedaj dogajalo. Vi pravite: nobenega sevanja ni. Čisto nič.
               Sedaj bo prišlo do zamenjave parogeneratorjev. Mislim, da bo drugo leto ali kdaj se
               bo to naredilo. Zgradili se bodo objekti, novi objekti na nuklearki, kjer se bodo
               stari parogeneratorji shranili. Ti so razmeroma močno kontaminirani - če se ne motim
               - in sedaj, ko bo prišlo do transporta in preden jih bodo iz objekta vzeli in
               postavili v novi objekt in zgradili dejansko školjko okoli njega pol metra debelega
               betona ali koliko je že, okoli in okoli in bo to nek laboratorij za neke preizkuse in
               tako naprej; preden bodo ti parogenerati prišli v novi objekt in bo skladiščenje
               ustrezno - ne govorite mi, da ni nobenega povečanega sevanja. Kako mislite vi takrat
               narediti zaveso oziroma nek dežnik nad celotnim prostorom, ko boste selili te
               kontaminirane parogeneratorje v novopostavljeni objekt. Razložite mi, kako boste
               naredili dežnik, da ne bo prišlo do večjega onesnaženja? Če pa ni nevarno, če to ni
               nevarno, vas prosim; peljite te parogeneratorje, kamor hočete. Kamor hočete, jih
               peljite, samo ne jih pri nas puščati. Nizkoradioaktivne in srednje radioaktivne
               odpadke odpeljite, kamor hočete in tako naprej.</p>
               <p>Vse skladiščite tam in boste skladiščili tako, kot sem povedal. Nimate nobene
               rešitve še. To bo ostalo tam 20, 30, 50 let, mogoče pa za večno. Dajte to razumeti.
               To je specifičen objekt, edinstven v Sloveniji, samo eden in ve se, kako se s takimi
               zadevami v svetu dogaja oziroma mi smo pač taka majhna dežela, da nimamo tega kam
               dati in nekje bo moralo ostati. Majhna dežela. Mi nimamo Sibirije, nimamo nobenih
               prostranstev, v morje pa tudi ne bomo spuščali, ker je naše morje preplitko.</p>
               <p>Vi samo povejte, kam boste to dali, če boste odpeljali to. Mi smo takoj za to in
               potem ne bomo zahtevali čisto nič in tudi ne bomo upravičen sploh karkoli zahtevati
               in tudi sam objekt, ko bo stal tukaj, ga ne boste morali odnesti nikdar. To je
               dejstvo. Tega objekta ne boste mogli odnesti, ampak ga bo treba na nek način, kot se
               sedaj reče, dekomisija ali tudi sklad, ki obstoja za te stvari, bo treba na nek način
               zapreti in zaščititi in bo to ostalo za vse večne čase na tem mestu. Povejte. Če vi
               mislite, da je to vse v mejah normale in da tu ni niti psihološega učinka, niti take
               nobene drugačne potencialne nevarnosti, potem ne vem: ali imam sam napačne vrednote,
               napačne predstave o vseh teh zadevah, ali pa smo mi vsi skupaj nekako indiferentni do
               tega ali vsaj nekateri, da je, kot če bi šel v trgovino po štruco kruha. To ni to. To
               je bistveno bolj kompliciran problem in mislim, da bo treba najti ustrezno
               rešitev.</p>
               <p>Če že moramo imeti nekaj takega v svojem okolju, moramo za to tudi vsaj približno
               nekaj tudi od tega dobiti. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolegu Kelemini. Gospod minister bo odgovoril, ker se sam ne smem
               spuščati v diskusijo.</p>
            </sp>
            <sp who="SDZ2:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Poskušal bom biti kratek, ker očitno, večkrat kot
               pridem gor, bolj lahko narašča slaba volja, kolegi poslanke in poslanci. Ampak je
               vprašanje zelo občutljivo, zato bi bil rad izjemno decidiran in jasen. Ta 78. člen
               zakona o varstvu okolja je zelo nesrečno in nerodno napisan in spodbuja tisto, kar ne
               bi smel spodbujati - rentno miselnost: boljše plačati rento, pa ohranjevati slabšo
               okolje, ki je prizadeto - in ne napeljuje na sanacije. Zato v tem primeru
               radioaktivnih odpadkov je sklicevanje na 78. člen, seveda na tako uredbo, zelo
               sporno, ker predpostavljal neko obremenjevanje z ioniziranimi sevanji, ki je prek
               dopustnega. To pa se ne sme zgoditi, to se ne sme zgoditi. Ne, samo malo, bomo
               povedali, bomo šli po vrsti. Zato na osnovi tega ne moremo narediti te uredbe, pač pa
               je seveda definitivno možna določena rešitev, ki v lokalni skupnosti ali določenim
               posameznikom, ki so z nekim predpisom ujeti v neki krog, v katerem objekt je, se
               prizna neko nadomestilo zaradi določenih zadev, ki jih trpi - ampak niso okoljske
               narave - izhajajo iz prekomerne obremenitve. To rešitev je potrebno poiskati in
               spremeniti zakon tako, da se lahko to doseže, to pa zdaj ni možno, zato je moj
               predlog ta, da se pravzaprav nam naroči, da 80. člen, namesto tega 80. člen napišemo
               tako, da bo omogočil tiste rešitve, da bo ločil med škodami, ki nastajajo zaradi
               presežnega, prekomernega obremenjevanja in so predmet tudi civilnih tožb in sodnega
               postopka, ne samo pravdnega postopa in pa med tistimi rešitvami, ki omogočajo
               določena nadomestila zato, ker so določeni - recimo temu -senzitivni objekti, pa
               čeprav ne onesnažujejo prekomerno okolja v neki določeni okolici. To so lahko
               odpadki, to so lahko radioaktivni, torej objekti z jedrsko tehnologijo ali pa še
               marsikaj drugega. Zato bi bilo dobro nam naložiti to nalogo, ker šele na osnovi te
               naloge lahko izpeljemo takšno uredbo, samo to bi želel. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister. Nadaljujemo z razpravo. Ker ni želje po nadaljnji
               razpravi, zaključujem splošno razpravo in prehajamo na predlagane sklepe in stališča.
               Najprej dajem v razpravo prvi sklep matičnega delovnega telesa, ki se glasi: <q>"Predlog
               nacionalnega programa varstva okolja, ki ga je v prvo obravnavo predložila vlada
               Republike Slovenije, je pripravljen v skladu s 47., 48. členom zakona o varstvu
               okolja in je primerna podlaga za pripravo predloga programa za drugo obravnavo."</q> Želi
               kdo razpravljati o tem sklepu? <stage>(Ne želi.)</stage> Prehajamo na odločanje. Ugotovimo
               prisotnost! <stage>(51 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je sklep pod številko 1 sprejet.</p>
               <p>Sedaj dajem v razpravo predlog sklepa pod številko 2: <q>"Predlagatelj naj pri pripravi
               predloga nacionalnega programa varstva okolja za drugo obravnavo upošteva naslednja
               stališča."</q> Imate naštete od 2.1. do 2.7. Odpiram razpravo. Želi kdo razpravljati? <stage>(Ne
               želi.)</stage> Zaključujem razpravo. Prehajamo na odločanje. Ugotovimo prisotnost! <stage>(56
               prisotnih.)</stage></p>
               <p>Kdo je za predlog sklepa pod številko 2? <stage>(53 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sklepa sprejet.</p>
               <p>Potem imamo dodatne sklepe, ki jih predlaga odbor. Dodatni sklepi so na 5. strani
               poročila, ki ga imate na klopi od številke 1 do 5. Imamo še dodatni sklep, ki ga je
               predlagala skupina poslancev s prvopodpisanim Avšičem, oziroma samo dva sta, gospod
               Avšič in gospod Janc. Odpiram razpravo o vseh dodatnih sklepih, tudi o tem
               poslednjem. Želi kdo razpravljati? Ni želje po razpravi. Prehajamo na odločanje;
               najprej o dodatnih sklepih matičnega delovnega telesa, 5. stran od številke 1 do 5.
               Ugotavljamo prisotnost! <stage>(59 prisotnih.)</stage></p>
               <p>Kdo je za dodatne sklepe od 1 do 5? <stage>(47 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da so tudi dodani sklepi sprejeti.</p>
               <p>Glasujemo še o dodatnem sklepu prej omenjenih poslancev Avšiča in Janca. Imate jih
               na klopi, vendar sta ga korigirala, kjer piše, če dovolite, črtala sta v prvi vrstici
               <q>"v roku treh mesecev."</q> To se črta. In še tam, ko je soglasje nacionalnega programa,
               dodatno na koncu <q>"do priprave nacionalnega programa za drugo obravnavo oziroma
               alternativnih rešitev"</q>. Želi o tem kdo razpravljati? <stage>(Ne želi.)</stage> V tem primeru
               prehajamo na odločanje. Torej zaključujem razpravo in prehajamo na odločanje.
               Ugotavljamo prisotnost! <stage>(57 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je tudi dodatni sklep sprejet.</p>
               <p>S tem zaključujemo to točko dnevnega reda. Prosim, proceduralno, gospod Božič.</p>
            </sp>
            <sp who="SDZ2:BožičIvan">

               <speaker>IVAN BOŽIČ:</speaker>

               <p>Spoštovane poslanke in poslanci! Odbor je sprejel tudi priporočilo, da predlagamo
               oziroma priporočamo lokalnim skupnostim, da obravnavajo predlog nacionalnega programa
               varstva okolja in da se vključijo v njegovo uresničevanje. Če drugega ne, bom pa sam
               predlagal, da se s tem zadolži ministrstvo za okolje in prostor, da to posreduje
               lokalnim skupnostim in da naj dajo svoje poglede na nacionalni program varstva
               okolja. Mi sprejemamo celo vrsto zakonov, nikoli nobene lokalne skupnosti ne
               vprašamo, ali je z njim zadovoljna ali ne. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Božič. Bojim se, da je to le zabeležka v magnetogramu. Točka je
               končana in se bo verjetno treba potruditi v drugem branju. Točka je zaključena!</p>
               <p>Predlagam, da rešimo ta zaplet na ta način, da predlog napišete in ga damo v drugo
               obravnavo, kot ste rekli, ker je bil na odboru sprejet. Pravočasno jaz tega nisem
               opazil, oprostite, točko sem pa zaključil. Zato se opravičujem, gospod Božič.
               Ponavadi pravočasno reagirate in opazim to zadevo. Saj sem kar dolgo časa čakal in
               gledal po dvorani, preden sem zaključil. Ta predlog pa ni bil niti napovedan.</p>
               <p>Spoštovani kolegi, gospodu Božiču se opravičujem, da tega nisem opazil oziroma tudi
               tisti, ki sedijo poleg mene, tega niso opazili, niti najavili niste tega. Se pa da to
               reševati v drugem branju. Ta zakon je šele v prvem branju in mislim, da ni nič
               izgubljenega.</p>
               <p>Tako prehajamo na <title>16. TOČKO DNEVNEGA REDA - PREDLOG ZAKONA O POKOJNINSKEM IN
                  INVALIDSKEM ZAVAROVANJU.</title>
               </p>
               <p>Gospod Petrovič želi proceduralno besedo.</p>
            </sp>
            <sp who="SDZ2:PetrovičPeter">

               <speaker>PETER PETROVIČ:</speaker>

               <p>Hvala za besedo. Opravičujem se za svojo malo glasno intervencijo, ampak je bilo
               nekaj nemira.</p>
               <p>Ocenjujem, da smo v tem trenutku že dovolj ožeti in najbrž ne vsi popolnoma
               pripravljeni, da bi lahko začeli debato o tako resni točki dnevnega reda, kot je pod
               številko 16 predlog zakona o pokojninskem in invalidskem zavarovanju, prva obravnava.
               Če imamo veliko voljo delati do 20.00 ure, kot je zapovedano, lahko še kaj drugega
               storimo. Želel pa bi tu, ker sem za govornico, opozoriti, da je danes ob 20.00 uri v
               Cankarjevem domu proslava ob 50. obletnici inštituta Jožef Štefan, kar ni nepomembna
               zadeva za naše okolje. Zato prosim, predsedujoči, če je možno, da bi začeli z neko
               drugo točko, s 16. pa nadaljevali jutri. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Torej, gospod Petrovič, nisem razumel - da nadaljujemo s katero drugo
               točko, predlagate? Katero točko pa predlagate? Prosim, da vsaj to poveste, o čem bomo
               glasovali.</p>
            </sp>
            <sp who="SDZ2:PetrovičPeter">

               <speaker>PETER PETROVIČ:</speaker>

               <p>S seboj imam dnevni red s točkami. Glede na to, da so točke potem od 17.a, in tako
               naprej, do 35. že obdelane, seveda 36. in naprej, če je to pripravljeno, česar pa jaz
               ne vem. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Predlog poslanca, gospoda Petroviča, da ne načenjamo tako obsežnega poglavja, kot je
               predlog zakona o pokojninskem in invalidskem zavarovanju, mislim, da je umesten.
               Naslednja točka, ki bi jo lahko obravnavali, je 36. točka - predlog zakona o
               spremembah in dopolnitvah zakona o družinskih prejemkih, hitri postopek. Gradivo je
               sicer pripravljeno<gap n="..."/> Tudi ta ni pripravljena? Najprej glasujemo o proceduralnem
               predlogu gospoda Petroviča. Potem boste pa proceduralno glasovali o vašem predlogu.
               Ne boste mogli zdaj<gap n="..."/> <stage>(Posredovanje poslanca Mozetiča iz klopi.)</stage> Ne govorimo o tem.
               Gospod Petrovič ni rekel, da gremo na 36. točko.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Proceduralno, oprostite.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Besede sicer nimate<gap n="..."/></p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Gospod predsedujoči! To, kar zdaj delate, je kršitev poslovnika, lepo vas prosim!
               Dnevni red imamo določen. Včeraj se je gospod Anderlič spomnil, da smo delali do
               osmih, danes se spomni, da ne bomo delali 16. točke. Lepo vas prosim, koalicija,
               zmenite se, kaj bomo delali! Če bomo šli na drugo, ne na to točko, ki je na vrstnem
               redu, najavljam obstrukcijo, oprostite.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Proceduralni predlog, ki ga je podal gospod Peter Petrovič, je bil, da te točke ne
               začenjamo, ampak gremo z drugo naslednjo točko. O tem zdaj glasujemo. Gre seveda za
               obsežno točko, jaz se strinjam, da je obsežna točka in verjetno bi samo minister
               lahko o tem<gap n="..."/> Jaz dam ta proceduralni predlog na glasovanje. Ugotovimo prisotnost!
               <stage>(53 prisotnih.)</stage></p>
               <p>Kdo je za predlog gospoda Petroviča? <stage>(16 poslancev.)</stage> Je kdo proti? <stage>(23
               poslancev.)</stage></p>
               <p>Ugotavljam, da predlog gospoda Petroviča ni sprejet.</p>
               <p>Tako nadaljujemo s 16. točko dnevnega reda, to je predlog zakona o pokojninskem in
               invalidskem zavarovanju. Predlog zakona je v obravnavo zboru predložila vlada
               Republike Slovenije. Želi predstavnik vlade besedo? Gospod minister Rop,
               izvolite.</p>
            </sp>
            <sp who="SDZ2:RopAnton">

               <speaker>MAG. ANTON ROP:</speaker>

               <p>Spoštovane poslanke, spoštovani poslanci, gospod predsednik! Pred današnjo obravnavo
               predloga zakona o pokojninskem in invalidskem zavarovanju je potekala v Sloveniji
               izredno široka in odmevna javna razprava o novem pokojninskem sistemu. Rezultat te
               obširne javne razprave so številna stališča in predlogi. Mnogi od teh predlogov so že
               vključeni v predlog zakona, ki je pred nami. V času javne razprave so bila opravljena
               številna posvetovanja in predstavitve v krogu socialnih partnerjev, strokovne
               javnosti, interesnih združenj, pa tudi političnih strank. V okviru državnega sveta
               sta bili opravljeni dve predstavitvi javnih mnenj, prav tako pa je bila opravljena
               javna predstavitev predloga zakona v organizaciji matičnega odbora v državnem
               zboru.</p>
               <p>Najpomembnejši zaključki iz vseh opravljenih diskusij se nedvomno nanašajo na to, da
               je pokojninsko reformo v Sloveniji nujno potrebno opraviti. Seveda pa je možnih
               načinov, kako jo opraviti, veliko in verjetno bomo veliko o tem slišali v
               nadaljevanju te razprave. Ob tako široko obravnavi, ki je potekala praktično na vseh
               ravneh v Sloveniji, je po našem mnenju predlog zakona o pokojninskem in invalidskem
               zavarovanju zadovoljivo pripravljen za prvo branje v državnem zboru. Temeljni cilj
               zakona je po eni strani zagotavljati dolgoročno stabilnost in finančno vzdržljivost
               našega pokojninskega sistema, po drugi strani pa zagotavljati tudi njegovo socialno
               sprejemljivost, fleksibilnost, solidarnost, vzajemnost in tudi večjo pravičnost.
               Temeljna načela, ki so bila upoštevana v predlogu zakona, so predvsem varovanje
               pridobljenih pravic, varstvo pričakovanih pravic, načelo proste izbire ter postopno
               uveljavljanje vseh sprememb, kar bo zavarovancem omogočilo prilagajanje novim pogojem
               in spremembam v sistemu.</p>
               <p>Pri uvodu v razpravo je potrebno poudariti, da predlog zakona, ki ga danes
               obravnavate, že predstavlja pomemben korak h kompromisu med socialnimi partnerji in
               političnimi strankami, ki se razlikuje od prvotnega predloga, predstavljenega v beli
               knjigi o reformi pokojninskega in invalidskega zavarovanja v Sloveniji. Dejstvo pa
               je, da ta predlog zakona ne predstavlja še končnega kompromisa. Zato bo potrebna še
               nadaljnja obravnava, potrebno je seveda tudi prvo branje opraviti in jaz upam, da bo
               to možno narediti do drugega branja.</p>
               <p>Ob tem velja tudi poudariti, da je ekonomsko-socialni svet ob obravnavi predloga
               zakona o pokojninskem in invalidskem zavarovanju sprejel več usklajenih stališč, ki
               jih je podprla tako vlada kot tudi matični odbor. Ta so usmerjana predvsem v to, in
               to se mi zdi pomembno poudariti, da se v sistem zavarovanja za primer brezposelnosti
               vgradi posebna shema nadomestil za čas brezposelnosti za delavce, ki so dopolnili 35
               let dejanske delovne dobe, ob pogoju, da delodajalec namesto teh delavcev zaposli
               dolgotrajno brezposelne iskalce zaposlitve. Gre za poskus povezave, nujne povezave
               med pokojninskim sistemom in sistemom zavarovanja za primer brezposelnosti, poskus
               povezave, kot ga poznajo v nekaterih evropskih državah, zlasti v Franciji, in se je
               izkazal za izjemno učinkovitega. Izjemno učinkovitega zlasti v tem smislu, da lahko
               zagotovi velikemu številu mladih brezposelnih, ki želijo delati, da to delo tudi
               dejansko najdejo in da v tistih primerih, ko so za njih realna delovna mesta tudi na
               voljo, predvidimo mehanizme, ki bodo omogočali starejšim delavcem umik s trga dela in
               seveda v vmesnem času do prejemanja pokojnine iz državnega sistema tudi ustrezno
               socialno varnost.</p>
               <p>Na ekonomsko-socialnem svetu smo se dogovorili in sprejeli sklep, ki je bil tudi
               podprt z vseh strani, da se ponovno preuči seznam delovnih mest, na katerih je delo
               tako težko ali škodljivo oziroma zahteva take psihofizične sposobnosti, da ga delavci
               praviloma ne morejo opravljati do starosti, ki je po splošnih pogojih predpisana za
               pridobitev pravice do starostne pokojnine in možnost vključitve v dodatno obvezno
               zavarovanje. Gre za zelo pomemben del zakona in zelo pomemben del pokojninske
               reforme, ki uvaja nove sodobne evropske mehanizme zavarovanja za starost, za tiste
               poklice in tiste skupine zaposlenih, ki so izpostavljeni posebnim rizikom in je zato
               potrebno po eni strani delodajalce dodatno zavezati, da za njih vplačujejo višje
               prispevke. Država pa mora zagotoviti izterjavo teh prispevkov, po drugi strani pa
               tudi spremljavo prek ustreznih davčnih olajšav. Dogovorili pa smo se, kar je bilo
               posebej opozorjeno na matičnem odboru, da se v okviru novega sistema odpravijo
               možnosti izjemnega upokojevanja posameznih kategorij zavarovancev po posameznih
               predpisih. Gre za obvezen in nujen ukrep, brez katerega pokojninske reforme preprosto
               ni možno izvesti. Zato je jasno vsem, da bo potrebno pred drugim branjem zelo jasno
               opredeliti v zakonu, katere kategorije gredo po posebnih pogojih, na kakšne načine,
               vendar na enoten način, na enem mestu in predvsem na transparenten način.</p>
               <p>Na koncu naj poudarim, da žal soglasje v celoti s socialnimi partnerji še ni
               doseženo. Vendar pogajanja intenzivno tečejo, tako v posebni strokovni kot tudi
               pogajalski skupini, ki jo je imenoval ekonomsko-socialni svet. Jaz sam menim, da bo
               tudi razprava v državnem zboru pripomogla k lažjemu oblikovanju stališč med
               socialnimi partnerji. Trdno verjamem, da med socialnimi partnerji obstoji volja,
               obstoji pripravljenost in so tudi že vidne rešitve, ki bi lahko pripeljale do
               tistega, kar si vsi, verjamem, da vsi želimo, da bi vendarle dosegli konsenz med
               socialnimi partnerji in da bi lahko tako ekonomsko kot socialno sprejemljivo
               pokojninsko reformo v Sloveniji pravočasno, še v letošnjem letu, tudi izvedli.</p>
               <p>Spoštovane poslanke in poslanci, nedvomno, in to je potrebno poudariti, je tudi
               matični odbor državnega zbora opravil pomembno delo pri obravnavi stališč k predlogu
               zakona o pokojninskem in invalidskem zavarovanju. Zato mi dovolite, da tudi s tega
               mesta pozovem, da podprete stališča, ki jih je podprl matični odbor, in tudi na ta
               način izboljšamo kvaliteto in sprejemljivost predlaganega zakonskega teksta.
               Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister. Izredno pomemben zakon! Predlagam, da še predsednica
               odbora poda mnenja odbora, potem pa bomo verjetno zaključili.</p>
            </sp>
            <sp who="SDZ2:Kregelj-ZbačnikMajdaAna">

               <speaker>MAJDA ANA KREGELJ-ZBAČNIK:</speaker>

               <p>Lep večer! Že minister je povedal nekaj uvodnega. Sama bi povedala, da se je tudi naš
               odbor veliko ukvarjal s tem predlogom zakona in smo imeli praktično sedemkrat sejo
               odbora. Začeli smo 3.3. in končali prejšnji teden.</p>
               <p>Člani odbora smo se seznanili z mnenjem sekretariata za zakonodajo, s stališči
               ekonomsko-socialnega sveta, s sklepi državnega sveta, s stališči posameznih
               poslanskih skupin, potem pa s stališči Konfederacije sindikatov Slovenije, Pergam,
               Zveze svobodnih sindikatov, s stališči sklada dodatnega pokojninskega in invalidskega
               zavarovanja, s stališči gospodarske zbornice, s stališči stanovanjskega sklada
               pokojninskega in invalidskega zavarovanja, s stališči obrtne zbornice, združenja
               zveze Slovenije, z mnenjem komisije državnega zbora Republike Slovenije za poslovnik
               v zvezi s členi predloga zakona, ki so predloženi v variantni obliki, s stališči
               zveze delovnih invalidov Slovenije, z mnenjem študentske organizacije univerze v
               Mariboru in študentske organizacije v Ljubljani, s pripombami zveze društva slepih in
               slabovidnih in še bi lahko naštevala. Ker ni bilo do vložitve v državni zbor oziroma
               do obravnave na našem odboru še doseženega konseza, smo se odločili, da bomo dali
               možnost, da morda v parlamentu dosežemo več, kot so dosegli prej, preden je ta zakon
               prišel v parlament.</p>
               <p>V uvodnem delu je predstavnik predlagatelja razložil, da je naš odbor skupaj s
               podskupino za pokojninsko reformo pripravil tudi javno predstavitev mnenj, na katero
               smo povabili tudi zelo široko javnost, sindikate in zaprosili za njihova pisna
               mnenja. Na osnovi teh njihovih mnenj in razprav smo potem tudi pripravili stališča za
               odbor.</p>
               <p>V zvezi s posameznimi rešitvami, ki jih vsebuje predlog zakona, bi opozorila na
               naslednja vprašanja. Ob sprejemanju pokojninskega zakona je potrebno dograditi še
               druga področja, ki so neposredno povezana s pokojninami, zaposlovanjem mladih,
               reševanje brezposelnih, doseči soglasje oziroma se dogovoriti, da mora delovna doba
               ostati eden od nujnih in potrebnih pogojev za upokojevanje, dodatno opraviti razpravo
               oziroma se dogovoriti s socialnimi partnerji v zvezi z odmero oziroma nadomestitveno
               stopnjo. Sočasno s sprejemom predloga zakona je potrebno predvideti tudi uvajanje
               prostovoljnih pokojninskih shem.</p>
               <p>Sekretariat za zakonodajo in pravne zadeve je v svojem mnenju ugotavljal, da je
               potrebno dodatno pozornost posvetiti tistim zakonskim rešitvam, ki so v besedilu
               posameznih členov opredeljene v variantni obliki. Predlagatelj zakona ni posebej
               strokovno, politično ali kako drugače utemeljil razlogov, ki so ga vodili pri
               oblikovanju variantnih predlogov, kot tudi ni podal drugih analitičnih utemeljitev,
               ki bi omogočale tehtanje primernosti ene ali druge rešitve. Predlagatelj mora v enaki
               meri, kot so v nekaterih delih uvoda in obrazložitve utemeljene zakonske rešitve,
               argumentirati tudi zakonske rešitve, ki bodo opredeljevale postopni prehod na novo
               ureditev področja pokojninskega in invalidskega zavarovanja.</p>
               <p>Sekretariat tudi opozarja, da bo potrebno ustavno dopustnost oziroma skladnost
               predloga zakona z ustavo sproti preverjati v vseh zakonodajnih fazah obravnave in
               sprejema zakona. Sekretariat za zakonodajo in pravne zadeve v svojem mnenju namenja
               posebno pozornost skladnosti predloga zakona s pravnim sistemom. Z dodatnimi
               stimulacijami in strokovnimi analizami bo potrebno preverjati veljavne institute
               zavarovanja, ki se bodo s sprejemom obravnavnega zakona bistveno spremenili, kot tudi
               institute zavarovanja, ki bodo v sistem pokojninskega in invalidskega zavarovanja
               povsem na novo vključeni. Z vidika zagotavljanja uravnoteženosti in konsistentnosti
               pravnega sistema bo treba pozornost posvetiti nekaterim povezanim sistemom socialne
               varnosti, zlasti sistemu zdravstvenega zavarovanja in sistemu zavarovanja za primer
               brezposelnosti ter delovnim razmerjem.</p>
               <p>Glede zastavljenega koncepta celotnega sistema pokojninskega in invalidskega
               zavarovanja pa bo potrebno posebno pozornost posvetiti tudi morebitnim dodatnim
               rešitvam. Glede pravno sistemske narave uvedbe instituta državne pokojnine pa
               sekretariat za zakonodajo in pravne zadeve izraža pomisleke v zvezi z vključevanjem
               teh določb v zakon o pokojninskem in invalidskem zavarovanju. Gre namreč za institut
               najširše družbene solidarnosti, ki je odvisen od finančne zmožnosti družbe kot
               celote. S sistemom obveznega socialnega zavarovanja nima stičnih točk, saj gre za
               populacijo, ki z njim nikoli ni bila obsežena ali pa ne izpolnjuje minimalnih pogojev
               za pridobitev pravic.</p>
               <p>Sekretariat nadalje meni, da bi bilo primerno, da se državna pokojnina, ki taka, kot
               je predlagana, nima izključno socialnega značaja, financira iz državnega proračuna.
               Sekretariat opozarja na nekatere konkretne pripombe pravne oziroma nomotehnične
               narave, ki bi jih kazalo preučiti in upoštevati pri pripravi predloga zakonskega
               besedila za drugo obravnavo.</p>
               <p>Predstavnik državnega sveta Republike Slovenije je poudaril, da državni svet predlog
               zakona o pokojninskem in invalidskem zavarovanju podpira zaradi ekonomske nujnosti
               javnih financ in pričakovanja, da bo s spremembami pokojninskega in invalidskega
               zavarovanja omogočena hitrejša gospodarska rast. Opozoril je tudi na nekatere dele
               socialne politike, ki so sestavni del pokojninskega zavarovanja, kot so predčasna
               upokojitev, izboljšanje strukture upokojencev v razmerju do aktivnih zavarovancev ter
               zaostritev pogojev za pridobitev beneficirane dobe. Predstavnik konfederacije
               sindikatov Pergam pa je povedal, da mora biti rezultat reforme konsenz socialnih
               partnerjev o ključnih vprašanjih reforme in rešitvah predloga zakona. Pogoj za
               sprejem zakona je tudi sklenitev dogovora socialnih partnerjev na področju politike
               plač ter varstva in zdravja pri delu, kjer se je potrebno posebej dogovoriti in
               določiti težja in zdravju škodljiva dela, ter dela, ki jih po določeni starosti ni
               več moč uspešno poklicno opravljati.</p>
               <p>Potrebno je tudi opredeliti primerjave osnovnega plačevanja prispevkov ter relativno
               enako obremenitev različnih zavarovancev, vključenih v obvezno zavarovanje, kar je
               eden od pogojev za uveljavitev pogojev sistema solidarnosti. Posebej je poudaril, da
               je nujno potrebno uvesti drugi steber, ki naj bo grajen na prostovoljnosti vlaganj,
               ob zagotovitvi garancije za vlagatelja, in predvideti davčne olajšave.</p>
               <p>Predstavnica zveze svobodnih sindikatov Slovenije pa je poudarila, da je reforma
               pokojninskega in invalidskega zavarovanja eden od najzahtevnejših projektov v vsaki
               družbi in državi in zahteva od vseh veliko poguma. Glede na to, da se reforma dotika
               institutov sistema pokojninskega in invalidskega zavarovanja, na katere so se ljudje
               navadili in ki jim zagotavlja socialno varnost, je vsako spreminjanje precej
               občutljivo. Sindikati izražajo misel, da je reforma potrebna, da naj bo reforma
               finančno vzdržna, da zagotovi socialno vzdržnost in da bo pravična.</p>
               <p>Na podlagi številnih pogovorov, ki so jih sindikati opravili v podjetjih, je podala
               naslednje zaključke.</p>
               <p>Reforma bo pravična in sprejemljiva le, če bodo vsi udeleženci reforme postavljeni v
               enak položaj tako glede pravic kot tudi glede obremenitev.</p>
               <p>Reforma mora nuditi enake realne pogoje za uveljavljanje pravic. Reforma mora
               izvirati iz tradicije sistema pokojninskega in invalidskega zavarovanja, kakršno smo
               zgradili v preteklih desetletjih.</p>
               <p>Predstavnica obrtne zbornice Slovenije je člane odbora opozorila na neplačevanje
               prispevkov s strani velikih delodajalcev in da prihajamo iz sistema, ki je temeljil
               na veliki solidarnosti. Zato bo v prihodnosti potrebno prilagoditi nov sistem
               pokojninskega zavarovanja, ki bo slonel predvsem na tržnem sistemu in vedno manj na
               principu solidarnosti.</p>
               <p>Predstavnik zavoda za pokojninsko in invalidsko zavarovanje poudaril, da je zavod
               zašel v velike likvidnostne težave in da bo država morala urediti pogoje za izterjavo
               prispevkov ter tako izboljšati finančne rezultate zavoda. Nakazal je tudi problem
               splošne sive ekonomije v zasebnem sektorju ter opozoril na vedno večje število tistih
               delodajalcev, ki svoje obratovalnice selijo v druge države. Posebej je poudaril, da
               bi morali ob doslednem spoštovanju zakona preprečiti izplačilo plač tistim
               delodajalcem, ki niso plačali prispevka za pretekli mesec.</p>
               <p>Predstavnik sindikata zdravstvenega in socialnega varstva Slovenije pa je izpostavil
               varnost zaposlitve tistih delavcev, ki delajo v panogah, ki nimajo možnosti
               plačevanja dodatnega pokojninskega zavarovanja. Varnost delavcev bi morali zagotoviti
               skozi zakon o delovnih razmerjih tistim delavcem, ki delajo v manj intenzivnih
               panogah in jim bo težko zagotoviti socialno varnost.</p>
               <p>Člani odbora v razpravi niso nasprotovali ciljem, načelom in temeljnim rešitvam
               predlaganega zakona, so pa v razpravi opozorili na naslednja vprašanja: medsebojne
               soodvisnosti predlaganih reform, zaposlovanje, zavarovanje za primer brezposelnosti,
               delovna razmerja, varnost in zdravje pri delu, variantnih predlogov zakona, za katere
               je predlagatelj zavzel stališče, da upošteva osnovno besedilo, če ni predlagana s
               strani razpravljalcev variantna rešitev.</p>
               <p>Dalje so opozorili tudi na to, da bo potrebno doseči čimprej konsenz med socialnimi
               partnerji, ki ga je potrebno doseči čimprej, kajti le tako bo pokojninska reforma
               imela prave učinke.</p>
               <p>Posamezna učinkovanja v zvezi s predlaganimi spremembami bi morala biti opremljena s
               statističnimi podatki, iz katerih bi bili razvidni učinki posameznih rešitev.</p>
               <p>Porazdelitev bremen mora biti približno enaka, in sicer tako, da ne bo povzročila
               velikih razlik med posameznimi skupinami, ki jih zajema predlog zakona.</p>
               <p>V nadaljnji pripravi zakona bo potrebno proučiti oziroma uskladiti pravice in
               obveznosti, da bodo enake za vse, ki so vključeni v sistem pokojninskega in
               invalidskega zavarovanja.</p>
               <p>Sprejem in izvajanje zakona o pokojninskem in invalidskem zavarovanju mora temeljiti
               na novem medgeneracijskem dogovoru, saj bodo posledice reforme nosile vse generacije.</p>
               <p>Predlagana reforma mora poseči tudi v obstoječe pravice, ki ne izvirajo iz plačanih
               prispevkov oziroma zmanjšati razlike med najvišjo in najnižjo pokojnino, ki so bile
               narejene v preteklih letih.</p>
               <p>Izčistiti je treba pokojninsko blagajno določenih socialnih segmentov ter za te
               socialne korektive sprejeti posebne zakone.</p>
               <p>Upoštevati je treba dodatno zavarovanje in ga ustrezno vgraditi v sistem
               pokojninskega in invalidskega zavarovanja, ker bo le tako reforma dosegla svoj cilj.</p>
               <p>Proučiti možnosti, da se za sredstva, plačana za dodatno pokojninsko zavarovanje v
               tretjem stebru, ne obračunava dohodnina.</p>
               <p>Mladi generaciji bo potrebno zagotoviti uvedbo drugega obveznega stebra, saj si bodo
               lahko le na tak način zagotovili ustrezno višino pokojnine za primer starosti.</p>
               <p>In še, kdaj bo pokojninska reforma dajala učinke v državni proračun in zakaj
               kapitalski sklad posluje z izgubo.</p>
               <p>Ob upoštevanju razprave na sejah odbora ter predloženih predlogih stališč in mnenj
               poslanskih skupin, poslancev, sindikatov in drugih organizacij, s katerimi je bil
               odbor seznanjen, je odbor za zdravstvo, delo, družino in socialno politiko predlagal
               državnemu zboru Republike Slovenije, da sprejme naslednja sklepa:</p>
               <p>"1. Predlog zakona o pokojninskem in invalidskem zavarovanju je primerna podlaga za
               pripravo predloga zakona za drugo obravnavo.</p>
               <p>2. Besedilo predloga zakona o pokojininskem in invalidskem zavarovanju za drugo
               obravnavo pripravi predlagatelj v skladu z naslednjimi stališči, ki jih je odbor
               podprl, in sicer<gap n="..."/>," to pa je 65 stališč, ki jih imate pred seboj. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospe Zbačnikovi, predsednici odbora za zdravstvo, delo, družino in
               socialno politiko.</p>
               <p>Sprašujem še sekretariat za zakonodajo in pravne zadeve, ki nima pripomb, da bomo
               končali v nekem sklopu.</p>
               <p>Predlagam, da današnjo sejo prekinemo in s poslanskimi skupinami nadaljujemo jutri.
               Prekinjam to točko dnevnega reda in zaključujem današnjo sejo.</p>
               <p>Pred tem pa še obvestilo: jutri pričenjamo ob 10.00 uri, začnemo z obravnavo 46.
               točke dnevnega reda, kot je bila že najavljena, nato imamo 9. točko, uskladitveni
               amandma, in še dve nedokončani ratifikaciji, točko 17.a in 20. točko, nato pa
               preidemo ponovno na točko 16, ki smo jo začeli že danes obravnavati. Skratka, jutri
               ob 10.00 začnemo s 46. točko dnevnega reda.</p>
               <p>Lahko noč in hvala za strpno sodelovanje! <stage type="time">(SEJA JE BILA PREKINJENA DNE 24.3.1999
                  OB 19.49 URI.)</stage>
               </p>
            </sp>
         </div>
      </body>
   </text>
</TEI>