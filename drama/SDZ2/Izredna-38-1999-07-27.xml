<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Izredna-38-1999-07-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|7DC791803450392DC12567BD00483AD8</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=7DC791803450392DC12567BD00483AD8</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Izredna-38-1999-07-27.DZ" n="38">
               <name>Izredna</name>
               <date when="1999-07-27"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Izredna-38-1999-07-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 38. izredne seje</stage>
            <stage type="date">(27. julij 1999)</stage>
            <stage type="chairman"> Sejo je vodil Janez Podobnik, predsednik državnega zbora.</stage>
            <stage type="time"> Seja se je pričela ob 10.09 uri. </stage>


            <sp xml:id="SDZ2-Izredna-38-1999-07-27.sp1">

               <speaker>PREDSEDNIK JANEZ PODOBNIK:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam
               nadaljevanje 38. izredne seje državnega zbora. Obveščen sem, da so zadržani in se
               današnje seje ne morejo udeležiti naslednje poslanke in poslanci: Pavel Rupar, Alojz
               Peterle, Zmago Jelinčič, Franc Potočnik, Polonca Dobrajc za pričetek seje, Janez
               Podobnik za popoldanski del seje, Roberto Battelli in Anton Delak.</p>
               <p>Prosim, da ugotovimo navzočnost v dvorani! Ugotavljamo navzočnost v dvorani. 68
               poslank in poslancev; zbor je sklepčen in lahko odloča.</p>
               <p>Na to sejo sem povabil predstavnike vlade Republike Slovenije, ministra za
               kmetijstvo, gozdarstvo in prehrano, gospoda Cirila Smrkolja in vse lepo
               pozdravljam!</p>
               <p>Današnje nadaljevanje 38. izredne seje bomo pričeli s 1. točko dnevnega reda, to je
               z obravnavo interpelacije o delu in odgovornosti ministra za kmetijstvo, gozdarstvo
               in prehrano, gospoda Cirila Smrkolja. Obveščam vas, da bo zbor 2. točko dnevnega
               reda, to je obvestilo o odstopu ministra za šolstvo in šport ter predlog za
               imenovanje novega ministra, opravil v četrtek, 29. julija ob 10.00 uri. Če bo 1.
               točka končana, bo zbor prešel na obravnavo prekinjene 9. točke, nato na obravnavo
               prekinjene 22. točke, zatem 23. točke in po dnevnem redu dalje.</p>
               <p>Prehajamo torej na <title>1. TOČKO DNEVNEGA REDA - OBRAVNAVA INTERPELACIJE O DELU IN
                  ODGOVORNOSTI MINISTRA ZA KMETIJSTVO, GOZDARSTVO IN PREHRANO GOSPODA CIRILA
                  SMRKOLJA.</title>
               </p>
               <p>Pred tem bi vas rad tudi obvestil, da sem s strani odgovornega urednika
               Radiotelevizije Slovenija, informativni in izobraževalni programi, prejel obvestilo,
               da bo RTV Slovenija neposredno prenašala izredno zasedanje državnega zbora, in sicer
               točko dnevnega reda, ki je namenjena razpravi o interpelaciji ministra za kmetijstvo,
               gospoda Cirila Smrkolja, v torek do 19.00 ure, sicer pa do konca te točke dnevnega
               reda.</p>
               <p>V skladu z našim dogovorom bo danes državni zbor zasedal do 18.00 ure.</p>
               <p>Interpelacijo je vložila skupina 11 poslancev. Skladno s četrtim odstavkom 284.
               člena poslovnika državnega zbora je bila interpelacija poslana ministrstvu za
               kmetijstvo, gozdarstvo in prehrano; odgovor ste prejeli z dopisom z dne 30. junija.
               Ista skupina poslancev je 1. julija razširila že predloženo interpelacijo, odgovor
               ministra na razširjeno interpelacijo pa ste prejeli 8. julija. Sprašujem predstavnika
               predlagateljev, ali želi obrazložiti interpelacijo? <stage>(Želi.)</stage> Besedo dajem gospodu
               Vebru.</p>
            </sp>
            <sp xml:id="SDZ2-Izredna-38-1999-07-27.sp2">

               <speaker>JANKO VEBER:</speaker>

               <p>Hvala za besedo in lep pozdrav vsem! Tako kot je bilo povedano, skupina 11 poslancev
               je na podlagi 118. člena ustave Republike Slovenije ter 284. člena poslovnika
               državnega zbora vložila interpelacijo o delu in odgovornosti ministra za kmetijstvo,
               gozdarstvo in prehrano. Zaradi spornega ravnanja v primerih spremembe namembnosti
               kmetijskih zemljišč na območju občin Rače-Fram in Lukovica, ki vzbuja upravičen sum,
               da gre za zlorabo položaja ali najmanj za nestrokovno in nevestno opravljanje
               dolžnosti. Vlada je na podlagi 49. in 50. člena zakona o urejanju prostora ponovno
               obravnavala predlog za izdajo soglasja k spremembam in dopolnitvam prostorskih
               sestavin dolgoročnega plana občine Maribor za obdobje 1986-2000 in prostorskim
               sestavinam družbenega plana občine Maribor za obdobje 1986-1990 za občino
               Rače-Fram.</p>
               <p>Številna dejstva kažejo na spornost navedenega primera, ki je v slovenski javnosti
               vzbudil veliko nezadovoljstva. Upravičeno je mogoče sklepati, da gre za utemeljen sum
               zlorabe službenega položaja ministra Cirila Smrkolja in kršitev 8. člena zakona o
               kmetijskih zemljiščih, med drugim tudi za korist strankarskega kolega.</p>
               <p>Sporna zadeva se začenja že leta 1995, ko so po občinah sprejemali dopolnitve
               prostorskih planov. Na zborih občanov leta 1996 naj bi zahtevali spremembo
               namembnosti zemljišč v obsegu približno 20 hektarjev najboljše kmetijske zemlje v
               zazidalna zemljišča. Leta 1996 je takratni občinski svet občine Rače-Fram podprl
               odlok o spremembah in dopolnitvah sestavin dolgoročnega plana občine Maribor in s tem
               odlokom med drugim začenja postopek za odpravo dotedanje nedotakljivosti najboljšega
               kmetijskega zemljišča. Predlagatelj odloka naj bi bil po svoji funkciji župan občine
               Rače-Fram, mag. Anton Bergauer, ki naj bi predlagano rešitev tudi zelo razvidno
               zagovarjal. Zadeva še ne bi bila sporna, če se na navedenemu zemljišču ne bi nahajala
               tudi parcela, v izmeri približno 800 kvadratnih metrov, ki jo je zdajšnji minister,
               mag. Anton Bergauer kupil že sicer leta 1970. Vsakemu je lahko jasno, da bi se s
               spremembo namembnosti kmetijskega zemljišča v zazidljivo zemljišče, na katerem bi se
               zgradila obrtno-stanovanjska cona, cena navedenega zemljišča povečala po nekaterih
               navedbah tudi za desetkrat. Vendar zadeva tudi tokrat ne bi bila sporna, lahko pa bi
               seveda šlo za moralno vprašljivo ravnanje predstavnika stranke, ki naj bi zagovarjala
               interese kmetijstva in zaščito kmetijske zemlje, če kasneje ne bi šlo za vrsto
               aktivnosti, v katerih si strankarski kolega, gospod Ciril Smrkolj, prizadeva za
               spremembo namembnosti kmetijskega zemljišča, ki bi jo lahko razumeli kot skrajno
               vprašljivo in neobičajno.</p>
               <p>Stvar se zaplete v trenutku, ko je kmetijsko ministrstvo 17. aprila 1998 odobrilo
               tak poseg v prostor s tem, da je v obrazložitvi zapisalo, da izjemni posegi za
               najboljša kmetijska zemljišča v spremembah in dopolnitvah prostorskih sestavin
               planskih aktov občine Rače-Fram niso v nasprotju s predpisi o varstvu kmetijskih
               zemljišč pred spreminjanjem namembnosti.</p>
               <p>Tako stališče je očitno presenetilo odgovorne na ministrstvu za okolje in prostor,
               saj je zahtevalo, da takšno stališče dodatno obrazloži. Minister za kmetijstvo,
               gozdarstvo in prehrano pa je ponovno, 18. maja 1998, podpisal mnenje z isto vsebino
               kot prvič. Kljub temu je ministrstvo za okolje in prostor 9. julija istega leta
               izdelalo strokovno mnenje, v katerem je ugotovilo, da predvidene spremembe niso
               usklajene z obveznimi stališči dopolnitve prostorskih sestavin dolgoročnega plana
               Republike Slovenije za obdobje 1986-2000 in z rešitvami, določenimi v prostorskih
               sestavinah srednjeročnega družbenega plana Republike Slovenije, ki se nanašajo na
               obvezna izhodišča dolgoročnega plana Republike Slovenije, kot je izhajalo iz
               strokovnega mnenja urada Republike Slovenije za prostorsko planiranje. Vlada je na
               osnovi navedenega mnenja na svoji 72. seji, 30. julija 1998, tudi sprejela sklep, ki
               povzema mnenje ministra za okolje in prostor, in ugotovila, da spremembe in
               dopolnitve prostorskih sestavin niso usklajene z obveznimi izhodišči prostorskih
               sestavin dolgoročnega plana Republike Slovenije.</p>
               <p>Kljub temu je minister za kmetijstvo, gozdarstvo in prehrano, Ciril Smrkolj, z novim
               mnenjem o usklajenosti izjemnih posegov na najboljša kmetijska zemljišča s predpisi o
               varstvu kmetijskih zemljišč v dopolnitvi gradiva planskih aktov občine Rače-Fram
               posredoval 3. novembra 1998 svoje mnenje, v katerem je ocenil, da ministrstvo
               navedeni poseg uvršča med posege, ki niso v nasprotju s predpisi o varstvu kmetijskih
               zemljišč. S tem je dejansko v imenu ministrstva potrdil predlagane spremembe
               dopolnitev prostorskih sestavin dolgoročnega plana, kot jih je predlagala občina
               Rače-Fram. Čeprav bi bilo mogoče na vse te postopke gledati kot na normalne upravne
               postopke, je pa vendarle vsakomur jasno, da gre za nerazumljivo prizadevanje
               kmetijskega ministra, da bi spremenil namembnost najboljših kmetijskih zemljišč.
               Dejstvo je, da si je minister, od katerega bi vsi pričakovali, da se bo za kmetijska
               zemljišča boril, v tem konkretnem primeru prizadeval, da se kmetijskih zemljišč
               znebi. Minister Ciril Smrkolj je sicer javno zanikal, da bi s takim mnenjem
               ministrstva naredil uslugo ministrskemu kolegu, čemur gre seveda tudi pritrditi - s
               svojim dejanjem je dejansko naredil škodo svojemu strankarskemu kolegu, saj je
               njegovo dejanje povzročilo številna upravičena javna zgražanja - korist pa bi
               strankarskemu kolegu naredil le v primeru, če novinarji za njegova dejanja ne bi
               izvedeli in bi tudi vlada pritrdila njegovemu mnenju, kot je očitno potrdila v
               nekaterih drugih spornih primerih spremembe namembnosti kmetijskih zemljišč. Kajti
               podoben primer se je zgodil tudi v primeru občine Lukovica; tudi v tem kraju so
               želeli pozidati kvalitetna kmetijska zemljišča, pa jim je to takrat preprečilo
               kmetijsko ministrstvo, ki pa ga je takrat vodil dr. Jože Osterc. Ta je očitno
               upošteval določila zakonodaje in mnenje svoje strokovne podsekretarke, gospe Marte
               Hrustelj-Majcen, ki je tako strokovno mnenje sopodpisala. Zanimivo je, da je bil
               takrat predsednik občinskega sveta, ki je želel spremembo namembnosti zemljišča v
               občini Lukovica, ravno gospod Ciril Smrkolj sam, ki je le nekaj mesecev zatem postal
               minister za kmetijstvo, gozdarstvo in prehrano. Tako je lahko kasneje v funkciji
               ministra spremenil mnenje ministrstva do spremembe namembnosti spornega zemljišča, ki
               pa ga sedaj ni ponovno podpisala njegova državna podsekretarka, ampak le on sam. Kot
               je bilo razvidno iz prispevka televizije Slovenije, 21.5.1999. Tak predlog za
               spremembo prostorskega plana je kasneje potrdila tudi vlada, saj očitno ni bila
               pozorna na spremembo mnenja kmetijskega ministrstva. Ironija pa je, da je spremenjeni
               prostorski plan občine Lukovica podpisal ravno tako minister za kmetijstvo,
               gozdarstvo in prehrano, Ciril Smrkolj v funkciji predsednika občinskega sveta.</p>
               <p>Poleg navedenih nepravilnosti, ki se nanašajo na spremembo namembnosti kmetijskih
               zemljišč v teh dveh občinah, smo v prvem delu interpelacije že opozorili, da se v
               javnosti pojavljajo tudi številni drugi očitki o nepravilnosti in strokovnih
               slabostih na tem ministrstvu. Očitki se nanašajo na vlogo ministrstva pri delovanju
               sklada kmetijskih zemljišč in gozdov, na razdeljevanje sredstev subvencij posameznim
               kmetijam, na spoštovanje zakonitosti in ustavnosti in na nepravočasne ter neustrezne
               priprave na vstop Slovenije v Evropsko unijo na področju kmetijstva.</p>
               <p>Vse našteto že v tej prvi fazi krepi utemeljen dvom o tem, ali je minister sploh
               sposoben uspešno izvesti zelo zahtevne projekte na področju kmetijske politike za
               vključevanje v Evropsko unijo, ker s spornim načinom dela nima potrebne moralne in
               strokovne avtoritete za prihodnje delo ministra. Zaradi vsega navedenega smo
               podpisani poslanci menili, da je interpelacija o delu ministra Cirila Smrkolja
               upravičena.</p>
               <p>Seveda sam odgovor, ki smo ga prejeli na interpelacijo, 30. junija 1999, je bil
               zavrnjen zgolj iz formalnih razlogov. Odgovor je bil torej tak, kakršno, lahko
               rečemo, je delo ministra - površen, nekritičen, neobčutljiv za dosledno spoštovanje
               zakonitosti in z zelo nizkim kriterijem odgovornosti. Glede na odgovor ministra za
               kmetijstvo, gozdarstvo in prehrano smo na že prej predstavljeno interpelacijo
               podpisniki interpelacije vložili razširitev interpelacije z navedbo dodatnih
               ugotovitev o nezakonitem, nepravilnem, nestrokovnem in nevestnem opravljanju
               dolžnosti ministra za kmetijstvo, gozdarstvo in prehrano, gospoda Cirila Smrkolja.</p>
               <p>Te točke smo strnili v naslednjo vsebino.</p>
               <p>1. Odgovornost ministra za še do sedaj nesklenjene koncesijske pogodbe med skladom
               kmetijskih zemljišč in gozdov Republike Slovenije in gozdnogospodarskimi podjetji.</p>
               <p>2. Nespoštovanje odločitev pravosodnih organov o obveznem upoštevanju vlaganj v
               gozdove pri denacionalizacijskih postopkih.</p>
               <p>3. Neupravljanje nadzorstvene funkcije ministra nad delom in poslovanjem sklada
               kmetijskih zemljišč in gozdov Republike Slovenije.</p>
               <p>4. Odgovornost ministra za nepravočasno poročanje nadzornega odbora sklada
               kmetijskih zemljišč in gozdov o delu in finančnem poslovanju sklada v letu 1997.</p>
               <p>5. Odgovornost ministra za nepravočasno pripravo slovenskega kmetijstva na
               pridružitev k Evropski uniji.</p>
               <p>6. Odgovornost ministra za zamujanje pri pripravi predlogov za sprejem zakonodaje s
               področja kmetijstva, nujne zaradi uskladitve zakonodaje z Evropsko unijo.</p>
               <p>7. Odgovornost ministra za nezakonito trošenje proračunskih sredstev ministrstva za
               kmetijstvo, gozdarstvo in prehrano.</p>
               <p>8. Odgovornost ministra, ker ni zagotovil zakonite podlage za poravnanje dela
               prispevkov za socialno varnost za morske ribiče.</p>
               <p>9. Odgovornost ministra za nestrokovno ravnanje na področju veterine in ribištva.</p>
               <p>Vse te točke smo v interpelaciji tudi podrobno obrazložili in v prvi točki
               ugotavljamo, da minister za kmetijstvo, gozdarstvo in prehrano skupaj z vodstvom
               sklada kmetijskih zemljišč in gozdov prevzema odgovornost, da sklad do sedaj še ni
               sklenil nobene koncesijske pogodbe z gozdnogospodarskimi podjetji, ki so v lasti
               Republike Slovenije, kljub temu, da bi to moral storiti glede na 17. člen zakona o
               skladu kmetijskih zemljišč in gozdov in glede na odločbo ustavnega sodišča, navedeno
               pod oznako 78/93. V njej je sodišče ugotovilo, da je sklad dolžan skladno z
               zakonskimi pogoji skleniti z dosedanjimi upravljavci ustrezno pogodbo oziroma jim
               dodeliti koncesijo. To posledično že vseskozi od sprejema zakona o gozdovih vpliva na
               zmanjšanje učinkovitosti gospodarjenja z gozdovi, povzroča ekonomsko negotovost v
               gozdnogospodarskih podjetjih in socialno zaskrbljenost zaposlenih. Nesklenjene
               koncesijske pogodbe povzročajo tudi izpad prihodkov sklada od gospodarjenja z
               gozdovi, saj s tem država izgublja znatna sredstva, ki bi jih lahko vlagala vanje.
               Tako je bil na primer realiziran prihodek v višini minimalne rente za leto 1997 127
               milijonov tolarjev, kar je le 23% od načrtovanih 555 milijonov tolarjev. Samo v tem
               primeru to pomeni kar nekaj 100 milijonov tolarjev izpada prihodkov sklada.</p>
               <p>Na vsa ta dejstva smo v poslanski skupini Združene liste socialnih demokratov v
               državnem zboru večkrat opozarjali in seveda s tem zahtevali tudi, da se uredijo
               razmere v skladu kmetijskih zemljišč in da tudi minister opravlja svojo funkcijo
               odgovorno. Pri tem pa seveda smo vedno zelo resno opozarjali na omenjeni problem, da
               ne prihaja do koncesijskih pogodb med skladom in gozdnogospodarskimi podjetji, zaradi
               česar zagotovo prihaja do velike gospodarske škode v naši državi.</p>
               <p>Ugotavljamo, da je sklad kmetijskih zemljišč in gozdov bil ustanovljen z zakonom
               leta 1993. Ta v 17. členu določa, da bivši upravljavci gozdov, gozdnogospodarska
               podjetja, sklenejo s skladom zakupno oziroma drugo ustrezno pogodbo oziroma jim je
               sklad dolžan podeliti koncesijo. To razmerje bi se moralo vzpostaviti za čas, ki
               ustreza najmanj amortizacijski dobi vlade.</p>
               <p>Ker je bila v zvezi z omenjenim členom sprožena pobuda za oceno ustavnosti glede
               pravic bivših upravljavcev, je ustavno sodišče s svojo že omenjeno odločbo odločilo,
               da omenjena odločba 17. člena ni v neskladju z ustavo, v kolikor se razume tako, da
               je sklad kmetijskih zemljišč in gozdov Republike Slovenije dolžan v skladu z
               zakonskimi pogoji skleniti z dosedanjimi upravljavci ustrezno pogodbo in jim dodeliti
               koncesijo. Na temelju te ustavne določbe je bil sprejet zakon o spremembah in
               dopolnitvah zakona o skladu kmetijskih zemljišč v letu 1996, ki določa, da bivši
               upravljavci sklenejo s skladom do 30.6.1996 koncesijske pogodbe. Zakon tudi določa,
               da se v primeru, če koncesijska pogodba ni sklenjena v roku, šteje, da je pogodbeno
               razmerje nastalo po samem zakonu s 1.7.1996. O nerešenih vprašanjih pa na predlog
               sklada ali dejanskega uporabnika oziroma zakupnika odloči sodišče v nepravdnem
               postopku.</p>
               <p>Ustavno sodišče je to problematiko še enkrat omenjalo v svojem sklepu leta 1996 z
               dne 10.12.1998, torej z oznako UI-308/96 z dne 10.12.1998, ob sicer drugem vprašanju,
               ki so ga sprožili G.G.-ji za oceno ustavnosti uredbe o koncesiji za izkoriščanje
               gozdov v lasti Republike Slovenije. Ta pobuda je bila sicer zavrnjena, je pa za
               obravnavano problematiko pomembna, saj je v svoji obrazložitvi ustavno sodišče
               ponovilo stališče, da je dosedanjim upravljavcem zagotovljena pravica, da nadaljujejo
               z uporabo in upravljanjem gozdov do izdaje pravnomočne odločbe o denacionalizaciji
               oziroma do dodelitve koncesije ali sklenitve zakupne pogodbe v skladu z zakonom. Pri
               tem se je ustavno sodišče ponovno sklicevalo na že podano mnenje, ki sem ga prej
               citiral. Ob tem je ponovno navedlo, da je zakon o skladu kmetijskih zemljišč in
               gozdov s 17. členom ohranil gozdnogospodarskim podjetjem pravico do nadaljnjega
               upravljanja in uporabe ter nato vzpostavitve koncesijskega oziroma pogodbenega
               razmerja za upravljanje izvajalskih del v državnih gozdovih.</p>
               <p>Na podlagi odločitve ustavnega sodišča in opozoril na neustavno stanje je tudi vlada
               z željo, da bi pospešila sklenitev koncesijskih pogodb, na svoji 338. korespondenčni
               seji dne 15.11.1996, ko je obravnavala zahteve sindikata gozdarstva Slovenije glede
               gospodarjenja z gozdovi, med drugim sprejela tudi naslednji sklep: <q>" Vlada Republike
               Slovenije nalaga ministrstvu za kmetijstvo, gozdarstvo in prehrano ter svojim
               predstavnikom v svetu sklada, da v okviru svojih pooblastil in pristojnosti
               zagotovijo pospešitev pogajanj za sklenitev koncesijskih pogodb do 31. decembra 1996.
               Če pa do tega roka pogodbe ne bi bile sklenjene, naj sklad začne postopek pri
               pristojnem sodišču."</q></p>
               <p>Vse zakonske norme, uredbe in odločbe ustavnega sodišča niso spremenile razmer v
               zvezi s koncesijskimi pogodbami. Ministrstvo in sklad sta vse te akte interpretirala
               po svoje in s tem ravnala protipravno. Na vprašanje, zakaj še do danes ni sklenjenih
               koncesijskih pogodb, ministrstvo vztrajno odgovarja, da zaradi nerešenih vprašanj
               vsebine koncesijske pogodbe med pogodbenima strankama. In zaradi razhajanja
               pogodbenih strank, predvsem glede višine odškodnine za koncesijo zaradi vzdrževanja
               gozdnih cest, načina pobota kupnine za koncesijo in še nekaterih vprašanj, za kar
               vali odgovornost predvsem na gozdna gospodarstva, čeprav je imel sklad vse podlage,
               da bi sestavil in sklenil ustrezne koncesijske pogodbe.</p>
               <p>Ker številni predlogi posameznih gozdnih gospodarstev in splošnega združenja
               gozdarstva Slovenije niso prepričali ne sklada ne ministrstva, da bi prišlo do
               sklepanja koncesijskih pogodb, so na podlagi zakona gozdna gospodarstva v Sloveniji,
               razen enega, že do konca leta 1996 vložili pri pristojnih sodiščih predloge za
               določitev vsebine koncesijskih pogodb. Postopek je dolgotrajen. Sklad je neprestano
               dosegal prelaganje narokov in zavlačeval rešitev zadeve.</p>
               <p>Na zavlačevanje smo 29.9.1998 opozorili tudi v poslanski skupini Združene liste
               socialnih demokratov, ko smo posredovali vladi Republike Slovenije pisno poslansko
               pobudo o razrešitvi tedanje v.d. direktorice sklada, za katero smo ocenili, da je
               zavestno zavlačevala s pripravo koncesijskih pogodb za gozdarstvo, s čimer je bil
               sklad prikrajšan za znatne prihodke, ki jih bo v celoti prejel šele po končanih
               sodnih postopkih, če bo seveda do tega prišlo.</p>
               <p>Do sedaj je v zvezi s problematiko oziroma vsebino koncesijske pogodbe zaključilo
               postopek in sprejelo odločitev samo okrajno sodišče v Mariboru. To je v nepravdnem
               postopku določilo besedilo koncesijske pogodbe za sklad in gozdno gospodarstvo
               Maribor. Vendar, sklad tudi v tem primeru očitno ni imel namena poenotiti vsebine
               koncesijske pogodbe in zadeve zaključiti. To se je pokazalo s tem, da je zoper
               odločbo sodišča vložil kar tri pritožbe. To hkrati tudi kaže, da se bodo postopki
               pred sodišči vlekli še vrsto let, saj ostala sodišča v Sloveniji še niso izdala niti
               prvostopenjske odločbe, v mariborski zadevi pa je že prišlo to pritožbe.</p>
               <p>Poleg takega ravnanja sklada, za katerega brez dvoma po svoji nadzorstveni vlogi
               odgovarja minister za kmetijstvo, gozdarstvo in prehrano, pa slednji tudi s svojim
               neposrednim ravnanjem ignorira odločbo ustavnega sodišča s tem, da ob spremembah in
               dopolnitvah zakona o skladu kmetijskih zemljišč in gozdov predlaga črtanje te
               obveznosti sklada oziroma bistveno skrajšanje roka po zakonu že vzpostavljenega
               koncesijskega razmerja.</p>
               <p>Pristojni minister tako samovoljno, kljub svoji zavezanosti ustavi in zakonu, ravna
               očitno in zavestno proti odločitvi ustavnega sodišča in proti zakonu, s čimer krši
               119. člen ustave Republike Slovenije. Minister Ciril Smrkolj je torej neposredno
               odgovoren za nespoštovanje ustave in zakona, zaradi svojega ravnanja pa vpliva tudi
               na nezakonito ravnanje sklada kmetijskih zemljišč in gozdov, namesto, da bi po svoji
               nadzorstveni vlogi od sklada zagotovil, da bi ta sklenil koncesijske pogodbe. Ta
               dejstva in škoda v višini zopet več sto milijonov tolarjev, ki letno s takim
               ravnanjem nastaja državi, opravičuje predlog, da se gospod Ciril Smrkolj razreši s
               funkcije ministra za kmetijstvo, gozdarstvo in prehrano.</p>
               <p>Tudi pri drugem vprašanju minister za kmetijstvo, gozdarstvo in prehrano ne spoštuje
               odločb ustavnega sodišča in sodb vrhovnega sodišča Republike Slovenije. Kljub
               nespornim odločitvam najvišjih pravosodnih institucij še naprej samovoljno v korist
               veleposestnikov in Cerkve kot največjih denacionalizacijskih upravičencev in državi v
               škodo svetuje upravnim enotam, da pri vračanju gozdov ne upoštevajo vlaganja v
               gozdove. Če se ne onemogoči protiustavno in nezakonito ravnanje ministra, bo država v
               korist veleposestnikov in Cerkve oškodovana za dodatnih 15 do 20 milijard tolarjev
               premoženja.</p>
               <p>Ministrstvo za kmetijstvo, gozdarstvo in prehrano je v začetku januarja 1999
               pripravilo kot odgovor na vprašanje upravnih delavcev, ki vodijo postopke
               denacionalizacije, pravno mnenje, ki je bilo kot navodilo, kako ravnati v upravnih
               zadevah po zakonu o denacionalizaciji, poslano upravnim enotam. V nasprotju z
               določbami 120. in 121. člena ustave je ministrstvo v škodo zavezancev, oškodovancev,
               v spornem mnenju navedlo, da <q>"povečanje vrednosti zaradi spremembe katastrske kulture
               oziroma katastrskega razreda na račun hidro in agromelioracij še ne pomeni, da je pri
               vračanju treba upoštevati določbe 25. člena zakona o denacionalizaciji, kajti s
               takšnim obravnavanjem upravičencev do vrnitve bi bilo kršeno temeljno načelo ustave,
               to je načelo enakosti pred zakonom, poleg tega pa s takšnim vračanjem ne bi bile
               popravljene krivice prejšnjim lastnikom. Država naj bi namreč za izvajanje hidro in
               agromelioracij zagotavljala nepovratna finančna sredstva, ne glede na to, ali je šlo
               za zemljišče v družbeni lasti ali zemljišče v zasebni lasti. Če bi država kot
               lastnica kmetijskih zemljišč v postopku denacionalizacije ta sredstva zahtevala
               nazaj, bi postavila v neenakopraven položaj denacionalizacijske upravičence nasproti
               lastnikom, katerih zemljišča so bila tudi z državnimi sredstvi na račun hidro in
               agromelioracij izboljšana. Enako velja za povečanje vrednosti vrnjenih gozdov na
               račun izgradnje gozdnih prometnic. Vlaganja v gozdove, vključno z izgradnjo gozdnih
               cest, so se v večini primerov izvajala v skladu z gozdnogospodarskimi načrti, večina
               sredstev zanje pa se je zagotavljala iz sredstev za biološko reprodukcijo gozdov.
               Sredstva za biološko reprodukcijo gozdov pa so se oblikovala iz cene posekanih
               gozdnih lesnih sortimentov, torej tudi od dreves, posekanih v gozdovih, ki so predmet
               denacionalizacije."</q> To je tekst, ki ga je poslalo upravnim enotam ministrstvo za
               kmetijstvo, gozdarstvo in prehrano.</p>
               <p>Glede na načelo upravnega prava, ki poudarja, da mora biti ravnanje uprave, upravnih
               organov vedno skladno z odločbami najvišjih sodišč, je citirano pravno mnenje
               ministrstva v nasprotju tudi z odločbo ustavnega sodišča z dne 23. junija 1993 in
               sodbo vrhovnega sodišča z dne 10.11.1994. Pri tem ugotavljamo, da za izdajo pravnega
               mnenja, ki interpretira zakon, ministrstvo za kmetijstvo, gozdarstvo in prehrano
               sploh ni pristojno, saj lahko daje obvezno razlago zakona le državni zbor. Očitno je,
               da poskuša ministrstvo škodljivost napačne interpretacije prikriti s sklicevanjem na
               enakost pred zakonom. Takšno sklicevanje je zavajajoče in smešno, saj naj bi bilo s
               tem le nekaterim denacionalizacijskim upravičencem v primeru vračanja kmetijskih
               zemljišč in gozdov omogočeno pridobiti neupravičeno premoženje, obogatitev brez
               pravnega naslova.</p>
               <p>Obogatitev posameznih privilegirancev brez pravnega naslova je v nasprotju s
               pravičnostjo, ki je sestavni del pojma pravna država. Pri tem niti ni pomembno, iz
               katere finančne postavke so bile investicije v kmetijska zemljišča in gozdove, ki so
               bistveno povečale njihovo vrednost, financirane. Dejstvo pa je, da so bile izvedene z
               javnimi ali družbenimi sredstvi. Njihova privatizacija brez odmere odškodnine ni
               dopustna. Prav tako je značilno, da je bilo sporno in škodljivo pravno mnenje
               napisano po uveljavitvi novele zakona o denacionalizaciji, ki je bil objavljen v
               Uradnem listu 65/98, in to v času, ko so pričeli teči postopki denacionalizacije
               velikih gozdnih kompleksov v korist nekdanjih veleposestnikov in Cerkve.</p>
               <p>Zaradi velikih investicij v izgradnjo gozdnih cest v času od podržavljanja dalje se
               je zlasti vrednost nekdaj povsem zaprtih in nedostopnih gozdnih kompleksov občutno
               povečala. Po neodvisnih strokovnih ocenah biotehnične fakultete, oddelka za
               gozdarstvo in obnovljive vire se je vrednost gozdov v teh kompleksih zaradi novo
               zgrajenih cest v času od podržavljanja do vračanja po zakonu o denacionalizaciji
               povečala v povprečju med 2.000 in 3.000 nemških mark na hektar gozda.</p>
               <p>Če iz poročil o izvajanju denacionalizacije povzamemo, da pričakovani obseg vračanja
               gozdov nekdanjim veleposestnikom in Cerkvi predstavlja, glede na vložene zahtevke,
               okoli 70.000 hektarjev gozdov, lahko hitro preračunamo, da bo ne ugotavljanje in
               neuveljavljanje odškodninskih zahtevkov za povečano vrednost gozdov pomenilo posebno
               obliko divje privatizacije, obogatitve peščice izbrancev v višini med 15 in 20
               milijardami tolarjev.</p>
               <p>V nasprotju s spornim in škodljivim pravnim mnenjem ministrstva zakon o
               denacionalizaciji določa, da se premoženje oziroma stvari vrnejo bivšim lastnikom
               upravičencem, da pa se pri tem njihova vrednost ocenjuje po stanju na dan
               podržavljenja in po vrednosti na dan izdaje odločbe. Zakon o denacionalizaciji prav
               tako določa, da se nepremičnina, katere vrednost se je zaradi novih investicij
               bistveno povečala, po izbiri opravičenca bodisi ne vrne ali se na njej vzpostavi
               lastninski delež do višine prvotne vrednosti nepremičnine ali se vrne pod pogojem, da
               za razliko v vrednosti upravičenec plača odškodnino. Na osnovi pooblastila za izdajo
               predpisov vlada Republike Slovenije oziroma pristojna ministrstva podrobneje uredijo
               vprašanja, povezana z izvajanjem zakona o denacionalizaciji.</p>
               <p>Predpisi, ki določajo uradno metodologijo za ugotavljanje povečanja oziroma
               zmanjšanja vrednosti gozdov, so pomanjkljivi in nedorečeni. Ustavno sodišče je namreč
               ponovno z odločbo z dne 23. junija 1993 razveljavilo določbe drugega odstavka 9.
               člena navodila o merilih za ocenjevanje vrednosti podržavljenih nepremičnin.
               Razveljavljena določila navodila niso bila dopolnjena, zato si pri ugotavljanju
               povečane vrednosti lahko delno pomagamo z določbami o načinu ugotavljanja vrednosti
               kmetijskih zemljišč in gozdov in zemljišč, uporabljenih za gradnjo.</p>
               <p>Zaradi pomanjkljive zakonodaje in navodil v zvezi z ugotavljanjem povečanja
               vrednosti gozdov vlada nepotrebna zmeda, saj niti sklad kmetijskih zemljišč in gozdov
               kot upravljavec državnih gozdov niti vsa gozdna gospodarstva kot dejanski
               investitorji in vlagatelji sredstev ne uveljavljajo upravičenj iz naslova povečane
               vrednosti gozdov.</p>
               <p>Ustavno sodišče Republike Slovenije je namreč ocenilo za protiustavno določbo
               navodila, ki se glasi: <q>"Povečanje oziroma zmanjšanje vrednosti podržavljenih gozdov
               se ne ugotavlja, če je bilo z gozdovi od podržavljanja dalje gospodarjenje v skladu z
               gozdnogospodarskimi načrti."</q> Po mnenju ustavnega sodišča je namreč s spornim
               navodilom prekoračena pristojnost upravnega organa, saj podzakonski akti ne smejo
               vsebovati določb, za katere v zakonu ni podlage. Ker zakon o denacionalizaciji
               zahteva ocenjevanje vrednosti podržavljene stvari, z gozdovi pa se je obvezno moralo
               gospodariti z gozdnogospodarskimi načrti, izpodbijana rešitev dejansko pomeni, da se
               pri vračanju gozdov ne upošteva zakonsko načelo o ocenjevanju vrednosti gozdov, ker
               je v nasprotju z zakonom. In kljub takemu izrecnemu mnenju v odločbi se minister za
               kmetijstvo, gozdarstvo in prehrano še v letu 1999 sklicuje na isto razveljavljeno
               navodilo, saj svetuje upravnim enotam, da vlaganja v gozdne ceste ne upoštevajo pri
               vračanju gozdov v postopkih denacionalizacije, saj so se ta vlaganja v večini
               primerov izvajala v skladu z gozdnogospodarskimi načrti.</p>
               <p>Namesto da bi skladno z izrecno določenim pooblastilom za izdajo podzakonskih
               predpisov pristojno ministrstvo za kmetijstvo, gozdarstvo in prehrano dopolnilo z
               odločbo ustavnega sodišča razveljavljeni del navodila, je ministrstvo zaradi
               malomarnega ravnanja nedopustno povečalo pravno praznino in ni sprejelo nobenih
               ukrepov za uskladitev katastrske klasifikacije zemljišč glede na spremenjene pogoje v
               stanju v naravi.</p>
               <p>Tega ni storilo kljub vsem razpoložljivim podatkom o novo zgrajenih gozdnih cestah,
               ki bistveno vplivajo na dostopnost in dajejo možnost uporabe mehanizacije, kar je
               pogoj za novo določitev katastrskega razreda gozda.</p>
               <p>Zakon o zemljiškem katastru določa, da se spremembe glede vrste rabe zemljišča in
               spremembe, ki vplivajo na katastrski razred, ugotovijo in izvedejo v
               zemljiškokatastrskem operatu na zahtevo lastnika oziroma uporabnika ali po uradni
               dolžnosti. Isti zakon v 32. členu tudi določa, da se mora za vsako katastrsko občino
               najmanj vsakih 15 let opraviti primerjava stanja v zemljiško-katastrskem operatu
               stanja v naravi. Enako določilo je zapisano tudi v pravilniku za katastrsko
               klasifikacijo zemljišč, strokovno-operativna dela za izvedbo katastrske klasifikacije
               pa smejo opravljati le diplomirani inženirji agronomije oziroma gozdarstva, vsak pač
               za svoje področje. Pri razvrščanju v katastrske razrede je posebej pomembno, da se v
               primeru gozdov upošteva kategorija gozdov, in sicer ločeno gospodarske gozdove ter
               posebej varovalne gozdove in gozdne rezervate, ki so izločeni iz sistema
               gospodarjenja.</p>
               <p>Glede na področje, ki ga pokriva ministrstvo za kmetijstvo, gozdarstvo in prehrano,
               se zdi še najbolj sporen tisti del pravnega mnenja, v katerem ministrstvo lažno
               navaja, da so se vlaganja v gozdove vključno z gradnjo gozdnih cest večinoma
               financirala iz sredstev za biološko reprodukcijo gozdov. Po številnih opozorilih
               gozdarske stroke in pritožbah se je mogoče sprijazniti le z oceno, da je ministrstvo
               mogoče pomotoma zapisalo takšno mnenje, ki nima prav nobene osnove v predpisih
               materialnega prava. Gradnja gozdnih cest se namreč v nobenem primeru ni izvajala iz
               sredstev za biološko reprodukcijo gozdov. Obveznost plačevanja sredstev za biološko
               reprodukcijo gozdov je za gozdove v družbeni lastnini prvič določil zakon o gozdovih
               leta 1974. V obdobju pred uveljavitvijo tega zakona se je od gozdov v družbeni
               lastnini obračunavala predpisana amortizacija, zakon iz leta 1974 pa je v določbah
               drugega odstavka 1. člena in prvega odstavka 4. člena opredelil, kaj so dejavnosti
               posebnega družbenega pomena. V 13. členu zakona je bilo določeno, da se prispevki za
               biološka vlaganja plačujejo od gozdov v družbeni lastnini in od gozdov, na katerih je
               lastninska pravica, to se pravi zasebni gozdovi. Na osnovi zakonskih določil so se
               prispevki za biološka vlaganja obračunavali, zbirali in vodili knjigovodsko ločeno od
               drugih sredstev gozdnogospodarskih organizacij, in to ločeno po sektorjih lastništva
               gozdov. Na osnovi 13. člena zakona je bil sprejet odlok o merilih za najnižji obseg
               prispevka za biološka vlaganja ter o načinu obračunavanja, vplačevanja in
               podrobnejšem namenu uporabe sredstev tega prispevka. V 8. členu odloka je določeno,
               za kaj je dovoljeno uporabiti prispevke za biološka vlaganja.</p>
               <p>Iz vseh navedenih predpisov je nedvomno mogoče ugotoviti, da gradnja gozdnih cest ni
               štela za dejavnost posebnega družbenega pomena, za katero so se lahko uporabljala
               sredstva za biološka vlaganja. Veljavni predpisi so izrecno prepovedovali uporabo
               sredstev iz prispevkov za biološka vlaganja za izgradnjo cest. Za razliko od
               opravljanja dejavnosti posebnega družbenega pomena je bila gradnja in vzdrževanje
               gozdnih prometnic in drugih objektov določena kot gospodarska dejavnost
               gozdnogospodarskih organizacij. Ceste, ki so jih zgradile gozdnogospodarske
               organizacije, ki so gospodarile z gozdovi in so bile namenjene predvsem gospodarjenju
               z gozdovi, so bila osnovna sredstva teh organizacij.</p>
               <p>Tudi z zakonom o gozdovih iz leta 1985 se predpisi glede sredstev za biološko
               reprodukcijo niso bistveno spremenili. Zagotavljanje sredstev za dejavnosti posebnega
               družbenega pomena je določal 33. člen zakona; v prvem odstavku 33. člena je bilo
               določeno: <q>"Za opravljanje dejavnosti posebnega družbenega pomena, razen za odpiranje
               gozdov z gozdnimi cestami, se oblikujejo sredstva za gozdno biološko reprodukcijo."</q> V
               68. členu istega zakona je bilo določilo, da so ceste, ki jih zgradijo
               gozdnogospodarske organizacije in so namenjene predvsem gospodarjenju z gozdovi,
               osnovna sredstva teh organizacij.</p>
               <p>Glede na vse navedene pravne predpise lahko nesporno ugotovimo, da vse od zakonske
               ureditve obračunavanja in plačevanja sredstev za biološko reprodukcijo za gozdove v
               družbeni lasti ni bilo mogoče uporabljati teh sredstev za gradnjo gozdnih cest. Na
               osnovi določil zakona o vodenju knjigovodsko ločenih sredstev za biološka vlaganja od
               drugih sredstev gozdnogospodarskih organizacij je vsakoletni nadzor nad pravilno
               uporabo teh sredstev opravljala pristojna gozdarska inšpekcija in takrat služba
               družbenega knjigovodstva. Vsako sklicevanje ministrstva, da gre za neobvezno pravno
               mnenje, je zgolj špekulacija, saj ministrstvo lahko daje pojasnila, stališča in
               mnenja vedno le skladno z določbo 120. člena ustave, torej skladno z zakonom in
               ustavo. Pri tem ne gre spregledati dejstva, da na povsem enakem pravnem mnenju
               temeljijo tudi odločitve ministrstva kot drugostopnega oziroma pritožbenega organa
               pri odločanju v postopkih denacionalizacije.</p>
               <p>Spoštovane poslanke in poslanci! Načrtno in zavajajoče vztrajanje ministrstva za
               kmetijstvo, gozdarstvo in prehrano na škodljivih in napačnih pravnih mnenjih ni več
               le v posmeh pravni državi in sramoto vladi Republike Slovenije, ampak je zaradi
               ugotovljenih nepravilnosti in posledično pretečenega oškodovanja javnih in družbenih
               sredstev v višini najmanj 15 milijard tolarjev zadosten in utemeljen pogoj osebne
               odgovornosti, zaradi katere je nujna razrešitev sedanjega ministra z njegove
               funkcije. Vsako odlašanje za razrešitev gospoda Cirila Smrkolja s funkcije ministra
               bi pomenilo pristanek na dejansko prakso, da si lahko politika privošči, da ne
               spoštuje zakonov, kar je med drugim tudi izjava gospoda Smrkolja takoj po nastopu
               ministrske funkcije.</p>
               <p>Tudi v 3. točki, ki jo očitamo ministru v razširitvi interpelacije, minister za
               kmetijstvo, gozdarstvo in prehrano ne opravlja svoje nadzorstvene funkcije nad
               poslovanjem sklada kmetijskih zemljišč in gozdov. Minister dovoljuje nezakonito,
               negospodarno in samovoljno poslovanje sklada. V poslovanju sklada se zaradi
               pomanjkanja pravil poslovanja in meril za korektno in pošteno razpolaganje s
               kmetijskimi zemljišči in gozdovi dovoljuje okoriščanje po osebnih in strankarskih
               zvezah ter oškodovanje državnega premoženja. Minister je odgovoren, da sklad sklepa
               zakupne pogodbe brez urejenega pravilnika o zakupih kmetijskih zemljišč in gozdov, da
               se uporablja cenik zakupnin za leto 1997 v nasprotju s pravilnikom o zakupih
               kmetijskih zemljišč in kmetij in da se sklepajo s posamezniki pogodbe o zakupu za
               daljši rok, kot je predpisan v pravilniku, in da je sklad sklepal pobote s
               kmetijskimi podjetji brez ustreznih podlag v pravilniku. Zaradi takega ravnanja je
               država letno oškodovana za več sto milijonov tolarjev, za kar je zaradi
               neizpolnjevanja nadzorstvene funkcije po 9. členu zakona o skladu kmetijskih zemljišč
               in gozdov odgovoren predvsem minister Ciril Smrkolj.</p>
               <p>Kajti v drugem odstavku 9. člena zakona o skladu kmetijskih zemljišč in gozdov
               Republike Slovenije je določeno, da delo sklada nadzira ministrstvo za kmetijstvo,
               gozdarstvo in prehrano in ministrstvo za finance. Organ upravljanja sklada je svet
               sklada, ki ima predsednika in 8 članov, od tega 5 predstavnikov ustanovitelja in 3
               predstavnike uporabnikov. S področja, ki ga pokriva ministrstvo za kmetijstvo,
               gozdarstvo in prehrano, sta v svetu sklada dva predstavnika. Med drugim celo državni
               sekretar, gospod Maksimiljan Mohorič. Čeprav je bil na prvi konstitutivni seji sveta
               sklada leta 1998 za predsednika predlagan prav gospod Mohorič, sta oba predstavnika
               ministrstva za kmetijstvo, gozdarstvo in prehrano glasovala proti takemu predlogu in
               s tem onemogočila izvolitev gospoda Mohoriča za predsednika sveta in s tem pokazala,
               da ministrstvo ni pripravljeno prevzeti aktivnejše vloge in odgovornosti pri vodenju
               organov upravljanja.</p>
               <p>Kasnejši dogodki kažejo, da ministrstvo ne želi in ne izvaja niti z zakonom določene
               nadzorstvene funkcije. Zaradi takega malomarnega odnosa ministrstva je v letu 1998
               svet sklada sprejel kar nekaj napačnih in nezakonitih odločitev, ki imajo za
               posledico številne nepravilnosti pri poslovanju sklada. Za zakonitost sklada je sicer
               po določbah 24. člena statuta sklada odgovoren direktor sklada, ki je med drugim
               zadolžen tudi za pripravo gradiv in predlogov sklepov za izvedbo sej sveta sklada. Ne
               glede na takšno določilo ne moremo mimo z zakonom določene nadzorstvene funkcije
               ministra za kmetijstvo, gozdarstvo in prehrano in s tem povezane osebne odgovornosti
               resornega ministra. Še več.</p>
               <p>Številne nepravilnosti pri poslovanju sklada so neposredno povezane z izvajanjem
               politike ministrstva oziroma izvajanjem interesne strankarske politike. Organ
               upravljanja sklada se pri tem vse prevečkrat zlorablja za prikrivanje takšnih
               odločitev. Ena izmed ključnih nepravilnosti s škodljivimi finančnimi posledicami za
               poslovanje sklada je malomarna izpolnitev in zloraba javnega pooblastila, ki je bilo
               skladu dano z določbo zadnjega odstavka 17. člena zakona o skladu kmetijskih
               zemljišč. Določba se glasi: <q>"Sklad določi višino za kupnine oziroma odškodnine za
               koncesijo, amortizacijsko dobo vlaganj v zemljišča in trajne nasade po tretjem
               odstavku tega člena ter pogoje in merila za vračunavanje kupnine v zakupnino oziroma
               odškodnino iz prejšnjega odstavka v 6 mesecih po uveljavitvi zakona"</q>. Zakon je začel
               veljati že marca 1993, sklad je sprejel pravilnik o zakupih kmetijskih zemljišč kot
               splošni akt, ki ima osnovo v zadnjem odstavku 17. člena, šele leta 1994.</p>
               <p>V navedenem pravilniku je v celoti opuščeno nerešeno vprašanje višine odškodnine za
               koncesijo. Zaradi samovoljnega in arbitrarnega urejanja odprtih vprašanj, kar je v
               nasprotju s 120. členom ustave, je ustavno sodišče od skupaj 23 členov pravilnika v
               celoti ali delno razveljavilo kar 15 členov. Sklad tako <q>"razcefranega"</q> in pravno
               neuporabnega pravilnika ni nikoli dopolnil. Neizpolnitev javnega pooblastila s strani
               sklada ni bila rešena niti z določbami novele zakona o skladu kmetijskih zemljišč, ki
               je bil objavljen v Uradnem listu številka 1/96.</p>
               <p>Glede na določbo 15. člena zakona o skladu, ki določa, da so vsi prihodki od
               gospodarjenja s kmetijskimi zemljišči, kmetijami in gozdovi v lasti Republike
               Slovenije od 1. januarja 1993 dalje prihodek sklada, in skladno z določbami
               noveliranega 17. člena zakona o skladu, ki določajo rok za sklenitev pogodbenih
               razmerij med skladom in dosedanjimi upravljavci do 30.6.1996, je bilo pričakovati, da
               se bodo razmere na skladu uredile najkasneje po nastopu gospoda Cirila Smrkolja na
               funkcijo resornega ministra. Kajti sam zakon o skladu in sam pravilnik, ki je bil
               predstavljen, je bil sprejet in razveljavljen v veliki meri že pred njegovim nastopom
               funkcije. Vendar, namesto ustrezne ureditve odprtih vprašanj so neurejene razmere in
               nepravilnosti s prihodom novega ministra, so se s prihodom novega ministra samo še
               stopnjevale.</p>
               <p>Iz poročila o delu sklada kmetijskih zemljišč in gozdov za leto 1997 lahko v
               priloženi tabeli razberemo podatek, da je sklad odobril pobote o kupnini za kupninami
               za znesek 106 milijonov tolarjev v letu 1997 ter kar za 211 milijonov tolarjev za
               pretekla leta. Pri tem zopet najbolj izstopa pogodba o pobotu, ki jo je direktorica,
               takrat še Lukačičeva, podpisala s podjetjem Jeruzalem Ormož 27. januarja 1997. Na
               osnovi te pogodbe je sklad dolžan plačati oziroma pobotati valorizirano kupnino v
               zelo velikem znesku.</p>
               <p>Glede na določbe zadnjega odstavka 17. člena zakona o skladu in odločbo ustavnega
               sodišča sklad ni imel izpolnjenih zakonitih osnov za kakršnokoli sklepanje pobotov.
               Iz obrazložitve citirane odločbe ustavnega sodišča je mogoče nesporno ugotoviti, da
               je ustavno sodišče odpravilo tako 17. kot 18. člen pravilnika o zakupih kmetijskih
               zemljišč in kmetij, ker so določbe v pravilniku tako nejasne in nedoločne, da
               dopuščajo možnost različne razlage in arbitrarnega odločanja sklada. Ker so bili
               izvedeni poboti oziroma pogodbe podpisane v nasprotju z veljavnimi predpisi in
               odločbo ustavnega sodišča, so takšno ravnanje in izvedeni posli sklada nični.</p>
               <p>Ker je šlo v teh primerih za očitno kršitev odločbe ustavnega sodišča in z
               arbitrarnim odločanjem sklada za zagotavljanje finančnih uslug le posebej strankarsko
               izbranim zakupnikom, je odgovornost resornega ministra zaradi neizvajanja nadzorne
               funkcije izkazana.</p>
               <p>Nič manj nepomembno nepravilnost pri poslovanju sklada prestavlja cenik zakupnin za
               leti 1998 in 1999. V 16. členu pravilnika o zakupih kmetijskih zemljišč in kmetij je
               določeno, da višino zakupnine določi sklad v skladu s katastrskimi podatki, dejanskim
               stanjem v naravi in v skladu z razvojno politiko in strategijo razvoja kmetijstva v
               Sloveniji. Zaradi spodbujanja koncentracije in povečanja posestne in parcelne
               strukture se lahko zakupnine znižajo za 20%. Svet sklada je na predlog direktorice
               sklada v nasprotju z določili pravilnika samovoljno in povsem arbitrarno določil
               cenik zakupnin, ki za različne katastrske razrede posameznih katastrskih kultur, z
               bistveno različnim katastrskim dohodkom, določa enako višino zakupnin. Tudi številni
               dodatni popusti, ki dopuščajo možnost različne uporabe cenikov za posamezne
               zakupnike, niso skladni z določbami 120. člena ustave.</p>
               <p>Še bolj sporen in neskladen z veljavno zakonodajo je cenik najemnin za nekmetijsko
               rabo. Nesprejemljivost cenika se kaže tudi v konkretnem primeru v problematiki Elesa
               glede plačevanja odškodnin za posege na zemljišča v lasti države, ki so v upravljanju
               sklada. Po teh cenikih bi moral namreč Eles za napeljavo daljnovodov plačati skladu
               odškodnino, ki v posameznih primerih kar nekajkrat presega tržno vrednost zemljišča.</p>
               <p>Poleg že očitanih nepravilnosti in škodljivega ravnanja sklada v primerih sklepanja
               pogodb o pobotih in nedopustno različnega obravnavanja posameznih zakupnikov ostaja
               največja nepravilnost pri poslovanju sklada neopravljen prenos in ugotovitev
               računskega sodišča, da sklad sploh nima izdelanih analitičnih evidenc, ki bi
               omogočale spremljanje stanja in prometa z nepremičninami. Iz poročil o delu sklada
               izhaja podatek, da je leta 1993 postalo last države kar 210.000 hektarjev kmetijskih
               zemljišč. Po podatkih iz poročila za leto 1998 je bilo na osnovi zakona o
               denacionalizaciji vrnjenih že 31.390 hektarjev kmetijskih površin, v evidencah sklada
               pa je le še 92.253 hektarjev kmetijskih zemljišč. Sklad pri tem ne navaja, kje je
               preostanek okoli 85.000 hektarjev kmetijskih zemljišč. V obrazložitvah, ki jih na
               navedeno problematiko daje sklad, je navedeno le, da praktično ni pravnih posledic,
               če, recimo, kmetijske zadruge sploh ne opravijo prenosa zemljišč na državo; pri tem
               jih ne zanima, za koliko finančnih sredstev je glede na določbe 15. člena zakona o
               skladu in 17. člena zakona prikrajšan sklad. Še več, iz istega poročila ugotovimo, da
               ima sklad sklenjene zakupne pogodbe le za 29.000 hektarjev kmetijskih zemljišč s
               pravnimi osebami in 26.000 hektarjev zemljišč s fizičnimi osebami. Od tega skupaj
               92.253 hektarjev kmetijskih zemljišč, ki so v evidencah sklada, ima sklad sklenjene
               zakupne pogodbe le za 55.000 hektarjev kmetijskih zemljišč. Ostala zemljišča s skupno
               površino 37.253 hektarjev pa očitno mimo urejenih zakupnih razmerij brezplačno
               koristijo posebne vrste privilegiranci, ki jih sklad ni pripravljen niti imenovati,
               kaj šele preganjati in izterjati zakonita sredstva za zakupnine.</p>
               <p>Računsko sodišče Republike Slovenije je v svojem poročilu o reviziji računovodskih
               izkazov za leto 1996 naložilo skladu kmetijskih zemljišč in gozdov, da v državno
               premoženje prenese kmetijska zemljišča in gozdove, ki so v upravljanju zadrug in
               občin. V svojem poročilu za leto 1997 pa računsko sodišče ugotavlja, da sklad tega
               priporočila tudi v letu 1997 ni realiziral. Med drugim računsko sodišče ugotavlja, da
               je v postopku revizije ugotovljeno, da je do 31.12.1997 na sklad prenos zemljišč po
               zakonu opravilo 16 zadrug, pogodbe z ostalimi 51 zadrugami so v različnih fazah
               priprave. Faze priprave pri teh 51 pa kažejo naslednje.</p>
               <p>Pri 26 zadrugah je opravljen zgolj razgovor z zadrugo glede prenosa zemljišč in
               gozdov. Pri 12 zadrugah se zbira dokumentacija o odplačno pridobljenih zemljiščih.
               Pri 7 zadrugah je pogodba o prenosu neodplačnih zemljišč v pripravi. Pri 6 je pogodba
               o prenosu neodplačnih zemljišč posredovana skladu. Pri 16 pa je podpisana pogodba o
               prenosu. Torej zelo skromna bilanca. Skupno pa je 16 zadrug preneslo na sklad 3.822
               hektarjev neodplačno pridobljenih kmetijskih zemljišč in gozdov.</p>
               <p>Sklad kmetijskih zemljišč in gozdov torej po uradnih podatkih računskega sodišča v
               šestih letih od sprejema zakona ni uspel prenesti med svoje premoženje zemljišč niti
               za eno četrtino zadrug. S tem je nedvomno bistveno zmanjšal svoje prihodke in s tem
               posledično tudi prihodke proračuna. Če upoštevamo vsa zemljišča, za katera še ni
               izveden prenos na sklad, in zemljišča, ki so sicer v analitični evidenci sklada, a
               zanj niso sklenjene zakupne pogodbe, lahko za oceno na hitro preračunamo, da je sklad
               zaradi neobvladovanja poslovanja z vsemi državnimi zemljišči letno prikrajšan za 500
               milijonov tolarjev. Ker naj bi skladno z določbami zakona o skladu kmetijskih
               zemljišč - o tem govori 10. člen - presežki prihodkov nad odhodki sklada v skladu s
               finančnim načrtom postali prihodek proračuna Republike Slovenije, je s tem utemeljeno
               tudi oškodovanje državnega proračuna.</p>
               <p>Vsa navedena dejstva o številnih nepravilnostih pri poslovanju sklada kažejo, da
               minister ni niti pripravljen, in kot kaže, niti sposoben izvajati nadzorstvene
               funkcije nad poslovanjem sklada. K spornim odločitvam lahko prištejemo še številne
               druge očitke, ki se pojavljajo v javnosti in na katere bi ravno tako moralo ustrezno
               reagirati ministrstvo za kmetijstvo, gozdarstvo in prehrano.</p>
               <p>Glede potrditve 3. očitane točke lahko ugotovimo, da je minister odgovoren tudi za
               nepravočasno poročanje nadzornega odbora sklada kmetijskih zemljišč in gozdov o
               zakonitosti dela in finančnem poslovanju sklada Republike Slovenije v letu 1997
               državnemu zboru Republike Slovenije. Dejstvo je namreč, da je vlada Republike
               Slovenije 10.12.1998 predložila državnemu zboru poročilo sklada kmetijskih zemljišč
               in gozdov Republike Slovenije. Za poročevalca je bil določen minister Ciril Smrkolj,
               državna sekretarja, mag. Franc But in Maksimiljan Mohorič in takrat direktorica
               Marija Lukačič. Vlada se je sklicevala na 7. člen zakona o skladu kmetijskih zemljišč
               in gozdov Republike Slovenije, kljub temu, da drugi odstavek tega člena določa, da
               nadzorni odbor najmanj enkrat letno poroča o zakonitosti in finančnem poslovanju
               sklada državnemu zboru in ne vlada.</p>
               <p>Ministrstvo za kmetijstvo, gozdarstvo in prehrano nadzira delo sklada. Očitno je, da
               minister za kmetijstvo, gozdarstvo in prehrano ni želel, da bi nadzorni odbor poročal
               državnemu zboru, saj je na 26. seji odbora državnega zbora Republike Slovenije za
               kmetijstvo, gozdarstvo in prehrano državni sekretar ministrstva za gozdarstvo,
               prehrano nameraval poročati odboru o poslovanju sklada, namesto da bi to storil
               predsednik nadzornega odbora. Minister bi moral vlado opozoriti na postopek poročanja
               in omogočiti poročanje nadzornega odbora. Šele po protestu in opozorilu opozicijskih
               poslancev je bila prekinjena obravnava neustreznega poročila in nezakonitega
               poročanja takrat odboru državnega zbora Republike Slovenije za kmetijstvo, gozdarstvo
               in prehrano.</p>
               <p>Pri tem je zanimivo tudi to, da je vlada prvo poročilo poslala državnemu zboru že
               27.11.1998, ki ga je pozneje umaknila. Nadomestila ga je z drugim poročilom, ki ga je
               državnemu zboru predložila 10.12.1998. Primerjava poročil pa je pokazala, da je bil
               iz prvotnega poročila izpuščen prvi odstavek točke 432 - drugi odhodki, ki se glasi:
               <q>"Za pripravo manjkajočih pogodb o prenosih kmetijskih zemljišč in gozdov in za
               nastavitev ustreznih evidenc je bilo predvideno 20 milijonov tolarjev. Porabljenih pa
               je bilo le 3,1 milijona tolarjev, torej le 16%. Saj niti občine niti nekaj zadrug ni
               bilo zainteresiranih za podpis pogodb."</q> Te spremembe poročila vlada ni sprejela.
               Obstaja utemeljen sum, da je minister samovoljno spreminjal besedilo poročila in ga
               želel predstaviti državnemu zboru v nasprotju s 7. členom zakona o skladu kmetijskih
               zemljišč in gozdov Republike Slovenije, ki določa, da državnemu zboru poroča nadzorni
               odbor in ne vlada oziroma minister.</p>
               <p>Glede na dejstvo, da čakamo na tretjo obravnavo spremembe zakona o skladu, ki
               predvideva prenos nezazidanih stavbnih zemljišč na občine, je nerazumljivo, da ni
               uspel sklad urediti evidenc zemljišč z zadrugami. Poleg očitnega poskusa, da se
               državni zbor ne seznani s tem dejstvom, je bilo pozneje iz poročila nadzornega odbora
               razvidnih še veliko drugih nepravilnosti, kar tudi utemeljuje ravnanje ministra, ko
               je poskušal preprečevati poročanje nadzornega odbora državnemu zboru. Te
               nepravilnosti so naslednje:</p>
               <p>- da v proračun Republike Slovenije ni izvedeno nakazilo presežka prihodka nad
               odhodki sklada, kot to določa zadnji odstavek 10. člena zakona o skladu kmetijskih
               zemljišč. Torej se je pri tem neposredno kršil 10. člen zakona o skladu kmetijskih
               zemljišč;</p>
               <p>- da ni sklenjenih pogodb med skladom in zavodom za gozdove Republike Slovenije za
               nadstandardne storitve;</p>
               <p>- da pravilnik o sklepanju zakupnih razmerij in prodaji nepremičnin ni ustrezno
               urejen;</p>
               <p>- da je sklepanje pogodb z nekaterimi posamezniki daljše od obdobja, ki je
               predvideno v pravilniku;</p>
               <p>- da nekaterim izvajalcem sklad ni priznal zakonsko predvidenih in realiziranih del;</p>
               <p>- da se ne izvršuje sklep vlade o gospodarjenju z gozdovi, ki so v
               denacionalizacijskem postopku;</p>
               <p>- da izvajanje pobotov s kmetijskimi podjetji poteka brez ustrezno urejenega
               pravilnika, z gozdnogospodarskim podjetji pa sklad pobotov sploh ni želel sklepati;</p>
               <p>- da bilanca poslovanja ne izkazuje realnega stanja. Ministrstvo za kmetijstvo,
               gozdarstvo in prehrano ima v svetu sklada tudi svoje predstavnike, zato je vedelo za
               navedene nepravilnosti, minister pa do sedaj ni predstavil nobenih ukrepov za odpravo
               nepravilnosti, pač pa se je očitno odločil, da bo poskušal preprečiti obveščanje
               državnega zbora o stanju v skladu, zato je odgovoren za nejasno in nezakonito
               poslovanje sklada.</p>
               <p>Poleg konkretnih očitkov v prvih štirih točkah se naslednji očitki nanašajo na
               pripravo kmetijstva za vključevanje v Evropsko unijo. Tako v 5. točki ugotavljamo, da
               je vlada na 81. seji 22.10.1998 sprejela program reforme kmetijske politike in hkrati
               tudi sklep, da ministrstvo za kmetijstvo, gozdarstvo in prehrano najkasneje do
               30.6.1999 pripravi izvedbeni načrt programa reforme kmetijske politike in ga predloži
               državnemu zboru Republike Slovenije. Na isti seji je vlada ocenila, da je za izvedbo
               programa reforme kmetijske politike potrebno zagotoviti stalno in učinkovito
               koordinacijo med zainteresiranimi in odgovornimi resorji. V ta namen se imenuje
               nacionalni svet, ki mu predseduje minister za kmetijstvo, gozdarstvo in prehrano.
               Predlog sestave tega sveta pripravi in ga predloži vladi Republike Slovenije v
               potrditev minister za kmetijstvo, gozdarstvo in prehrano. Minister navedenih sklepov
               vlade ni realiziral, zato je odgovoren za nepravočasno pripravo ukrepov, nujnih za
               izvedbo reforme kmetijske politike in s tem za nepravočasno pripravo slovenskega
               kmetijstva na pridružitev k Evropski uniji. Ugotavljamo namreč, da je minister za
               kmetijstvo, gozdarstvo in prehrano odgovoren za pripravo programa reforme kmetijske
               politike, ki bo povečala konkurenčno sposobnost slovenskega kmetijstva in zagotovila
               razvoj podeželja. Program kmetijske politike je za slovensko kmetijstvo
               najpomembnejši dokument. Nerazumljivo je, da o reformi kmetijske politike ni bila
               opravljena javna razprava, ki bi bila nujna zaradi obsežnosti problematike, saj bi
               morala dati odgovor, kako slovenskemu kmetu v prihodnje, tudi ko bomo v Evropski
               uniji, zagotoviti dohodek in konkurenčnost. Na nujnost javne razprave o reformi
               kmetijske politike...</p>
            </sp>
            <sp xml:id="SDZ2-Izredna-38-1999-07-27.sp3">

               <speaker>PREDSEDNIK JANEZ PODOBNIK:</speaker>

               <p>Spoštovani kolegi, samo trenutek, kako boste lahko razpravljali o interpelaciji, če
               ne poslušate? Prosim za mir v dvorani, da bo gospod Veber normalno zaključil svoj
               uvodni govor. Prosim, gospod Veber.</p>
            </sp>
            <sp xml:id="SDZ2-Izredna-38-1999-07-27.sp4">

               <speaker>JANKO VEBER:</speaker>

               <p>Hvala. Na nujnost javne razprave o reformi kmetijske politike opozarjajo tudi
               eminentni strokovnjaki s področja kmetijstva, kot sta na primer dr. Jože Osterc in
               dr. Emil Erjavec, pa tudi mnogi drugi. Očitno ministrstvo za kmetijstvo, gozdarstvo
               in prehrano kot avtor reforme ocenjuje, da je pripravilo tako popolno reformo, da
               javna razprava o tem ni potrebna, kar je nerazumljivo, saj se gotovo veliko kmetov in
               strokovnih institucij v Sloveniji želi aktivno vključiti v pripravo reforme. Še
               posebej, ker bo reforma morala dati odgovor na vprašanje, ali si bo mogoče zaradi
               majhnosti naših kmetij za prehodno obdobje po pristopu k Evropski uniji še zagotoviti
               nekatere izjeme in s tem omiliti domala nerešljive probleme majhnih kmetij, ki se že
               danes kažejo predvsem na socialni ravni. Veliko majhnih kmetij si ne more več
               plačevati socialnih prispevkov in so brez socialne varnosti. Odgovora na to ni!
               Razen, če minister Smrkolj ne pelje politike razvoja kmetijstva, ki bo majhne kmetije
               povsem uničila že v prehodnem obdobju.</p>
               <p>Tudi za večje kmetije se ustvarja lažen vtis, da bodo neposredna plačila rešila
               kmetijstvo v Sloveniji. S tem se očitno želi preložiti problem na proračun oziroma na
               vlado kot celoto in nenazadnje tudi na parlament, ki sprejema proračun. Ne pove pa se
               jasno, da bo mogoče z neposrednimi plačili pokriti zgolj razliko med proizvodno ceno
               pri nas in v svetu in da je to razlika med proizvodno ceno v Evropski uniji in
               svetovno ceno. Zato je zelo pomembno, da bodo naši kmetje dosegli v podobnih razmerah
               enako produktivnost, enako kakovost proizvodov in enako proizvodno ceno kot kmetje v
               Evropski uniji.</p>
               <p>Žal ugotavljamo, da je ustrezno poudarjanje hitrejšega izboljševanja učinkovite
               pridelave, ki vodi v zniževanje proizvodnih stroškov in približevanje teh svetovni
               ravni ali vsaj ravni Evropske unije, v predlogu programa reforme kmetijske politike
               povsem izpuščeno. Kar ustvarja resen dvom o kvaliteti predlagane reforme.</p>
               <p>Ugotavljamo tudi, da za realizacijo neposrednih plačil ni urejen kataster z natančno
               evidenco zemljišč, ki pa je eden od osnovnih pogojev za realizacijo neposrednih
               plačil.</p>
               <p>Nerazumljivo je, da nismo izkoristili sredstev za projekt ureditve katastra v
               Sloveniji, ki smo si jih v letu 1995 in 1996 uspeli zagotoviti pri FAO v Rimu. Torej
               delo, ki so ga opravili predhodniki, očitno ni uspešno zaključeno v letih, ko je to
               ministrstvo prevzel gospod Smrkolj. Saj projekt ni realiziran, ker ministrstvo za
               kmetijstvo, gozdarstvo in prehrano ni naredilo potrebnih aktivnosti in bo denar
               izgubljen. S tem nismo izgubili le nujno potrebnih sredstev, ampak tudi ugled resne
               države, ki ga ne bo mogoče ponovno tako lahko pridobiti.</p>
               <p>Dodaten dvom o kvaliteti izvedbe reforme se poraja ob dejstvu, da je v skladu z
               uredbo SAPARD nujno opredeliti programe, znotraj katerih bodo lahko posamični
               projekti skušali pridobiti nepovratna sredstva. Navedena uredba predstavlja finančno,
               kadrovsko ali drugo pomoč štirinajstih strukturnih ukrepov s področja kmetijstva in
               razvoja podeželja, programom razvoja živilsko-predelovalne industrije, razvoju in
               naložbam na čistih kmetijah, urejanju narodnih parkov in drugih zaščitenih območij,
               razvoju podeželja, proizvodnji biološke hrane in tako naprej. Ugotavljamo, da
               programov za izvajanje uredbe SAPARD ni.</p>
               <p>Sama utemeljitev nazadovanja oziroma nepravočasne priprave reforme kmetijske
               politike je utemeljena tudi s 6. točko, kjer ugotavljamo, da ministrstvo za
               kmetijstvo, gozdarstvo in prehrano, ki je odgovorno za pripravo predlogov za sprejem
               zakonodaje s področja kmetijstva v zvezi z usklajevanjem zakonodaje z Evropsko unijo,
               teh nalog ni opravilo uspešno. Večina nalog iz državnega programa Republike Slovenije
               za prevzem pravnega reda Evropske unije do konca leta 2000 še ni realizirana, zato
               močno zamujamo pri usklajevanju slovenske zakonodaje s tega področja z Evropsko
               unijo. Podatki, ki to utemeljujejo, so naslednji:</p>
               <p>Ministrstvo za kmetijstvo, gozdarstvo in prehrano je 15.5.1997 predložilo seznam
               zakonov in podzakonskih aktov, ki naj bi jih to ministrstvo pripravilo v letu 1997.
               Seznam je pripravljen v skladu s programom usklajevanja zakonov Republike Slovenije
               za obdobje 1997-1999, ki ga je vlada Republike Slovenije aprila 1997 predložila
               državnemu zboru Republike Slovenije. V spremnem dopisu k temu dokumentu je vlada
               pojasnila, da so ministrstva svoje prispevke oblikovala na podlagi priporočil iz bele
               knjige in ob upoštevanju obveznosti, ki bodo na področju usklajevanja slovenske
               zakonodaje s predpisi Evropske unije nastale zaradi uveljavitve evropskega sporazuma.
               Po programu dela ministrstva za kmetijstvo, gozdarstvo in prehrano za leto 1997 z dne
               15.5. naj bi ministrstvo vladi predložilo v letu 1997 13 zakonov, 21 uredb ter 120
               pravilnikov, ki le skupaj z zakoni dajejo celovito sliko o ureditvi določenega
               področja in s tem šele omogočajo oceno skladnosti slovenske zakonodaje na področju
               kmetijstva s predpisi Evropske unije.</p>
               <p>V programu je tudi omenjeno, da bo ministrstvo za kmetijstvo, kolikor bo mogoče, še
               pred letom 1998 pripravilo še nadaljnjih 5 zakonov, med katerimi je tudi zakon o
               divjadi in lovstvu, pomorskem ribištvu, predvsem pa zakon o kmetijstvu, ki naj bi
               urejal, kaj je kmetijstvo, kaj so dopolnilne dejavnosti na kmetiji, organizacijo,
               naloge, delovanje in financiranje strokovnih institucij na področju kmetijstva,
               informacijski sistem, vključno z registrom kmetij. Poleg tega je v programu navedeno,
               da bo ministrstvo v novembru 1997 predložilo vladi analizo izvajanja o skladu
               kmetijskih zemljišč in gozdov Republike Slovenije in zakona o gozdovih ter program
               razvoja slovenskega kmetijstva in živilstva v obdobju prilagajanja Evropski uniji
               1997-2001.</p>
               <p>Glede realizacije zadev državnega programa ugotavljamo, da je državni zbor v letu
               1998 sprejel zakon o varstvu novih sort rastlin, da je v letu 1999 sprejet zakon o
               kmetijsko-gozdarski zbornici in v letu 1999 sprejeta zgolj dopolnitev zakona o
               morskem ribištvu. Trenutno je v zakonodajnem postopku predlog zakona o skladu
               kmetijskih zemljišč in gozdov Republike Slovenije, ki pa za tretjo obravnavo še ni
               predložen državnemu zboru v obravnavo, poleg tega pa je v tretjo obravnavo predložen
               zakon o zaščiti živali.</p>
               <p>Vlada je 25.5.1999 poslala državnemu zboru poročilo o realizaciji podzakonskih aktov
               iz državnega programa Republike Slovenije za prevzem pravnega reda Evropske unije do
               konca leta 2002. V poročilu je navedeno, da je bilo predvideno, da bo ministrstvo za
               kmetijstvo, do 13.5.1999 predložilo vladi določene podzakonske akte. Odstotek
               realizacije je 0%.</p>
               <p>Nadalje je navedeno, da bi minister v svoji pristojnosti moral sprejeti 61
               podzakonskih aktov, realiziranih je 14. Iz naslednjega poročila o realizaciji aktov
               iz državnega programa, ki ga je vlada obravnavala na svoji 116. seji, pa je navedeno,
               da je v ministrovi pristojnosti 43 aktov in da je od tega do 17.6.1999 realiziranih
               20. Navajanje števila aktov, ki so v pristojnosti ministra, v obeh poročilih se med
               drugim tudi ne ujema, kar kaže tudi na dvomljivo točnost teh podatkov.</p>
               <p>Navedeno je tudi, da je od 74 nesprejetih podzakonskih aktov vseh ministrstev, 47 iz
               pristojnosti ministrstva za kmetijstvo, gozdarstvo in prehrano, ki pa bi jih glede na
               roke, postavljene v državnem programu, bilo potrebno sprejeti do 30.6.1999. Vlada
               Republike Slovenije je državnemu zboru konec leta 1998 poslala zapisnik o pregledu
               usklajenosti slovenske zakonodaje z zakonodajo Evropske unije, ki med drugim
               ugotavlja, da slovenska zakonodaja na nobenem področju ni usklajena z <q>"acquis-om"</q>,
               ter bo prilagoditev zakonodaje zahtevala precejšnje zakonodajne, institucionalne in
               ekonomske spremembe.</p>
               <p>V splošni oceni pa komisija tudi navaja, da je slovenska delegacija izkazala sicer
               primerno raven razumevanja <q>"acquisa"</q>, primerno je tudi predstavila načrt prilagajanja
               in prevzema. Bila pa je pod hudim pritiskom dejstva, da praktično nič
               zakonodajno-institucionalno ni usklajeno in da ob sedanjem načinu dela na politični,
               zakonodajni in institucionalni ravni obstaja le majhna realna možnost, da bo
               Slovenija navedene naloge lahko izvedla. S tem je tudi dano zelo resno opozorilo, da
               ne bomo pripravljeni, ko bo prišlo do vključitve v Evropsko unijo, na področju
               kmetijstva. Seveda največjo odgovornost pri tem nosi seveda minister Ciril Smrkolj.</p>
               <p>Poleg teh zelo pomembnih sistemskih vprašanj, ki smo jih predstavili v teh šestih
               točkah, pa seveda se na ministrstvu za kmetijstvo, gozdarstvo in prehrano srečujejo
               tudi z drugimi povsem konkretnimi problemi. Saj ugotavljamo, da je minister za
               kmetijstvo, gozdarstvo in prehrano odgovoren na nezakonito oziroma neustrezno porabo
               sredstev proračuna za leto 1997. To je ugotovila proračunska inšpekcija ministrstva
               za finance. Ob kontroli proračunske porabe za leto 1997 je proračunska inšpekcija
               ministrstva za finance ugotovila, da je ministrstvo sklepalo pogodbena razmerja brez
               javnega razpisa s poslovnim združenjem prehrane in ta nezakonita razmerja financiralo
               iz proračunskih postavk <q>"stroški strokovnih opravil."</q> Nadalje, da je ministrstvo
               izvajalo financiranje prestrukturiranja zadrug v nasprotju z merili in pogoji, ki jih
               je zapisalo v javnem razpisu za subvencioniranje zadružnih vlaganj v obnovo objektov
               ter obnovo in nakup naprav in opreme za skladiščenje, predelavo in dodelavo
               kmetijskih pridelkov. Financiranje je izvajalo iz proračunske postavke <q>"financiranje
               prestrukturiranja zadrug."</q> Nadalje, da je ministrstvo izvajalo subvencioniranje
               pospeševanja kmetijstva v občinah v nasprotju s pogoji razpisa za sofinanciranje
               programov pospeševanja kmetijstva, ki jih izvajajo občine, financiranje pa se je
               izvajalo iz proračunske postavke <q>"podpora ukrepom za pospeševanje kmetijstva v
               občinah."</q></p>
               <p>Ugotavljamo namreč, da je vlada Republike Slovenije 4. marca 1999 na podlagi 72.
               člena zakona o izvrševanju proračuna Republike Slovenije poslala državnemu zboru in
               računskemu sodišču Republike Slovenije poročilo o delu službe za proračunsko
               inšpekcijo ministrstva za finance v obdobju januar-junij 1998.</p>
               <p>Poročilo se med drugim nanaša tudi na nadzor nad proračunsko uporabo ministrstva za
               kmetijstvo, gozdarstvo in prehrano, za obdobje od 1.1.1997 do 31.12.1997. V poročilu
               proračunske inšpekcije je ugotovljeno, da je ministrstvo za kmetijstvo, gozdarstvo in
               prehrano za opravljanje strokovnih opravil sklenilo pogodbeno razmerje s poslovnim
               združenjem prehrane iz sredstev proračunske postavke <q>"stroški strokovnih opravil"</q> in
               na ta način poverilo del pomembnih nalog v zvezi s pripravami in izvajanjem proračuna
               ministrstva za kmetijstvo, gozdarstvo in prehrano izvajalcu, ki ni bil izbran z
               javnim razpisom.</p>
               <p>Zaradi poslovne in tradicionalne prepletenosti nalog med obema partnerjema, torej
               med ministrstvom za kmetijstvo in gozdarstvo in poslovnim združenjem za prehrano, je
               inšpekcija ministrstva za finance predlagala, da se nujno opravi revizija postopkov
               in pooblastil ter da se prouči, katere naloge mora prevzeti ministrstvo za
               kmetijstvo, katere pa mora kot naročnik oddati prek javnega razpisa. Iz navedenega je
               torej razvidno, da je bila sklenjena pogodba brez javnega razpisa za naloge, ki bi
               jih sicer moralo ministrstvo oddati z javnim razpisom. S tem je bil kršen zakon!</p>
               <p>V poročilu proračunske inšpekcije za finance je tudi ugotovljeno, da se je
               financiranje prestrukturiranja zadrug iz proračunske postavke 7.708 izvajalo v višini
               202 milijonov tolarjev. Ta plačila so se izvajala v nasprotju z merili in pogoji, ki
               jih je ministrstvo postavilo z javnim razpisom za subvencioniranje zadružnih vlaganj
               v obnovo objektov ter obnovo in nakup naprav in opreme za skladiščenje, predelavo in
               dodelavo kmetijskih pridelkov. Pripombe inšpekcije so bile usmerjene na nejasnost
               meril z razpisnimi pogoji, na nepopolnost vlog zahtevkov, saj noben od vlagateljev ni
               v celoti predložil zahtevane dokumentacije, in na čas izvršitve vlaganj. Iz
               materialne in razpisne dokumentacije je inšpekcija ugotovila, da so med koristniki
               odobrenih sredstev tudi takšni koristniki, ki so priloženo dokumentacijo za javni
               razpis celo potvorili, saj so izvajanje naložb dokazovali samo s ponudbami oziroma
               predračuni.</p>
               <p>Javni razpis za subvencioniranje zadružnih vlaganj oziroma za prestrukturiranje
               zadrug sicer nalaga prosilcem pripravo zelo zahtevne dokumentacije, vendar to ne
               opravičuje ministrstva, da je izvajalo financiranje v nasprotju z javnim razpisom in
               financiralo programe vlagateljev, ki niso v celoti predložili zahtevane dokumentacije
               oziroma so, kot navaja proračunska inšpekcija, priloženo dokumentacijo celo
               potvorili.</p>
               <p>V poročilu proračunske inšpekcije je tudi ugotovljeno, da je ministrstvo za
               kmetijstvo, gozdarstvo in prehrano finančno podprlo ukrepe za pospeševanje kmetijstva
               v občinah za leto 1997 iz proračunske postavke 2449 v višini 399.000.000 tolarjev.
               Proračunska inšpekcija ugotavlja, da je iz obrazložitve proračunske postavke
               razvidno, da so dejanski upravičenci kmetje in kmetijska podjetja, da pa so
               predlagatelji zahtevkov občine. Javni razpis za sofinanciranje programov pospeševanja
               kmetijstva, ki jih izvajajo občine, je bil objavljen v Uradnem listu 63/97. Med
               drugimi pogoji določa kriterije za dodelitev sredstev, ker v 3. točki določa: <q>"Občini
               se lahko dodelijo sredstva največ v znesku, kot ga zagotavlja v proračunu za leto
               1997 sama."</q></p>
               <p>In kaj ugotavlja inšpekcija? Pri pregledu stanja je ugotovila, da je ta pogoj v
               nekaterih primerih kršen. Tako je ponekod ministrstvo sofinanciralo celoten projekt
               pospeševanja kmetijstva v občinah in ni preverjalo deleža sredstev občine pri
               sofinanciranju pospeševanja kmetijstva, kot to določa javni razpis za sofinanciranje
               programa pospeševanja kmetijstva, ki jih izvajajo občine.</p>
               <p>Ob teh nepravilnostih, ki jih je ministrstvo za kmetijstvo toleriralo, je
               proračunska inšpekcija opozorila tudi na vrsto pomanjkljivosti v pogodbah za
               koriščenje sredstev med občino in koristniki oziroma prejemniki sredstev, kjer ni
               opredeljen namen in vrsta dokazil o investiranju.</p>
               <p>Strokovni službi, ki je opravila pregled vlog in njihovo vsebinsko ustreznost, niso
               bila dana operativna navodila, kar je imelo za posledico nepravilno trošenje
               proračunskih sredstev. Zato je inšpekcija ugotovila, da mora ministrstvo za
               kmetijstvo, gozdarstvo in prehrano izvesti lastno notranjo kontrolo pri prejemnikih
               sredstev, kot je predvideno v 4. členu medsebojne pogodbe, s katero se upravičenec
               zavezuje, da bo vrnil vsa nenamensko uporabljena sredstva, ki jih je prejel po
               razpisnih pogojih, in to z zakonitimi obrestmi vred. Takšen ukrep je proračunska
               inšpekcija izrekla kot nujen in naj bi ga preverila v letu 1998. Toda vse kršitve, ki
               so bile ugotovljene s strani računske inšpekcije, kažejo na nestrokovnost,
               nepravilnost in na kršenje zakonodaje, za katero je odgovoren minister Ciril Smrkolj.</p>
               <p>Poleg razdelitve sredstev ugotavljamo nepravilnosti tudi pri izredno pomembnem
               področju, o katerem govorimo v točki 8. Namreč minister za kmetijstvo, gozdarstvo in
               prehrano je odgovoren, ker ni zagotovil zopet zakonite podlage za izplačilo dela
               prispevkov za socialno varnost za morske ribiče. Minister je na osnovi sklepa o
               poravnavi dela prispevkov za socialno varnost za morske ribiče z dne 20.10.1998, ki
               ga je izdalo ministrstvo za kmetijstvo, gozdarstvo in prehrano, v katerem predpisuje
               pogoje za pridobitev pravice do navedene poravnave prispevkov, izplačeval prispevke s
               proračunske postavke 2557 <q>"subvencije in socialne podpore morskim ribičem"</q>, ne da bi
               sklep objavil v Uradnem listu Republike Slovenije. Ustavno sodišče je v svoji odločbi
               z dne 6. maja 1999 ugotovilo, da del sklepa o poravnavi dela prispevkov za socialno
               varnost za morske ribiče ni začel veljati in se ni smel uporabljati, ker ni bil
               objavljen v uradnem listu. S to ugotovitvijo ustavnega sodišča je ugotovljeno, da so
               bila izplačila, izvršena na podlagi navedenega sklepa, v bistvu opravljena
               nezakonito.</p>
               <p>Tudi na preostalem področju, ki ga danes še nismo omenili, ga pa omenjamo v 9.
               točki, <q>"razširjena interpelacija proti ministru za kmetijstvo, gozdarstvo in
               prehrano"</q>, ugotavljamo, da je minister odgovoren za vrsto pomanjkljivosti, ki so
               nastale pri izvajanju zakona o veterinarstvu, še posebej v zvezi z izvajanjem javnih
               pooblastil v veterinarski zbornici Slovenije in pri delovanju zavoda za ribištvo
               Ljubljana. Namreč v letu 1994 je bil sprejet zakon o veterinarstvu, ki v svojem 104.
               členu opredeljuje položaj veterinarske zbornice. Člen govori, da veterinarska
               zbornica, ki združuje veterinarske strokovne delavce zasebne veterinarske dejavnosti,
               opravlja naslednje naloge: organizira pripravništvo; imenuje komisijo za strokovne
               izpite in izdaja spričevala o opravljenem strokovnem izpitu za strokovne delavce in
               sodelavce v zasebnih veterinarskih dejavnostih in vodi knjigo izpitov; verificira in
               preverja izpolnjevanje predpisanih pogojev v zasebni veterinarski dejavnosti in
               izdaja dovoljenja za opravljanje določene zasebne veterinarske dejavnosti; vodi
               register zasebnih veterinarskih organizacij, načrtuje, spremlja in organizira
               strokovno izpopolnjevanje strokovnih delavcev ter preizkus strokovne usposobljenosti
               v zasebni veterinarski dejavnosti; opravlja strokovni nadzor v zasebni veterinarski
               dejavnosti; sodeluje pri pripravi predpisov o veterinarstvu; sodeluje pri določanju
               meril za oblikovanje cen; sodeluje pri razpisovanju in dodeljevanju koncesij;
               sodeluje pri oblikovanju vzgojno-izobraževalnih programov ter opravlja druge naloge,
               določene s statutom zbornice. Vse te naloge, predvidene v točkah 2 do 6, opravlja
               veterinarska zbornica kot, torej naloge od 2 do 6 opravlja veterinarska zbornica
               Slovenije kot javna pooblastila.</p>
               <p>Vlogo za dodelitev javnih pooblastil je veterinarska zbornica Slovenije posredovala
               ministrstvu za kmetijstvo, gozdarstvo in prehrano oziroma veterinarski upravi
               Republike Slovenije že 24.1.1996. Komisija, ki je opravila pregled izpolnjevanja
               pogojev za dodelitev javnih pooblastil, je po pregledu dokumentacije ter prostora in
               opreme veterinarske zbornice Slovenije dne 22.4.1996 ugotovila izpolnjevanje pogojev
               za dodelitev javnih pooblastil po točkah 3, 4 in 6 iz 104. člena zakona o
               veterinarstvu, ki sem ga prej citiral. Za opravljanje nalog iz 2. in 5. točke tega
               člena naj bi bila podeljena javna pooblastila kasneje, ko bodo sprejeti ustrezni
               predpisi. Komisija je predlagala, da se s podelitvijo javnih pooblastil uredi tudi
               financiranje te dejavnosti. Na osnovi mnenja komisije je minister za kmetijstvo,
               gozdarstvo in prehrano 28.5.1996 izdal delno odločbo, s katero je veterinarski
               zbornici Slovenije podelil javna pooblastila za opravljanje nalog iz 3., 4. in 6.
               točke 104. člena zakona o veterinarstvu. Ker je bil takrat šele v pripravi predpis,
               ki naj bi urejal pogoje za opravljanje nalog iz 2. in 5. točke 104. člena zakona o
               veterinarstvu, komisija ni mogla ugotoviti, ali veterinarska zbornica Slovenije
               izpolnjuje tudi pogoje za opravljanje teh nalog. Zato je bil v tej odločbi napovedan
               prenos javnih pooblastil po 2. in 5. točki na kasnejšo končno odločbo ministrstva za
               kmetijstvo, gozdarstvo in prehrano. Dne 30.6.1998 so bila z odločbo ministrstva
               odvzeta javna pooblastila za opravljanje nalog iz 3. in 6. točke, ki so ji bila
               podeljena z delno odločbo ministrstva za kmetijstvo dne 28.5.1998.</p>
               <p>Na tako odločbo se je veterinarska zbornica Slovenije pritožila najprej na
               ministrstvo, z namenom, da se odloži izvršba odločbe, vendar je ministrstvo to
               zavrnilo. Zato se je veterinarska zbornica odločila za tožbo v upravnem sporu na
               upravnem sodišču v Ljubljani, v kateri je tudi uspela, saj je upravno sodišče najprej
               začasno odložilo izvršitev dokončne odločbe ministrstva do izdaje pravnomočne sodbe
               odločbe v upravnem postopku, kasneje pa tudi razsodilo, da se odločba ministrstva z
               dne 30.6.1998 odpravi in vrne ministrstvu v ponovno odločanje. Zaradi tega je bila
               veterinarska zbornica Slovenija v času od izdaje odločbe o odvzemu javnih pooblastil
               za opravljanje nalog iz 3. in 6. točke 104. člena do sklepa sodišča o začasni
               odložitvi izvršitve dokončne odločbe ministrstva brez javnih pooblastil.</p>
               <p>Toda prav v času, ko veterinarska zbornica Slovenije ni imela pooblastil, so se
               dogajale določene nepravilnosti pri izdajanju dovoljenj za delo posameznih
               veterinarskih ambulant. Po zakonu o veterinarstvu in pravilnikih so kriteriji, kdo
               sme opravljati veterinarske storitve, dokaj ostri. Natančno so tudi določeni
               kriteriji o tem, koliko delavcev mora biti zaposlenih v veterinarskih ambulantah,
               vključno z njihovo izobrazbo, kako naj bodo urejeni prostori, kakšne evidence je
               potrebno voditi in podobno. Še strožje pogoje morajo izpolnjevati veterinarske
               ambulante, če želijo prevzeti koncesijske posle, pri katerih gre za preventivne
               ukrepe osemenjevanja živali in nekatera druga dela, ki jih z javnim natečajem
               razpisuje država in spadajo pod javne veterinarske storitve.</p>
               <p>Konkurenca za prevzem javnih veterinarskih storitev je ostra, saj je veterinarjev
               veliko, ta dela pa zagotavljajo pomemben vir prihodka velikega dela primarne
               veterine. V času, ko veterinarska zbornica ni imela javnih pooblastil, je
               veterinarska uprava Republike Slovenije izdajala soglasje za delo veterinarskih
               ambulant.</p>
               <p>Ravnanje ministra je bilo po dosedanjih sodnih postopkih ugotovljeno kot nezakonito.
               V posledici odvzema javnih pooblastil veterinarski zbornici pa je prišlo do izdaje
               dovoljenj za opravljanje veterinarske dejavnosti osebam, ki jim veterinarska zbornica
               dovoljenja ni izdala z utemeljitvijo, da ne izpolnjujejo pogojev. Upravičeno je
               mogoče sklepati, da so bila javna pooblastila veterinarski zbornici odvzeta zato, da
               se taki postopki omogočijo.</p>
               <p>Podobne razmere kot na področju veterinarstva vladajo tudi na področju ribištva.
               Zavod za ribištvo Slovenije, ki je bil ustanovljen že leta 1960, naj bi opravljal
               predvsem naloge na področju raziskovanja in proučevanja sladkovodnega in morskega
               ribištva in zasledovanja sodobnih izsledkov ribištva v svetu ter jih prilagajal
               domačim potrebam. Poleg tega naj bi zavod nudil strokovno pomoč in strokovna mnenja
               ribiškim organizacijam in državnim organom pri vodenju področja ribištva in s svojimi
               strokovnimi službami zagotovil tudi osnovne dejavnosti, to so: raziskovalna,
               pedagoška in pospeševalna. Ker v ministrstvu niso uspeli zagotavljati potrebnih
               sredstev za financiranje dejavnosti, pomembnih za razvoj ribištva v Sloveniji, so že
               leta 1982 sklenili sporazum med takratnim izvršnim svetom in zavodom za ribištvo o
               dodelitvi varstvenih voda v upravljanje. S tem sporazumom je zavod za ribištvo pod
               določenimi pogoji dobil v upravljanje 8,7% slovenskih odprtih voda, s čimer naj bi
               zagotavljal prek komercialne dejavnosti tudi sredstva za izvajanje nacionalno
               pomembnih nalog.</p>
               <p>V zadnjem času je prišlo do precejšnjih uspehov pri gojenju nekaterih vrst rib, tako
               glede ohranjanja soške postrvi, zagotavljanja stabilne vzreje lipanovih mladic, pri
               osvojitvi umetne vzreje jezerske postrvi, potočne postrvi in podobno. Vse to je zavod
               dosegel s samostojnim financiranjem iz lastne dejavnosti, saj je le majhen del
               celotnega dohodka, le nekje med 6% in 12%, ustvaril z raziskovalno dejavnostjo, ki je
               bila financirana izven zavoda.</p>
               <p>V letu 1997 je prišlo do sprožitve ustavne presoje odredbe o določitvi ribiških
               rajonov in ribiških okolišev in odredbe o izločitvi posameznih vod iz ribiških
               okolišev. Zaradi popolnoma pasivne drže ministrstva, ki ni želelo podati mnenja
               ustavnemu sodišču o sproženi ustavni presoji, je ustavno sodišče Republike Slovenije
               razsodilo, da se del odredbe o določitvi ribiških okolišev razveljavi in
               razveljavitev začne učinkovati 9 mesecev po objavi. Ministrstvo je 13.3.1998 na
               podlagi odločbe ustavnega sodišča izdalo odredbo o spremembi in dopolnitvi odredbe o
               dopolnitvi ribiških rajonov in ribiških okolišev, v kateri gorenjski ribiški okoliš
               deli na bohinjski in blejski ribiški okoliš. Izdaja te odredbe je spodbudila upravni
               enoti Tolmin in Radovljica, da na pritisk ribiškega društva Bohinj ter ribiške
               družine Tolmin izdata odločbi, s katerima sta dodelili izločene vode, s katerimi je
               do takrat upravljal zavod za ribištvo, ribiškemu društvu Bohinj in ribiški družini
               Tolmin. Kot posledica dodelitve izločenih voda drugim upravljalcem, in ker zavodu za
               ribištvo ti vodni rajoni niso bili odvzeti, je v vodah tolminskega in bohinjskega
               ribiškega okoliša nastala zmeda, saj sta se pojavila dva upravljalca teh voda, vsak s
               svojimi ribolovnimi dovolilnicami, pravili in ribiškimi čuvaji.</p>
               <p>Zmeda na tem področju se nadaljuje še naprej, saj je zavod na upravno sodišče
               Republike Slovenije vložil tožbo zaradi odprave odločb ministrstva za kmetijstvo,
               gozdarstvo in prehrano in zahteva izdajo začasne odredbe. Upravno sodišče je zahtevi
               zavoda ugodilo ter odložilo izvajanje dokončne odločbe upravne enote Tolmin,
               zadržanje izvajanja odločbe upravne enote Radovljica pa zavrnilo. Obe stranki, tako
               zavod kot ministrstvo, sta se pritožili na vrhovno sodišče, ki o zadevi še ni
               odločilo, med tem pa velja na vodah režim dvojnega gospodarjenja.</p>
               <p>Taka politika ministrstva za kmetijstvo, gozdarstvo in prehrano do dela zavoda za
               ribištvo, ki naj bi opravljal pomembne naloge pri skrbi za ribovitost slovenskih
               voda, kaže na odsotnost prave politike na področju ribištva, za kar je nedvomno
               odgovoren minister. Nadaljevanje take politike lahko pripelje do ukinitve zavoda za
               ribištvo kot edine institucije, ki bi v državi morala voditi raziskovalno in
               strokovno delo pri gospodarjenju z ribjim bogastvom v naših vodah. Ministrstvo bi
               moralo tako jasno opredeliti pravo področje dela zavoda za ribištvo ter mu tudi
               zagotoviti ustrezno financiranje raziskovalnega in razvojnega dela, pa tega do sedaj
               še ni storilo. Problemi pa so zagotovo izredno izredno pereči tudi na tem področju.</p>
               <p>Spoštovane poslanke, spoštovani poslanci! Glede na vse navedene obtožbe, ki jih
               lahko srečamo na vseh področjih, za katere je odgovoren minister za kmetijstvo,
               gozdarstvo in prehrano, predlagamo, da po končani razpravi glasujemo o sklepu, da
               zaradi ugotovljenih nepravilnosti in osebne odgovornosti gospoda Cirila Smrkolja
               razrešimo s funkcije ministra za kmetijstvo, gozdarstvo in prehrano. Hvala.</p>
            </sp>
            <sp xml:id="SDZ2-Izredna-38-1999-07-27.sp5">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Janku Vebru, ki je kot predstavnik predlagateljev obrazložil
               interpelacijo. Ali želi besedo minister za kmetijstvo, gozdarstvo in prehrano, gospod
               Ciril Smrkolj? Želi. Besedo dajem gospodu ministru.</p>
            </sp>
            <sp xml:id="SDZ2-Izredna-38-1999-07-27.sp6">

               <speaker>CIRIL SMRKOLJ:</speaker>

               <p>Lep pozdrav! Pravim, interpelacija je normalen instrument in temu ustrezno je treba
               odgovarjati.</p>
               <p>Gospe poslanke, gospodje poslanci! Slišali ste navedbe predlagateljev interpelacije.
               Če dovolite, bi poskušal v tem delu tudi na te navedbe ustrezno odgovoriti.</p>
               <p>Če obnovim, interpelacija izhaja iz naslova spornih zadev pri spremembah in
               dopolnitvah prostorskih aktov občine Rače-Fram, ki so seveda iz obdobja že leta 1995.
               Predlagatelj sprememb je bil takratni župan občine Rače-Fram mag. Anton Bergauer, ki
               naj bi po navedbah predlagateljev interpelacije imel na tem področju tudi svojo
               parcelo. Predlagatelji očitajo, da smo s pisnim mnenjem, dne 17.4.1998 predvsem
               zaradi koristi, poudarjam, nestrankarskega kolega neutemeljeno odobrili poseg v
               prostor, kar ne drži.</p>
               <p>Predlagatelji interpelacije še ugotavljajo, da naj bi ministrstvo za okolje in
               prostor dne 9.7.1998 izdelalo strokovno mnenje, v katerem je ugotovilo, da predvidene
               spremembe niso usklajene z obveznimi izhodišči dopolnitev prostorskih sestavin
               dolgoročnega prostorskega plana Republike Slovenije za obdobje 1986-2000 in
               razširitvami prostorskih sestavin srednjeročnega družbenega plana Republike Slovenije
               za obdobje 1986-1990.</p>
               <p>Nadalje ugotavljajo, da je vlada 30.7. sprejela sklep, v letu 1998, da spremembe in
               dopolnitve prostorskih sestavin niso usklajene z obveznimi izhodišči in rešitvami, ki
               se nanašajo na obvezna izhodišča dolgoročnega plana Republike Slovenije, kot je
               predlagala občina Rače-Fram.</p>
               <p>Iz postopkovne dokumentacije je razvidno, da navedbe skupine poslancev, vlagateljev
               interpelacije, niso utemeljene. Listine, ki so v dokumentaciji, ne utemeljujejo
               navedb vlagateljev interpelacije, temveč nasprotno, dokazujejo strokovno in zakonito
               ravnanje ministrstva v postopkih sprememb planskih aktov občine Rače-Fram.</p>
               <p>Postopek sprememb namembnosti kmetijskih zemljišč ima pravno podlago v dolgoročnem
               planu Republike Slovenije, v srednjeročnem družbenem planu Republike Slovenije, v
               zakonu o urejanju naselij in drugih posegov v prostor in tudi v zakonu o kmetijskih
               zemljiščih. Za spremembe in dopolnitve prostorskih sestavin planskih aktov lokalne
               skupnosti je pristojna občina, ki na osnovi programa sprememb in dopolnitev
               prostorskih sestavin planskih aktov vodi postopek in znotraj tega tudi izbere ponudbe
               občanov, opravi javne razprave in pripravi strokovno podlago.</p>
               <p>Občina pripravi osnutek sprememb in dopolnitev prostorskih planov in ga posreduje
               vladi Republike Slovenije v oceno usklajenosti z veljavno zakonodajo. V tem postopku
               občina pošlje osnutek sprememb prostorskih planov na ministrstvo za okolje in prostor
               v nadaljevanju in pa uradu za prostorsko planiranje, ki obvesti o predlaganih
               spremembah občinskega plana ostale resorje, ki so pristojni za obvezna izhodišča.</p>
               <p>Predlog sprememb prostorskih planov, ki se nanašajo na kmetijska zemljišča,
               posreduje MOP ministrstvu za kmetijstvo, gozdarstvo in prehrano in naše ministrstvo
               ugotavlja skladno s predlogom, z določbami zakona o kmetijskih zemljiščih. Naše
               ministrstvo pripravi mnenje in ga posreduje ministrstvu za okolje in prostor, to je
               uradu za prostorsko planiranje. Ta po prejemu vseh mnenj pristojnih resorjev, to je
               tudi drugih ministrstev, ministrstva za kulturo, promet, obrambo in podobno, pripravi
               v skladu s temi mnenji strokovno mnenje, ki je podlaga in hkrati tudi priloga za
               pripravo sklepa vlade Republike Slovenije o skladnosti sprememb, ki jih predloži
               lokalna skupnost, z obveznimi izhodišči prostorskih sestavin dolgoročnega plana
               Republike Slovenije za obdobje 1986 do 2000, z rešitvami, določenimi v prostorskih
               sestavinah srednjeročnega družbenega plana Republike Slovenije, ki se nanašajo na
               obvezna izhodišča dolgoročnega plana Republike Slovenije.</p>
               <p>Pred sprejetjem sprememb in dopolnitev dolgoročnih in srednjeročnih družbenih planov
               v občini ugotavlja vlada Republike Slovenije njeno usklajenost z obveznimi izhodišči
               prostorskih sestavin dolgoročnega plana Republike Slovenije in z rešitvami,
               določenimi v srednjeročnem družbenem planu Republike Slovenije, ki se nanašajo na
               obvezna izhodišča dolgoročnega plana Republike Slovenije.</p>
               <p>Iz določb 49. in 50. člena zakona o urejanju prostora namreč izhaja, da mora občina
               pred sprejetjem svojih planskih aktov oziroma pred sprejetjem sprememb in dopolnitev
               planskih aktov pridobiti sklep vlade o usklajenosti. Ta dva sklepa sta, zanimivo,
               samo dva: zadeve so usklajene ali zadeve niso usklajene.</p>
               <p>Občina Rače-Fram je v postopku sprememb prostorskega plana občine posredovala
               osnutek plana na ministrstvo za okolje in prostor, uradu za prostorsko planiranje.
               Ministrstvo za kmetijstvo je prvo gradivo, ki se je nanašalo na spremembe namembnosti
               kmetijskih zemljišč v občini Rače-Fram, prejelo 9.9.1997, dodatnega pa 2.2.1998. Naše
               ministrstvo je prejelo naslednja gradiva: dopolnitve elaborata strokovne podlage za
               utemeljitev predlagane rešitve naselja Fram, potem odlok o spremembah in dopolnitvah
               prostorskih sestavin dolgoročnega plana občine Maribor za območje občine Rače-Fram za
               obdobje 1986-2000, dopolnjen leta 1996, in družbeni plan občine Maribor za območje
               občine Rače-Fram za obdobje 1986-1990, dopolnjen leta 1996, urbanistična zasnova
               naselja Rače, in prejeli smo odlok o spremembah urbanistične zasnove naselja Fram. Na
               osnovi navedenih gradiv je 17.4.1998 ministrstvo pripravilo mnenje, iz katerega
               izhaja, da predlagana prva faza širitve naselja ni v nasprotju s predpisi o varstvu
               kmetijskih zemljišč, druge faze širitve naselja oziroma nadaljnjih posegov na
               najboljša zemljišča ne bo mogoče uveljaviti pred zaključkom prve faze, z dodatnim
               pogojem, da se poseg obravnava po karejih in da se za vsak kare izdela zazidalni
               načrt, ki bo zagotovil ustrezno gostoto poselitve in kombinacijo s proizvodnimi
               potrebami.</p>
               <p>Zaradi nedvoumnosti določanja obsega površin, ki se jim spremeni namembnost iz
               kmetijske v urbano, je ministrstvo za prvo fazo širitve naselja v svojem mnenju
               navedlo po parcelah, parcelnih številkah, ki so vključene v prvo fazo. Po zaključeni
               prvi fazi širitve, ki je v skladu s predpisi o varstvu kmetijskih zemljišč, peta in
               šesta alinea ter prvi odstavek 8. člena zakona o kmetijskih zemljiščih, je o
               morebitni razširitvi v okviru tako imenovane druge faze potrebno uveljaviti zadeve v
               novem postopku, torej z novimi dopolnitvami prostorskih planov občine. Ko bo občina v
               novem postopku poslala osnutek sprememb in dopolnitev plana, se bomo vlada Republike
               Slovenije oziroma MOP kot tudi naše ministrstvo opredelili do novih gradiv in
               izdelali novo mnenje.</p>
               <p>Iz napisanega nesporno izhaja, da ministrstvo ni odobrilo spremembe namenske rabe
               najboljših kmetijskih zemljišč na parcelnih številkah, ki so v k.o. Morje na površini
               skoraj 10 hektarjev, zaradi predvidene obrtno-stanovanjske cone. Potem, ko je
               ministrstvo za okolje in prostor 12.5.1998 posredovalo občini negativno mnenje našega
               ministrstva, pred zaključnim postopkom na vladi Republike Slovenije je občina
               Rače-Fram dne 14.5. spet zaprosila za preučitev predlogov, ki so bili v mnenju
               ministrstva za kmetijstvo, gozdarstvo in prehrano opredeljeni kot neskladni z
               zakonom. Ministrstvo za okolje in prostor je ponovno pozvalo naše ministrstvo, naj
               preučimo predloge občine Rače-Fram. V dopolnitvi mnenja z dne 18.5.1998, ki ga
               dopolnjuje naše ministrstvo, mnenje iz dne 17.4.1998, se ministrstvo dodatno
               opredeljuje do nekaterih pobud, ki so bile dodatno obrazložene v gradivu, vendar se
               vsebina teh dopolnitev ne nanaša na širitev naselja Fram, 1. in 2. faza širitve
               naselja.</p>
               <p>Zatorej ni pravilna trditev skupine poslancev, da je tako stališče presenetilo
               odgovorne na ministrstvu za okolje in prostor in so zaradi tega zahtevali dodatno
               mnenje, pač pa je ministrstvo za okolje in prostor zahtevalo novo mnenje na podlagi
               zaprosila občine Rače-Fram. Strokovno mnenje, ki ga je pripravilo ministrstvo za
               okolje in prostor, uprava za prostorsko planiranje, dne 9.7.1998, na podlagi mnenja
               ministrstva za kmetijstvo, gozdarstvo in prehrano vsebinsko dosledno, poudarjam,
               dosledno povzema mnenje ministrstva za kmetijstvo, gozdarstvo in prehrano in določa
               spremembe prostorskih planov, ki so usklajene, in tudi tiste spremembe plana občina
               Rače-Fram, ki niso usklajene z obveznimi izhodišči prostorskih sestavin dolgoročnega
               plana Republike Slovenije. V obeh primerih navaja zaporedne številke predlogov,
               izjemnih posegov ter njihove parcelne številke in katastrske občine.</p>
               <p>V obrazložitvi strokovnega mnenja urad za prostorsko planiranje navaja usklajene in
               neusklajene predloge posegov ter citira mnenje ministrstva za kmetijstvo, gozdarstvo
               in prehrano, ki se nanaša na neusklajenost in usklajenost posegov. Obrazložitev
               izrecno navaja, da posegi, ki so navedeni v 1. točki mnenja ministrstva za
               kmetijstvo, gozdarstvo in prehrano, niso usklajeni, predlogi posegov, navedeni v 2.
               točki mnenja ministrstva za kmetijstvo, gozdarstvo in prehrano, pa so usklajeni z
               varstvenimi predpisi. Usklajenost se nanaša tudi na 5,5 hektarjev velik poseg za
               potrebe gradnje objektov stanovanjske in stanovanjsko-obrtne dejavnosti,
               neusklajenost pa na večji kompleks širitve stanovanjskega območja na južni del
               naselja Fram.</p>
               <p>S tako pripravljenim strokovnim mnenjem ministrstva za okolje in prostor je
               ministrstvo za kmetijstvo, gozdarstvo in prehrano soglašalo na odboru vlade Republike
               Slovenije za gospodarstvo; prav tako ni bilo pripomb drugih ministrstev. Vlada je
               nato dne 30.7.1998 sprejela sklep, da spremembe in dopolnitve prostorskih sestavin
               planskih aktov občine Rače-Fram niso usklajene, poudarjam, niso usklajene z obveznimi
               izhodišči. Kot izhaja k sklepu predloženega strokovnega mnenja ministrstva za okolje
               in prostor, spremembe v celoti niso usklajene, deloma pa so usklajene. Dejstvo je, da
               se na podlagi sklepa vlade Republike Slovenije z dne 30.7.1998 lahko izvajajo le
               tiste spremembe planskih aktov, ki so bile v strokovnem mnenju ministrstva za okolje
               in prostor navedene kot skladne z zakonom. Sklep je bil na vladi Republike Slovenije
               sprejet soglasno in tudi s soglasjem mene kot ministra.</p>
               <p>Po sprejetju sklepa vlade Republike Slovenije je občina Rače-Fram dne 3.9.1998
               posredovala MOP-u in uradu za prostorsko planiranje zahtevo, naj se neusklajeni
               predlogi iz sklepa vlade Republike Slovenije spet preučijo. Urad za prostorsko
               planiranje je 25.9.1998 zaprosil naše ministrstvo za mnenje o spremembah in
               dopolnitvah prostorskih planov, ki se nanašajo na stanovanjsko-obrtno gradnjo v
               občini Rače-Fram. Ministrstvo za kmetijstvo, gozdarstvo in prehrano je dne 3.11.
               zopet izdalo mnenje, ki pa je glede na prejšnje mnenje, poudarjam, nespremenjeno. Ker
               niso bila predložena dodatna gradiva, se je ministrstvo za kmetijstvo, gozdarstvo in
               prehrano do posega opredelilo v skladu z mnenjem z dne 17.4.1998 in vsebino sklepa
               vlade Republike Slovenije z dne 30.7.1998.</p>
               <p>Postopek sprememb prostorskega plana Rače-Fram, moram poudariti, je potekal v skladu
               s predpisi. Iz celotne zadeve postopka je razvidno, da je ministrstvo za kmetijstvo,
               gozdarstvo in prehrano ravnalo v skladu in v okviru svojih pristojnosti ter skrbno
               preučilo predlagane spremembe. Podprlo jih je v delu, kjer so bile utemeljene in v
               skladu z zakonodajo. Dejstvo je, to tudi moram poudariti, da je ministrstvo kar
               dvakrat zavrnilo predloge za spremembo prostorskega plana občine Rače-Fram v tistem
               delu, kjer po navedbah medijev leži parcela ministra Bergauerja. Dvakrat zavrnilo in
               ostalo v tem delu nespremenjeno.</p>
               <p>Kar se tiče sprememb prostorskega plana v občini Lukovica, bi rad poudaril sledeče.
               Pozidavo kmetijskega zemljišča v tej občini je ministrstvo v prejšnjem mandatu
               zavrnilo. Navaja pa se v navedbi interpelacije, da je naše ministrstvo oziroma
               minister takoj, ko je postal minister mnenje spremenil in predlog za vsebino sprememb
               prostorskega plana odobril. Kar je pozneje storila tudi vlada Republike Slovenije.
               Rad bi poudaril sledeče.</p>
               <p>V občini Lukovica so se začele priprave za spremembo prostorskega plana že leta
               1995. Rad bi tudi poudaril, da je ta dolina bila z ozirom na predloge izgradnje
               avtocestnega križa v tem delu že od leta 1970 onemogočena za kakršnekoli spremembe
               prostorskih planov in je bil rezervat avtoceste v celi širini doline opredeljen. Šele
               ko so se je ustanovila nova občina, je tudi nova občina poskušala s predlogi sprememb
               prostorskih planov in je 11.10.1996 občina Lukovica predložila MOP-u, to je upravi za
               prostorsko planiranje - takrat sem bil predsednik sveta te občine - predlog sprememb
               in dopolnitev planskih aktov. Ministrstvo za okolje in prostor, uprava za prostorsko
               planiranje, je 24.10.1996 dostavilo gradivo na ministrstvo za kmetijstvo, gozdarstvo
               in prehrano in na osnovi tega gradiva je naše ministrstvo dne 19.12.1996 izdelalo
               mnenje in ugotovilo, da avtocestna trasa ni v celoti upoštevana in vrisana v občinski
               plan, da širitev naselij niso obrazložene v strokovnih podlagah in da ni predloženega
               kmetijskega strokovnega mnenja za poseg na najboljša kmetijska zemljišča. Ministrstvo
               za okolje in prostor je mnenje ministrstva za kmetijstvo, gozdarstvo in prehrano dne
               19.12.1996 poslalo občini. Takrat sem bil tudi še predsednik sveta občine, bil sem pa
               že istočasno poslanec državnega zbora.</p>
               <p>Na osnovi mnenja ministrstva za kmetijstvo gozdarstvo in prehrano iz leta 1996 je
               bil opravljen terenski ogled v širši sestavi, ministrstvo za kmetijstvo oziroma
               uprava za prostorsko planiranje in občina. Na podlagi ogleda na terenu in mnenja
               ministrstva za kmetijstvo, gozdarstvo in prehrano je občina Lukovica pripravila
               strokovne podlage ter dodatno obrazložila izjemne posege in tako odpravila večino
               pomanjkljivosti, ki so bile navedene v mnenju ministrstva za kmetijstvo, gozdarstvo
               in prehrano z dne 19.12.1996, ter jih z dopolnjeno vlogo 7.4.1997 posredovalo
               ministrstvu za okolje in prostor oziroma upravi za prostorsko planiranje.</p>
               <p>V mnenju je ministrstvo za kmetijstvo, gozdarstvo in prehrano navedlo po točkah
               posege, ki so usklajeni, in tiste, ki niso usklajeni s predpisi o varstvu kmetijskih
               zemljišč. Ministrstvo je na podlagi dopolnitve sprememb, ki jih je posredovala občina
               Lukovica, pripravilo dopolnilno mnenje. Dopolnilno mnenje z dne 12.5.1997 je torej
               nastalo zaradi novih dejstev, ugotovljenih na ogledu na terenu, in novih
               obrazložitev, ki jih je poslala občina.</p>
               <p>Strokovno mnenje urada za prostorsko planiranje pri ministrstvu za okolje in prostor
               z dne 26.6.1996 je v celoti povzelo mnenje ministrstva za kmetijstvo, gozdarstvo in
               prehrano. Enako je storila vlada s sklepom dne 17.7.1997. Vlada Republike Slovenije
               je ugotovila, da spremembe prostorskih planov niso usklajene. Občina Lukovica je
               sprejela spremembe in dopolnitve prostorskih sestavin svojih planskih aktov v skladu
               s sklepom vlade Republike Slovenije in spremembe objavila v Uradnem listu občine
               Lukovica.</p>
               <p>Postopek spreminjanja sprememb prostorskih planov občine je bil glede na navedeno v
               skladu s predpisi. Mnenje o posegu v prostor sem podpisal kot minister, ki v skladu z
               18. členom zakona o vladi Republike Slovenije vodi in predstavlja ministrstvo. Kot
               nedvomno izhaja iz poteka postopkov za spremembo prostorskih planov v občini
               Rače-Fram in občina Lukovica je naše ministrstvo ravnalo v skladu z veljavnimi
               predpisi.</p>
               <p>Seveda v tem prvem delu interpelacije so tudi navedbe, ki se nanašajo na vlogo
               ministrstvo pri delovanju sklada kmetijskih zemljišč in gozdov, na razdeljevanje
               sredstev subvencij posameznim kmetijam, na spoštovanje oziroma nespoštovanje
               zakonitosti in ustavnosti in na pravočasno ter neustrezno pripravo za vstop Slovenije
               v Evropsko unijo na področju kmetijstva. Rad bi poudaril, da je pri tem prvem delu
               izredno pomembno, da se poglobimo v zakon o skladu kmetijskih zemljišč in gozdov, ki
               mu je nekako pravna podlaga zakon o vladi, zakon o organiziranju in delovnem področju
               ministrstev, pa tudi statut sklada kmetijskih zemljišč in gozdov. V zakonu o vladi in
               zakonu o organizaciji in delovnem področju ministrstev so navedene naloge in
               obveznosti delovanja posameznih ministrstev kot tudi njihovih organov v sestavi.
               Sklad kmetijskih zemljišč in gozdov Republike Slovenije ni organ v sestavi
               ministrstva za kmetijstvo, gozdarstvo in prehrano in je na osnovi zakona samostojna
               pravna oseba, organizirana v skladu z zakonom o javnih zavodih. Organi, ki upravljajo
               sklad kmetijskih zemljišč in gozdov, so direktor sklada, ki ga na predlog vlade
               Republike Slovenije imenuje državni zbor, svet sklada, ki ga imenuje in razrešuje
               državni zbor na predlog vlade Republike Slovenije in šteje 8 članov in predsednika. V
               svetu je 5 predstavnikov ustanoviteljev in predstavnik zakupnikov oziroma uporabnikov
               ter en predstavnik delavcev sklada; nadzorni odbor sklada kmetijskih zemljišč in
               gozdov Republike Slovenije, ki ga imenuje državni zbor in šteje 5 članov.</p>
               <p>Nadzor - glejte, glede nadzora bi lahko trdil, da se v 9. členu dosledno navaja
               takole: <q>"Sklad je za svoje delo odgovoren vladi Republike Slovenije in o svojem delu
               poroča najmanj enkrat letno. Delo sklada nadzirata ministrstvo, pristojno za
               kmetijstvo in gozdarstvo, ter ministrstvo, pristojno za finance. Sklad vodi evidenco
               izdanih priznanic in o njihovi višini trimesečno poroča ministrstvu, pristojnemu za
               finance."</q> V skladu s tem členom je popolnoma jasno, da je naše ministrstvo dolžno
               nadzirati delovanje sklada v skladu z zakonom o kmetijskih zemljiščih, v skladu z
               zakonom o gozdovih, v skladu z zakonom o denacionalizaciji. To delo smo z našimi
               službami, inšpekcijskimi službami in zavodom za gozdove tudi izvajali. Nismo pa
               dolžni, po naši oceni, nadzirati drugega dela sklada na drugih področjih, kjer se v
               okviru 5., 6. in tudi 7. člena jasno navaja, kdo je dolžan nadzirati to kot organ.
               Seveda smo kot ministrstvo dolžni spremljati in ugotavljati tudi nezakonitosti, če bi
               seveda v okviru dveh predstavnikov oziroma predstavnikov vlade, ki jih je pet v svetu
               sklada, se ugotovilo, da so nekatere stvari napačne. Vendar bi rad prebral 7. člen:
               <q>"Sklad ima nadzorni odbor, ki šteje 5 članov in jih imenuje državni zbor Republike
               Slovenije. Nadzorni odbor nadzira zakonitost dela in finančno poslovanje sklada.
               Nadzorni odbor najmanj enkrat letno poroča o delovanju sklada državnemu zboru
               Republike Slovenije."</q></p>
               <p>Pred kratkim smo imeli tukaj v državnem zboru imenovanje novega nadzornega odbora in
               kot veste, so parlamentarne stranke predlagale člane nadzornega odbora in tudi te
               člane izvolile za nadzorni odbor. Tako je izredno težko priznati to, kar trdijo v
               okviru interpelacije, tudi v razširjeni, da je ministrstvo odgovorno za vse te očitke
               oziroma minister.</p>
               <p>V tem drugem delu, kar se tiče razdeljevanja sredstev, subvencij posameznim
               kmetijam, smo mi naš razpis oblikovali na osnovi zakona o finančnih intervencijah v
               proizvodnji in ponudbi hrane iz leta 1991, uredbi o finančnih intervencijah za
               ohranjanje in razvoj kmetijstva ter proizvodnje hrane in uredbi o finančnih
               intervencijah za celostno urejanje podeželja in obnove vasi v letih 1997, 1998 in
               1999 in na osnovi javnih razpisov, kjer smo dosledno upoštevali tudi zakon o
               proračunski porabi in izvajanju proračuna Republike Slovenije in ta sredstva
               dodeljevali. V okviru ministrstva smo reševali več kot 50.000 različnih zahtevkov
               letno, kar je izredno veliko in smo seveda preko neodvisnih komisij in relativno
               veliko dela ter s spretno proceduro zagotovili čim bolj korektne odločitve pri
               razdeljevanju sredstev subvencij.</p>
               <p>Na drugi strani pa je v skladu z našimi sklepi tudi zagotovljeno pravno varstvo
               vlagateljev teh zahtev. Moram poudariti, da v lanskem in predlanskem letu ni bilo v
               okviru teh sredstev in tega dodeljevanja nobenih zahtev po pravni presoji korektnosti
               odločitve ministrstva za kmetijstvo, gozdarstvo in prehrano. Tudi ne v primeru
               dodeljevanja sredstev za obnovo pašnikov, primer, ki smo ga obravnavali v okviru
               odbora za kmetijstvo, vsaj po naših informacijah ne.</p>
               <p>Seveda je delo potekalo pod nadzorom računskega sodišča in finančne inšpekcije. Ti
               dve instituciji sta ugotovili, finančna inšpekcija ministrstva za finance Republike
               Slovenije, določena odstopanja in nas je tudi ob nadzoru izvajanja ukrepov v letu
               1997 jasno opozorila na potrebne korekcije. Mi smo že v letu 1998, tudi iz poročila
               inšpekcije je razvidno, nekatere napake odpravili in delamo na tem, da ta sistem
               postane pregleden in tudi v skladu s predpisi Evropske unije, ki jih v nadaljnjem
               delu tudi obravnavamo in bom v tem delu te stvari tudi razložil.</p>
               <p>Mi smo v okviru ministrstva ves čas delali in se prizadevali za dosledno spoštovanje
               tako ustavnosti kot zakonitosti.</p>
               <p>Kar se tiče tega dela v prvem delu interpelacije, ko govori o delu ministrstva za
               kmetijstvo, gozdarstvo in prehrano na področju prilagajanja za vstop v Evropsko
               unijo, bi jaz rad poudaril, gospod predsedujoči, tukaj sem kar nekaj dokumentov
               prinesel. Meni je prav žal, da niso bili že obravnavani kot celota v državnem zboru,
               program reforme kmetijske politike, izredno pomemben dokument. Tukaj je nacionalni
               program razvoja kmetijske politike za obdobje 2000-2002, tudi zahteven dokument, ki
               pravzaprav je razvojni sektorski načrt in je, mirno lahko rečem, v okviru priprav kot
               Agenda 2000, v EU je to slovenska Agenda. Izredno veliko napora je bilo vloženega v
               pripravo teh dveh dokumentov in seveda v tem trenutku se ministrstvo izredno
               intenzivno ukvarja, kako v okviru programa za naslednje leto izvajati navedbe teh
               dokumentov.</p>
               <p>V tretjem delu bi rad seveda poudaril, da smo mi tudi pripravili državni program za
               prevzem pravnega reda Evropske unije. To je kar zajetno gradivo, to je za področje
               kmetijstva in ribištva, ki je tudi že v državnem zboru. Prva dva dokumenta pa sta,
               eden je bil obravnavan na vladi, to je reforma kmetijske politike, nacionalni program
               pa je bil obravnavan v okviru vlade na evropskem kolegiju. Na naslednjem evropskem
               kolegiju naj bi se obravnaval finančni del in potem naj bi šel v proceduro preko
               odborov vlade in tudi, če bo zakonska možnost, v obravnavo v državni zbor.</p>
               <p>Seveda je za to področje približevanja slovenskega kmetijstva Evropski uniji
               prednostne naloge pravzaprav že določila komisija Evropske unije v dokumentu o
               partnerstvu za pristop. Podrobnejša opredelitev teh nalog in posameznih ukrepov je
               zajeta v tem državnem programu za prevzem pravnega reda Evropske unije, s katerim so
               pravzaprav navedene temeljne naloge prilagajanja slovenskega kmetijstva. To je pravna
               prilagoditev in priprava za prevzem skupne kmetijske politike Evropske unije, potem
               reforma slovenske kmetijske politike ter predpristopna pomoč Evropske unije SAPARD.
               Potrebna je tudi institucionalna izgradnja in pa kadrovska opredelitev v okviru teh
               dokumentov. Jaz moram poudariti, da naše ministrstvo pred letom 1997 ni bilo
               usposobljeno za prevzem acquisa. Pri prevzemanju pravnega reda je bilo potrebno
               jezikovno in strokovno usposobiti veliko število tako naših delavcev kot zunanjih
               sodelavcev, ki so pregledali celotno kmetijsko zakonodajo Evropske unije. Od števila
               12.215 predpisov skupnosti je 3.591 predpisov oziroma 29,4% za področje kmetijstva in
               384 predpisov za področje ribištva, to je 3,14%. Tako je po tem pregledu dobra
               tretjina celotnega acquisa, ki je v obveznosti ministrstva za kmetijstvo, gozdarstvo
               in prehrano, da ga pripravi, da ga sprejme in da se ustrezno, tako zakonodajno kot
               institucionalno ter strukturno prilagodimo zahtevam pravnega reda Evropske unije za
               področje kmetijstva, gozdarstva in prehrane.</p>
               <p>Program reforme kmetijske politike, z izvajanjem katere smo pravzaprav začeli v
               letošnjem letu, predstavlja osnovo za prilagajanje slovenskega kmetijstva skupni
               kmetijski politiki Evropske unije. Sloni na zniževanju tržno-cenovne zaščite - to je
               naš tako imenovani prvi steber - in v preusmeritvi podpor na proizvodnjo nevezanega
               neposrednega plačila - to je drugi steber. V okviru tretjega stebra je poudarek dan
               posodobitvi živilskopredelovalne industrije in kmetijstva. Na področju razvoja
               podeželja v četrtem stebru reforma predvideva razvoj sedanjih projektov celostnega
               razvoja podeželja in obnove vasi, tako imenovani <q>"crpovi"</q>.</p>
               <p>Na področju pravna prilagoditve je bila do 30.6. sprejeta vrsta pravnih aktov,
               navedenih v državnem programu. Moram poudariti, da ne držijo navedbe, mogoče iz
               tistega prvega poročila državnemu zboru še, ampak če gremo na datum 30.6., pa ne. Mi
               smo v bistvu sprejeli en zakon, ki je bil v okviru državnega programa, sprejeli smo
               vse tri podzakonske akte vlade in smo v okviru aktov, ki jih sprejema ministrstvo za
               kmetijstvo, gozdarstvo in prehrano, ob res intenzivnem usklajevanju, kateri akti,
               katera področja, smo prišli do števila 38 aktov, ki smo jih kot ministrstvo dolžni
               sprejeti v prvi polovici letošnjega leta.</p>
               <p>Moram poudariti, da smo v tem delu 22 oziroma 23 podzakonskih aktov sprejeli,
               ostalih 16 ne. Vendar moram tudi poudariti, da je vseh teh 16 podzakonskih aktov
               pripravljenih in samo čakajo na dokončno obdelavo v pravni službi in bodo v septembru
               skoraj brez izjeme objavljeni v Uradnem listu. Tudi s septembrom pričakujemo, da bo
               naše ministrstvo pravzaprav saniralo to zamudo, ki pa je, to moram poudariti, nastala
               predvsem zaradi intenzivnih nalog, ki smo jih imeli v okviru ministrstva pri
               pogajanjih oziroma prevzemu pravnega reda Evropske unije na tako imenovanih
               screeningih, kjer so sodelovali delavci ministrstva intenzivno že od junija oziroma
               julija lanskega leta. To so multilateralni screeningi, dan, dva, potem čez kakšnih
               štirinajst dni, tri tedne bilateralni screeningi za vsako področje, ki smo ga dolžni
               spremljati. Tako je junija lansko leto bil prvi screening za področje ribištva, temu
               so sledili za področje žit, vina, veterine, splošnih aktov in tako naprej. Letos
               jeseni bomo pravzaprav zaključili kompleten pregled zakonodaje in usklajenosti
               slovenske zakonodaje s pravnim redom Evropske unije. Tudi v tem obdobju, ko v celoti
               nismo opravili pregleda, marsikaterega pravnega akta nismo v stanju kvalitetno, v
               skladu s predpisi Evropske unije, tudi pripraviti za obravnavo, naj bo na vladi ali v
               državnem zboru ali, če je to podzakonski akt ministrstva, tudi v okviru objave. V
               pripravi je tudi zakon o kmetijstvu , s katerim bo določen pravnosistemski okvir in
               institucionalna usposodobitev ter vsebinska prilagoditev in priprava za prevzem
               skupne kmetijske politike. To je izredno pomemben zakon. Našemu ministrstvu se očita,
               češ, zamujate s tem zakonom, zakon je bil že leta 1996 pripravljen. Bil je
               pripravljen, vendar osnove, kot so bile pripravljene, niso bile v bistvu tiste, ki bi
               jih lahko kot konkretno podlago uporabili za pripravo zakona o kmetijstvu, ki bi
               seveda zagotavljal prevzem skupne kmetijske politike Evropske unije.</p>
               <p>Z namenom izvajanja prenosa in izplačevanja sredstev iz Evropske unije in v okviru
               ukrepov skupne kmetijske politike Evropske unije se na področju institucionalne
               izgradnje ustanavlja tudi agencija za kmetijske trge in razvoj podeželja. Tukaj moram
               poudariti, da ste pred slabim mesecem ste v okviru parlamentarne obravnave sprejeli
               spremembo zakona o delovnem področju ministrstev in dali pravzaprav zakonsko osnovo
               za ustanovitev te agencije. V okviru tega smo do konca letošnjega leta dolžni
               ustanoviti in sertificirati plačilno agencijo, do leta 2003 pa seveda v skladu z
               zahtevami Evropske unije postaviti agencijo za kmetijsko trge in razvoj podeželja.</p>
               <p>Tudi bi rad poudaril, da smo v okviru predloga, ki je detajlno že razdelan, šli v
               racionalno obliko. Mi združujemo v bistvu dve agenciji. V večini evropskih držav je
               eno agencija za kmetijske trge, drugo je agencija za podeželje in razvoj. Mi pa
               seveda to zaradi predvsem racionalnosti združujemo v eno agencijo. Na ta način bomo
               tudi učinkovito in relativno ne drago institucijo ustanovili. Seveda pa institucijo,
               ki bo v končno fazi izvajala te naloge in ki bo tudi zaposlovala izredno veliko
               število ljudi.</p>
               <p>V izdelavi je tudi osnutek 7-letnega programa razvoja podeželja, ki ga bomo do konca
               septembra letos predložili komisiji Evropske unije z namenom koriščenja sredstev
               predpristopne pomoči SAPARD. Glede SAPARD-a bom potem še v tem dopolnjenem delu
               interpelacije več povedal. Povsem na novo se v okviru ministrstva izgrajuje
               informacijski sistem, ki je eden od pogojev za funkcioniranje plačilne agencije.
               Izdelan je register 55.000 kmetijskih gospodarstev, ki so upravičene do subvencije,
               zajem rabe kmetijskih zemljišč iz orto-foto posnetkov že poteka. V teku je delo na
               usposodobitvi registrov in katastrov trajnih nasadov, na področju informatizacije
               potekajo priprave povezav komunikacij med regionalnimi enotami in centralno enoto.
               Tukaj je kar obsežno gradivo: Kmetijski informacijski sistem. Moram poudariti, mi
               tukaj delamo na pilotskem projektu v Gornji Radgoni. To je že izvedeno. Ta pilotski
               projekt nam je omogočil, da je projekt informacijskega sistema <q>"zalaufal"</q>.
               Podprojekti pa so zajem rabe zemljišč in <q>"dofov"</q>, območje z omejenimi dejavniki,
               izredno pomemben podprojekt, ki bo nekako definiral, v katerih območjih z omejenimi
               dejavnostmi se nahaja določena občina in ki bo tudi v bodoče občini ali kmetom v tej
               omogočal višjo ali nižjo podporo iz naslova evropske skupne kmetijske politike. Potem
               je v okviru vinogradništva register pridelovalcev grozdja in vina. Potem je kataster
               trajnih nasadov. To je tako sadovnjakov, jagodičevja, špargljev, hmelja, oljk. Potem
               je register kmetij. Ta register je v tem trenutku že v funkciji. V okviru subvencij
               se ravno tako pripravlja ustrezna baza podatkov. Potem je izredno pomemben
               živinorejski informacijski sistem, kjer pravzaprav skozi ta sistem in sistem
               sledivosti porekla mesa zagotavljamo potrošnikom dosledno nadzor nad gibanjem živali
               od hleva do krožnika. Zahteven projekt, ki je vpet v informacijski sistem, ki se
               pripravlja v okviru veterine. In pa seveda pomembna naloga, ki se pripravlja, to je
               ustrezen tržni informacijski sistem, kjer pravzaprav v tem trenutku nimamo ustreznih
               baz podatkov za spremljanje gibanj na trgu s kmetijskimi agroživilskimi
               proizvodi.</p>
               <p>Tako bi lahko v tem delu resno poudaril, da smo seveda tudi v tem obdobju doživeli
               kar nekaj inšpekcij. Pri nas je bila tudi fito sanitarna inšpekcija. Zelo resno smo
               bili v skrbeh, ker na tem področju fitosanitarnega nadzora nimamo ustreznih
               institucij, laboratorijev, vendar smo s tistim, kar smo pokazali, zadovoljili zahteve
               inšpektorjev. Seveda nas v tem trenutku čaka pomembna naloga, da do dneva vstopa prav
               za področje veterinarskega in fitosanitarnega nadzora v celoti uskladimo svoje pogoje
               z zahtevami Evropske unije. Z dnem vstopa se shengenska meja pravzaprav seli in bo
               naša južna meja tista, ki bo morala dosledno izvajati nadzor nad vstopom živil,
               živali in rastlin v Evropsko unijo.</p>
               <p>Poglejte, jaz bi v tem delu rad poudaril, da je bil ta projekt zahteven, da je tukaj
               intenzivno dnevno sodelovalo, samo na teh pripravah za prevzem pravnega reda Evropske
               unije, preko 20 do 30 ljudi z ministrstva, da je tukaj sodelovalo veliko število
               ljudi iz drugih institucij in tudi posameznikov, da smo v okviru teh screeningov
               preživeli kar eno lepo obdobje v letošnjem in delu lanskega leta v Bruslju. Tudi
               preko koncev tedna. Rad bi poudaril, da so seveda naši delavci intenzivno
               pripravljali in delali v okviru teh nalog, tako da sigurno tukaj očitki
               interpelatorjev o nedelu, nestrokovnem delu, ne vzdržijo, še posebej zaradi
               kadrovskih možnostmi, kot jih je naše ministrstvo je imelo na začetku mandata. Te
               možnosti so se v lanskem letu oziroma letošnjem malo izboljšale, ko smo na osnovi
               sklepa vlade Republike Slovenije dobili tudi možnost dodatnega zaposlovanja in prav s
               tem dodatnim zaposlovanjem in seveda izobraževanjem teh dodatnih kadrov, trdim, da
               bomo zaostanek nadoknadili in tudi v okviru tega procesa priprave slovenskega
               kmetijstva, slovenskega podeželja in ribištva za vstop v Evropsko unijo ustrezno,
               tako zakonsko kot institucionalno, uredili. Seveda bo pa v tem delu še kako pomemben
               en najtežji korak za državo Republiko Slovenijo, to je tudi ustrezna proračunska
               podpora tem projektom. Brez ustrezne proračunske podpore je seveda tak program tudi
               problematičen in bi seveda usodno nizka proračunska podpora lahko vplivala tudi na
               nadaljnje perspektive slovenskega kmetijstva, podeželja, zadružništva, agroživilske
               industrije.</p>
               <p>Zdaj, če grem na ta razširjeni del interpelacije, bi seveda jaz rad odgovoril, da v
               okviru tega, kar se tiče odgovornosti ministra za nesklenjene koncesijske pogodbe med
               skladom kmetijskih zemljišč in gozdov Republike Slovenije in gozdnimi gospodarstvi,
               ne bi govoril. Jaz mislim, da je to naloga sklada in da je naloga teh organov, ki v
               okviru sklada delujejo, da bi morali to spremljati in ustrezno tudi opozoriti. Vendar
               tudi tukaj bi lahko poudaril to, da je pač bilo pravno tolmačenje takšno, kot ga
               poznamo.</p>
               <p>Kar se tiče nespoštovanja odločitev pravosodnih organov v obveznem upoštevanju
               vlaganj v gozdove pri denacionalizacijskih postopkih bi tukaj rad poudaril, da 25.
               člen zakona o denacionalizaciji določa, da se nepremičnine, katerih vrednost se je po
               podržavljenju bistveno povečala zaradi novih investicij, upravičencu bodisi ne vrne,
               se na njej izpostavi solastninski delež do višine prvotne vrednosti nepremičnine, ali
               vrne pod pogojem, da upravičenec za razliko od vrednosti plačila dobi odškodnino,
               plača odškodnino, pardon.</p>
               <p>Vrednost kmetijskih zemljišč in gozdov, uporabljenih za gradnjo, so v smislu
               tretjega odstavka 44. člena istega zakona določi glede na katastrsko strukturo,
               katastrski razred in katastrski okraj na podlagi odloka o načinu določanja vrednosti
               kmetijskih zemljišč, uporabljenih za gradnjo v postopku denacionalizacije, to je
               Uradni list Republike Slovenije štev. 16/92. Vrednost podržavljenega premoženja se
               določi po stanju v času podržavljanja in ob upoštevanju njegove sedanje vrednosti.</p>
               <p>V primeru, da vrednosti nepremičnine ni mogoče ugotoviti na način, določen s 44.
               členom zakona o denacionalizacijskem postopku, se le-ta ugotavlja na podlagi navodil
               o merilih za ocenjevanje vrednosti podržavljenih premičnin, nepremičnin, podjetju
               oziroma premoženja. V drugem odstavku 9. člena tega navodila, ki se nanaša na
               kmetijska zemljišča in gozdove, je bilo določeno, da se povečanje oziroma zmanjšanje
               vrednosti podržavljenih gozdov ne ugotavlja, če je bilo z gozdovi ob podržavljenju
               dalje gospodarjeno v skladu z gozdnogospodarskimi načrti. Navedena določba, ki jo je
               ustavno sodišče s svojo odločitvijo številka UI 72-92-23 z dne 23.6.1993
               razveljavilo, je temeljila na ugotovitvi, da so se gozdne ceste deloma gradile iz
               materialnih sredstev, deloma z denarjem za investicije, deloma z denarjem, ki se je
               zbral od prodanega lesa na republiški ravni za izenačitev pogojev gospodarjenja. Za
               manjši del pa so bili najeti tudi krediti. Delež sredstev iz teh virov je bil od
               primera do primera različen. To pomeni, da so se sredstva oblikovala iz cene gozdnih
               lesnih asortimentov, posekanih tudi v gozdovih, ki so predmet denacionalizacije.</p>
               <p>Od gozdnih cest, ki so se gradile kot investicije in so bile osnovno sredstvo
               gozdnih gospodarstev, se je obračunavala amortizacija. Amortizacijska doba je bila 25
               let. Glede na to, da so se ceste najbolj intenzivno gradile v 70-ih in v začetku
               80-ih let in so že v pretežni meri amortizirane, to pomeni, da se je vloženi kapital
               investitorjem že povrnil, saj so bili zaradi gradnje stroški pridobivanja lesa
               bistveno znižani. Ustavno sodišče v sodbi, s katero je razveljavilo drugi odstavek 9.
               člena navedenega navodila, ni presojalo sporne določitve po vsebini, temveč je svojo
               odločitev oprlo le na dejstvo, da navodilo posega v materijo, ki jo ureja zakon o
               denacionalizaciji, in s tem preseglo pooblastilo iz zakona.</p>
               <p>V zvezi z v interpelaciji navedenim pravnim mnenjem pa bi rad poudaril, da gre za,
               poudarjam, neobvezno pravno mnenje, ki ga je predstavnica ministrstva za kmetijstvo,
               gozdarstvo in prehrano posredovala na skupnem strokovnem posvetu z upravnimi enotami,
               kjer so seveda prisostvovali tudi predstavniki ministrstva za okolje in prostor,
               ministrstva za notranje zadeve, ministrstva za pravosodje, ministrstva za gospodarske
               dejavnosti in je bilo nato poslano v pisni obliki. Navedenemu mnenju, ki ga je
               ministrstvo za kmetijstvo, gozdarstvo in prehrano zastopalo od uveljavitve zakona o
               denacionalizaciji, to se pravi od 7.12.1991, ni nasprotoval nihče od prisotnih
               predstavnikov ministrstev, ki prav tako ta zakon izvajajo. Tudi sicer takšno stališče
               ni nikoli bilo sporno, ker se je glede tega vprašanja že izoblikovala sodna praksa,
               saj je bilo v postopkih denacionalizacije vrnjenih 53% vseh podržavljenih gozdov.</p>
               <p>Vsaka stranka v postopku denacionalizacije, ki nasprotuje odločitvi, sprejeti tako
               na prvi stopnji kot na drugi stopnji ima pravico varstva svojih pravic in možnost
               vložiti redna, to je pritožbo, in izredna pravna sredstva, upravni spor na sodišču.
               To pomeni, da lahko vsaka stranka, to je recimo državno pravobranilstvo kot zakonit
               zastopnik sklada kmetijskih zemljišč in gozdov Republike Slovenije, gozdna
               gospodarstva in drugi, ki se ne strinjajo z odločitvijo ministrstva za kmetijstvo,
               gozdarstvo in prehrano oziroma njenim stališčem, izraženim v konkretni zadevi, sproži
               upravni spor na upravnem sodišču Republike Slovenije. Povedati pa moram, da v času
               mojega mandata ni bila izdana nobena drugostopenjska odločba, kjer bi bila odločitev
               vezana na stališče v zvezi s povečano vrednostjo gozdov, saj nobena od strank v
               postopku ni uveljavljala načela povečanja vrednosti. Navedeno mnenje je bilo sprejeto
               z namenom pojasnitve zakonske določbe, kdaj gre za zmanjšanje in kdaj gre za
               povečanje vrednosti gozdov in s tem k pocenitvi in skrajšanju postopkov
               denacionalizacije.</p>
               <p>Ugotavljanje vrednosti vrnjenih gozdov v času podržavljanja in v času vračanja je
               stvar ugotovitvenega postopka, v katerem sodelujejo denacionalizacijski upravičenec
               in zavezanec za vrnitev, torej stranke z nasprotujočimi si interesi.
               Denacionalizacijski upravičenci imajo možnost dokazovati, da se je vrednost gozdov
               zaradi sečnje ali celo zaradi gradnje gozdnih prometnic v gozdovih zmanjšala, glede
               na to, da so gozdne ceste neodmerjene in so del gozda, zaradi česar dobi
               denacionalizacijski upravičenec vrnjeno cesto namesto gozda. Po drugi strani pa imajo
               zavezanci za vrnitev prav tako možnost dokazovanja, da se je na račun gradnje teh
               prometnic vrednost gozdov povečala. Gozdna gospodarstva so namreč v postopkih
               denacionalizacije uveljavljala odškodnino v višini dejansko vloženih sredstev v
               gozdne poti, vendar niso uspela dokazati, da se je zaradi tega vrednost gozdov
               bistveno povečala, glede na to, da se vrednost gozdov ugotavlja skladno z določbo 44.
               člena zakona o denacionalizaciji. Takšno je bilo tudi stališče vrhovnega sodišča,
               izrečeno v odločbi številka U-51/93, ki jo citira predlagatelj razrešitve oziroma
               interpelacije. Zato je očitanje, da smo v okviru ministrstva oškodovali javni in
               družbeni interes v višini najmanj 15 milijard, popolnoma brez vsake pravne in
               dejanske podlage, predvsem pa po naših ocenah tudi nepoznavanje predpisov, ki se
               uporabljajo v postopkih denacionalizacije.</p>
               <p>Prav tako so neutemeljeni in brez osnove očitki, da sem odgovoren, ker niso bili
               sprejeti ukrepi za uskladitev katastra, katastrske kvalifikacije zemljišč, kar bi
               omogočalo ugotavljanje povečanih vrednosti gozdov zaradi izgradnje gozdnih prometnic.
               Izgradnja gozdnih cest lahko vpliva na spremembo katastrskega razreda gozda, ki je
               odločujoč element pri ugotavljanju vrednosti gozdov. Dejstvo namreč je, da stanje v
               zemljiškem katastru ni usklajeno s stanjem v naravi. Kljub temu da zakon o zemljiškem
               katastru v 32. členu določa, da se mora najmanj vsakih 15 let opraviti primerjava
               navedenega stanja, se to ni izvajalo. Za ažurno vodenje zemljiškega katastra je v
               skladu z zakonom o organizaciji in delovnem področju ministrstev odgovorno
               ministrstvo za okolje in prostor. Za uskladitev navedenih evidenc niso poskrbela niti
               gozdna gospodarstva, ki bi morala po 25. členu prej citiranega zakona o zemljiškem
               katastru prijaviti pristojnemu geodetskemu organu vsako spremembo vrste rabe zemljišč
               in spremembo, ki vpliva na katastrski razred. Gozdna gospodarstva niso, potem ko so
               gozdovi po zakonu prešli v upravljanje sklada kmetijskih zemljišč in gozdov, le-temu
               posredovala podatkov, na podlagi katerih bi sklad lahko zahteval spremembo vrste rabe
               zemljišč oziroma katastrskega razreda. Neusklajenost zemljiškoknjižnih katastrskih
               podatkov vpliva na vračanje podržavljenih nepremičnin - jaz to priznavam - in v zvezi
               s tem je tudi vlada Republike Slovenije leta 1995 sprejela sklep, s katerim je
               naložila ministrstvu za okolje in prostor, da sprejme program del, potrebnih za
               ureditev uradnih evidenc o zemljiščih, in za to zagotovi sredstva. Tako da za takšno
               stanje nisem odgovoren.</p>
               <p>Kar se tiče nadzorstvene funkcije ministrstva nad delom in poslovanjem sklada
               kmetijskih zemljišč in gozdov, sem že v prejšnjem delu jasno poudaril, da smo mi in
               naše inšpekcijske službe, zavod za gozdove ter tudi delavci našega ministrstva so
               sodelovali v nadzoru pri postopkih, ki se tičejo zakona o kmetijskih zemljiščih,
               zakona o gozdovih in zakona o denacionalizaciji. Seveda je pa pri drugem delu
               nadzorstvena funkcija jasno opredeljena v skladu z zakonom o skladu kmetijskih
               zemljišč, ker nadzor izvaja nadzorni odbor sklada kmetijskih zemljišč in gozdov, ki
               ga imenuje državni zbor.</p>
               <p>Tudi glede tega dela, glede nepravočasnega poročanja nadzornega odbora sklada
               kmetijskih zemljišč in gozdov in o delu in finančnem poslovanju sklada v letu 1997,
               bi seveda rad poudaril, da je prišlo do nekaterih proceduralnih, bi rekel, napak.
               Vendar smo potem v skladu tudi s predlogi odbora stvari dosledno preučili in v
               zadnjem delu zagotovili, da je nadzorni odbor v skladu z zakonom o tem poročilu
               poročal najprej odboru za kmetijstvo, gozdarstvo in prehrano državnega zbora. Kot
               vemo, se to poročilo želi tudi obravnavati na državnem zboru samemu. Tukaj res ni
               naša odgovornost za ta del.</p>
               <p>Sedaj se vračamo k temu problemu odgovornosti ministra za nepravočasno pripravo
               slovenskega kmetijstva za pridružitev k Evropski uniji. Tukaj bi rad poudaril, da smo
               predvsem na podlagi analiz in na upravnih posvetovanjih pripravili program reforme
               kmetijske politike, ki ga je vlada na 81. seji, z dne 22.10.1998, sprejela. Predvsem
               zaradi pomanjkanja proračunskih sredstev samo izvajanja reforme iz leta 1999
               prestavili v leto 2000.</p>
               <p>Na evropski koordinaciji vlade Republike Slovenije je bil tudi obravnavan, kot sem
               že prej predstavil, nacionalni program razvoja kmetijstva za obdobje 2000-2002, ki je
               v okviru te koordinacije dobil ustrezno podporo. Seveda pa bo ta program na evropski
               koordinaciji še enkrat obravnavan, predvsem zaradi zahtevnih zneskov, ki jih v okviru
               proračuna Republike Slovenije, v okviru tega nacionalnega programa razvoja kmetijske
               politike za obdobje 2000-2002, zahtevamo.</p>
               <p>Moram povedati, da naše ministrstvo pozna potrebe slovenskih kmetij in da smo k
               reševanju navedene problematike pristopili predvsem analitično, plansko, sistematično
               ter skušamo najti najboljše rešitve v okviru pričakovanega pristopa k Evropski uniji.
               To med drugimi tudi pomeni, da z ukrepi kmetijske politike usmerjamo pridelovalce
               tako pri intenziviranju pridelave, vsekakor pa k upoštevanju naravovarstvenih zahtev.
               Zavedamo se tudi potreb po evidenci zemljišč in drugih sistemov, ki bodo podpora in
               pogoj za realizacijo predpristopne pomoči SAPARD. Kot sem že prej povedal, v okviru
               ministrstva peljemo projekt kmetijski informacijski sistem. V okviru tega sistema
               izdelujemo ali smo že izdelali register kmetij, kataster trajnih nasadov, evidenco o
               rabi zemljišč, register območij z omejenimi dejavniki, kataster vinogradov, z
               določitvijo absolutnih vinogradniških regij, register pridelovalcev grozdja,
               živinorejski informacijski sistem, sistem o tipu in poreklu mesa, veterinarski
               informacijski sistem in tržni informacijski sistem. Posebej bi rad poudaril, da so
               tudi opravljene že te naloge - kot sem že prej povedal - za ustanovitev agencije za
               kmetijske trge in razvoj podeželja. Naši delavci, ki na tem projektu delajo, so tudi
               ob proučevanju sistemov, ki v nekaterih evropskih državah že funkcionirajo,
               usposobljeni, da bodo v tem obdobju, to je do konca letošnjega leta, ustanovili
               plačilno agencijo in jo tudi skupaj z ministrstvom za finance ustrezno akreditirali,
               pridobili ustrezni certifikat in pa seveda, da bodo v skladu s programom do konca
               leta 2002 pripravili, da bo agencija za kmetijske trge in razvoj podeželja v popolni
               funkciji. To je pomembna naloga, zahtevna naloga, odgovorna, ker brez ustreznega
               funkcioniranja te agencije - jaz moram poudariti - ni možnosti pridobivanja sredstev
               predpristopne pomoči in tudi ni možnosti, potem ko bomo polnopravni člani,
               pridobivanja sredstev iz naslova programa skupne evropske kmetijske politike.</p>
               <p>Tudi bi rad poudaril, da bo za delovanje te agencije bo postavljen informacijski
               sistem, ki bo ta program SAPARD omogočil organizirati. Nenazadnje je treba povedati,
               da je tudi v okviru tega državnega programa za prevzem pravnega reda, izredno
               detajlno vsako področje obdelano: pogoji, razvoj, načini uveljavljanja ukrepov, tudi
               spremembe, ki bodo potrebne tako v okviru kmetijstva samega, agroživilske industrije,
               institucij na področju kmetijstva, organiziranje rejcev in podobno.</p>
               <p>V tem šestem delu razširjenega dela interpelacije se govori okoli zamujanja na
               priprave predlogov za sprejemanje zakonodaje za področja kmetijstva, nujne uskladitve
               zakonodaje z Evropsko unijo. Tukaj bi ponovno poudaril, velik del tega pripada in je
               naloga našega ministrstva, to je - kot sem že prej rekel - 33 %, če seštevamo
               kmetijstvo plus ribištvo. To je dobra tretjina celotnega prevzema zakonodaje, v
               primerjavi z ostalimi ministrstvi. Seveda je tukaj naše ministrstvo močno
               obremenjeno.</p>
               <p>Mi smo seveda leta 1996, ko je Slovenija z Evropsko unijo podpisala sporazum o
               pridružitvenem članstvu in obenem vložila prošnjo za polnopravno članstvo, smo
               pravzaprav začeli ta postopek približevanja in prilagajanja slovenske zakonodaje
               ekonomskim in drugim vidikom evropskega povezovanja. Zaradi obsežnih nalog, ki jih v
               tem procesu prevzame naše ministrstvo, smo naše delo prednostno usmerili na izvajanje
               nalog, ki zadevajo pregled in usklajevanje obsežne zakonodaje Evropski uniji, tako za
               področje kmetijstva, živilstva in ribištva. Šele na osnovi vseh teh prepotrebnih
               znanj lahko naše ministrstvo pripravi z evropsko zakonodajo primerljive predpise.
               Drugače se tega enostavno ne da. Kot sem že prej poudaril, tako imenovani screeningi
               morajo biti v celoti opravljeni, potem bomo po vseh področjih lažje in brez zamud
               stvari peljali.</p>
               <p>Na podlagi državnega programa za prevzem pravnega reda Evropske unije smo v okviru
               ministrstva pripravili načrt izdelave predpisov. V okviru tega je prišlo do sprememb
               plana, tako v izdelavi, kot sem že prej poudaril, zakona o kmetijstvu, ki naj bi bil
               v skladu s prej omenjenim programom sprejet do 30.6.2000. Ta zakon je v fazi
               delovnega predloga in bo v septembru letos predložen državnemu zboru v prvo branje. S
               tem lahko ugotovim, da je bila sprememba plana sprejemanja zakona o kmetijstvu
               smiselna in nujna predvsem zaradi predhodnega celovitega pregleda večine evropske
               zakonodaje za področje kmetijstva in ribištva, ki nam seveda omogoča, da bomo
               celoviteje uredili vsa bistvena sistemska področja oziroma vprašanja.</p>
               <p>Pomemben razlog, da v letu 1997 nismo uresničili programa v celoti, je v pomanjkanju
               strokovnih delavcev v ministrstvu. V obdobju po osamosvojitvi ministrstvo za
               kmetijstvo, gozdarstvo in prehrano s svojo kadrovsko politiko in notranjo
               organiziranostjo ni sledilo nespornim novim in obsežnim nalogam, ki jih je to
               ministrstvo prevzelo, najprej s tem, ko smo postali samostojna država in kasneje s
               prevzemom nalog, ki izhajajo iz projekta prilaganja kmetijstva za prevzem skupne
               kmetijske politike. Šele v drugi polovici leta 1998, ko je vlada Republike Slovenije
               sprejela predlog za nove zaposlitve na ministrstvu za kmetijstvo, gozdarstvo in
               prehrano, se je sploh lahko pričel proces kadrovske in organizacijske usposobitve
               ministrstva za učinkovitejše izvajanje nalog.</p>
               <p>Ministrstvo za kmetijstvo, gozdarstvo in prehrano za ustrezno izvedbo uskladitve
               zakonodaje stalno spremlja skupno kmetijsko politiko EU, ki se je v času, ko se je
               Slovenija odločila za pristop k Evropski uniji, večkrat dopolnjevala. Na področju
               kmetijstva in ribištva je bilo tako skupaj 10 pregledov zakonodaje v letu 1998, v
               letu 1999 pa je bilo opravljenih 8 pregledov zakonodaje, dva pregleda zakonodaje pa
               sta po programu predvidena v letošnji jeseni.</p>
               <p>Vse podskupine za kmetijstvo in delovna skupina za ribištvo so imele po en
               bilateralni in en multilateralni pregled zakonodaje, razen veterine, kjer sta bila
               opravljena dva bilateralna pregleda zakonodaje. Tako je bilo ministrstvo v Bruslju na
               17 pregledih zakonodaje, pri katerih je intenzivno sodelovalo, kot sem že prej rekel,
               20 do 25 udeležencev ministrstva, tudi 30 včasih, in pa preko 17 zunanjih
               strokovnjakov, in to tako, da je skupno število dni, ki so jih te skupine preživele v
               Bruslju v obdobju junij, julij letošnje leto, preko 40 dni ali skoraj 2 polna delovna
               meseca.</p>
               <p>Glede realizacije zadev iz državnega programa in navedbe, da navajanje števila
               aktov, ki so v pristojnosti ministrstva, se v poročilih organizacije ne ujemajo, to
               sem že tudi prej pojasnil. Na vladi je bil 27.5. sprejet dopolnjen državni program. V
               okviru tega programa smo ažurirali nekatere stvari, tudi akte, ki smo jih združili v
               en akt in tako kot sem prej rekel, v tem delu je po tem usklajenem državnem programu
               za naše ministrstvo - v okviru teh podzakonskih aktov ministrstva - da jih pripravimo
               38, od teh 38 jih je 23 že bilo objavljenih.</p>
               <p>Kar pa se tiče realizacije na datum 30.6., zakonski akti državnega zbora, je bila ta
               realizacija stoodstotna; podzakonski akti vlade Republike Slovenije - stoodstotna; in
               pa pri podzakonskih aktih ministrstva je bila nekje 63%. Precej predpisov je, kot sem
               rekel, v fazi osnutkov na pravni službi. Seveda je ta postopek usklajevanja zahteven.
               Poleg obravnave na pravni službi smo dolžni te podzakonske akte v skladu z zakonom
               tudi obravnavati na službi vlade za zakonodajo, uskladiti z njimi, in šele po
               usklajenosti na službi vlade za zakonodajo gredo v objavo v Uradni list.</p>
               <p>Povedati moram tudi, da smo v letu 1999 do meseca julija sprejeli še 36 drugih
               predpisov, aktov, ki niso navedeni v državnem programu Republike Slovenije za prevzem
               pravnega reda Evropske unije do konca leta 2002. Tako je vlada na svoji 81. seji
               sprejela program reforme kmetijske politike za obdobje 1999-2000 in sprejela sklep,
               da je za njeno izvedbo potrebno do 30.6.1999 pripraviti ustrezen izvedbeni načrt.
               Naše ministrstvo je ta načrt, ki nosi naslov Nacionalni program razvoja kmetijstva,
               živilstva, gozdarstva in ribištva za obdobje 2000-2002, pripravilo, in kot sem rekel,
               smo ga že v okviru evropske koordinacije ustrezno obravnavali. Dodatno se je treba
               uskladiti predvsem po višini potrebnih proračunskih sredstev. Tako bo tudi ta
               dokument v pravem času pripravljen in sprejet. Gre za izredno strateški dokument, ki
               naj bi omogočal učinkovito strukturno, organizacijsko, institucionalno in tudi
               kadrovsko usposobitev slovenskega kmetijstva, živilske industrije, zadružništva, za
               priključitev v Evropsko unijo oziroma za izvajanje skupne kmetijske politike Evropske
               unije. Mirno lahko rečem...</p>
            </sp>
            <sp xml:id="SDZ2-Izredna-38-1999-07-27.sp7">

               <speaker>PODPREDSEDNIK MIROSLAV LUCI:</speaker>

               <p>Spoštovani gospod minister, zaključili ste nekje šest točk, sedaj imate sedmo točko,
               mislim, da bi bilo primerno...</p>
            </sp>
            <sp xml:id="SDZ2-Izredna-38-1999-07-27.sp8">

               <speaker>CIRIL SMRKOLJ:</speaker>

               <p>Samo en stavek.</p>
            </sp>
            <sp xml:id="SDZ2-Izredna-38-1999-07-27.sp9">

               <speaker>PODPREDSEDNIK MIROSLAV LUCI:</speaker>

               <p>En stavek še, potem bi pa morda nadaljevali ob 14.30 uri.</p>
            </sp>
            <sp xml:id="SDZ2-Izredna-38-1999-07-27.sp10">

               <speaker>CIRIL SMRKOLJ:</speaker>

               <p>Mirno lahko rečem to, da gre za slovensko Agendo 2000 za področje kmetijstva in za
               obvezen sektorski razvojni načrt. Tudi to moram poudariti, da je to prvi sektorski
               načrt, ki ga je katerokoli od slovenskih ministrstev pripravilo. Hvala lepa v tem
               dopoldanskem delu.</p>
            </sp>
            <sp xml:id="SDZ2-Izredna-38-1999-07-27.sp11">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister. <stage>(Oglašanje iz klopi.)</stage> Ja, seja bo zaključena...
               Proceduralno.</p>
            </sp>
            <sp xml:id="SDZ2-Izredna-38-1999-07-27.sp12">

               <speaker>MAJDA ANA KREGELJ-ZBAČNIK:</speaker>

               <p>Spoštovane kolegice in kolegi, lep pozdrav! Imam proceduralen predlog. Namreč, v
               življenju so veseli in žalostni trenutki. In eden od takih žalostnih trenutkov se je
               zgodil tudi našemu poslanskemu kolegu gospodu Lojzetu Peterletu. V razgovoru s
               kolegicami in kolegi poslanci sem razbrala, da bi se nas rado veliko udeležilo
               popoldanskega pogreba in se poklonilo pokojnemu očetu prvega predsednika slovenske
               vlade. Zato prosim za proceduralni predlog, da se da na glasovanje, da za danes
               prekinemo sejo in nadaljujemo zjutraj. Hvala lepa.</p>
            </sp>
            <sp xml:id="SDZ2-Izredna-38-1999-07-27.sp13">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Slišali smo proceduralni predlog gospe Zbačnikove, da se ne izvede
               popoldanski del seje. Proceduralni predlog moram dati na glasovanje. Ugotavljamo
               prisotnost! <stage>(48 poslancev.)</stage></p>
               <p>Kdo je za proceduralni predlog? <stage>(21 poslancev.)</stage> Kdo je proti? <stage>(21 poslancev.)</stage></p>
               <p>Proceduralni predlog ni sprejet.</p>
               <p>Zaključujemo dopoldanski del seje. Sejo nadaljujemo ob 14.30 z nadaljevanjem
               odgovora gospoda ministra.</p>
               <stage type="time">(Seja je bila prekinjena ob 13.10 uri in se je nadaljevala ob 14.35 uri.)</stage>
            </sp>
            <sp xml:id="SDZ2-Izredna-38-1999-07-27.sp14">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci! Glede na to, ker še ni končal odbor za šolstvo,
               šport, ker imajo hearing, predlagamo, da začnemo čez 15 minut se pravi 14.50 uri.
               Začeli bomo ob 14.50 uri s sejo.</p>
               <stage type="time">(Seja je bila prekinjena ob 14.37 uri in se je nadaljevala ob 14.50 uri.)</stage>
            </sp>
            <sp xml:id="SDZ2-Izredna-38-1999-07-27.sp15">

               <speaker>PODPREDSEDNIK ANDREJ GERENČER:</speaker>

               <p>Spoštovane kolegice poslanke, kolegi poslanci! Nadaljujemo z delom državnega zbora.
               Dodatno so se opravičili za nadaljevanje današnje izredne seje: Anton Delak in
               Miroslav Mozetič, za popoldanski del seje: Janez Janša, Jožef Jerovšek, mag. Marijan
               Schiffrer, Juri Malovrh, Izidor Rejc, Benjamin Henigman, Ivan Božič, Vincencij
               Demšar, dr. Helena Hren-Vencelj, Jožef Košir, Aleksander Merlo, Rudolf Moge, Ciril
               Metod Pungartnik ter Ivo Hvalica od 16.00 ure dalje, Bogomir Špiletič za pričetek
               popoldanskega dela seje. Prosim, da ugotovimo sklepčnost v dvorani! <stage>(56 prisotnih.)</stage>
               Zbor je sklepčen in lahko odloča. Besedo ima minister za kmetijstvo, gozdarstvo in
               prehrano, gospod Ciril Smrkolj.</p>
            </sp>
            <sp xml:id="SDZ2-Izredna-38-1999-07-27.sp16">

               <speaker>CIRIL SMRKOLJ:</speaker>

               <p>Hvala lepa, gospod predsedujoči. Poslanke in poslanci!</p>
               <p>Če smem opozoriti. Končal sem pravzaprav v delu, kjer sem predstavil nacionalni
               program in sem rekel, da je to pravzaprav slovenska Agenda za področje kmetijstva in
               kot obvezni sektorski razvojni načrt, ki ga je do sedaj kot edino pripravilo naše
               ministrstvo. Tudi ker je v okviru interpelacije, kar nekaj poudarkov na področju
               SAPARD-a, bi rad to je predpristopnega programa - rad poudaril, da je bil v preteklem
               tednu na obisku na ministrstvu na kontrolnem obisku gospod Mortensen, to je odgovorni
               v evropski komisiji VEGE 6 za SAPARD in je sam izrazil veliko zadovoljstvo nad
               napredkom Slovenije. Poudaril je dejstvo, da je slovensko kmetijstvo znotraj
               pridruženih članic praktično edino, ki izvaja v celoti evropsko primerljive programe
               razvoja podeželja, investicije na kmetijah, dopolnilne dejavnosti, zemljiške
               operacije, izgradnja hladilnic in povsem tudi primerljiv program celostnega razvoja
               podeželja in urejanja vasi, na osnovi katerih se bomo seveda sigurno najlažje med
               vsemi vključili v programe sofinanciranja strukturnih ukrepov evropske kmetijske
               politike. Gospod Mortensen je tudi bil seznanjen z osnutkom programa razvoja
               podeželja, ki se pripravlja v okviru ministrstva in naj bi bil koncem septembra
               končan z vsemi prioritetami in je ta osnutek ocenjen kot zelo pozitiven. Ob tem je
               tudi poudaril, da evropska komisija pričakuje predlog programa razvoja podeželja v
               Bruslju koncem septembra in jaz sem prepričan, da bomo to v septembru ustrezno
               poslali na vladno proceduro in tudi potem poslali to v Bruselj.</p>
               <p>Tako da je v tem delu seveda naše ministrstvo časovno in vsebinsko usklajeno s
               pričakovanji Bruslja na področju SAPARD-a. Seveda smo na področju SAPARD-a, moram
               tudi to poudariti, ker že imam to možnost, mogoče v okviru držav, ki se vključujejo v
               Evropsko unijo, finančno na najslabši poziciji, predvsem iz naslova, da je število
               kmetov, ki se ukvarjajo s kmetijsko dejavnostjo, bruto nacionalni dohodek in drugi
               parametri, ki kažejo našo razvitost, izredno visoki, na eni strani nizki, in smo med
               državami, ki bomo najmanjši odstotek sredstev tudi dobili.</p>
               <p>Kar se tiče odgovornosti ministra za nezakonito trošenje proračunskih sredstev v
               ministrstvu za kmetijstvo, gozdarstvo in prehrano, bi rad poudaril, da smo vseskozi
               zagotavljali zakonitost in kontrolo trošenja sredstev ter javnost, neodvisnost in
               strokovnost postopkov dodeljevanja denarja. Prvič je način uporabe proračunskih
               sredstev javen in se dosledno vrši na podlagi pozitivnih predpisov, kontrola
               postopkov dodeljevanja in uporabe se izvaja prek nadzorstvene pravice ministrstva za
               kmetijstvo, gozdarstvo in prehrano kot tudi prek drugih, za to pristojnih državnih
               organov. Tako povsod po svetu pri razdeljevanju proračunskega denarja prihaja do
               napak, ki so predvsem povzročene s strani uporabnikov teh sredstev. Takšnih primerov
               pač s sedanjim stanjem tehnike ni mogoče še v celoti ugotoviti in tudi ne preprečiti.
               V primerih, ki jih je ugotovila proračunska inšpekcija na ministrstvu za kmetijstvo,
               gozdarstvo in prehrano, smo v okviru ministrstva ravnali skladno s priporočili
               inšpekcije, in so tudi v nekaterih primerih bila sredstva vrnjena.</p>
               <p>Glede ugotovitve proračunske inšpekcije, ki se nanaša na pogodbeno razmerje,
               sklenjeno brez javnega razpisa s poslovnim združenjem prehrane, velja povedati
               naslednje. Poslovno združenje je kot naslednik, ki opravlja ta strokovna opravila za
               ministrstvo že 20 let, ministrstvo za kmetijstvo se strinja z ugotovitvami
               proračunske inšpekcije, in delamo na tem, da se ta ugotovitev ukine, sanira, predvsem
               s tem, da postavljamo lasten oddelek za proračun in finance, ki naj bi v polni
               funkciji pričel delovati z 31. oziroma 1. januarjem naslednjega leta. Tudi glede dela
               poslovnega združenja je naše ministrstvo v skladu z zakonodajo vsako leto objavilo v
               Uradnem listu zadevno dodelitev javnega naročila brez javnega razpisa; glavni razlogi
               za takšen način dodelitve so bile, kot sem rekel, dolgoletne izkušnje PZP-ja,
               ustrezna strokovna usposobljenost kadrov in programi izvajalca na eni strani, na
               1drugi pa neustrezna kadrovska sestava ministrstva in nezmožnost v relativno kratkem
               času vzpostaviti relativno zahtevno skupino, ki bi te programe ukrepov kmetijske
               politike na proračunskem delu izvajala. Tukaj bi rad tudi poudaril - poglejte, s sabo
               imam poročilo o delu kmetijske fitosanitarne, gozdarske, lovske in ribiške inšpekcije
               v Republiki Sloveniji. Iz tega poročila je jasno zaznati, da pravzaprav sama
               inšpekcijska služba zelo resno, dosledno in odgovorno nadzira porabo proračunskih
               sredstev v skladu z zakonom o finančnih intervencijah za kmetijstvo, proizvodnjo in
               ponudbo hrane. Tako je izveden nadzor nad porabo finančnih sredstev za celostno
               urejanje podeželja in obnovo vasi, kjer so kmetijski inšpektorji opravili kontrolo
               izvajanja agromelioracijskih del, namakalnih sistemov, akumulacij, agromelioracij
               trajnih nasadov in agromelioracij travnikov in pašnikov sofinanciranih iz
               republiškega proračuna. Sredstva so se obdelovala na podlagi uredbe o finančnih
               intervencijah za celostno urejanje podeželja in obnovo vasi za leto 1997. Podlaga za
               kontrolo je bila tehnična dokumentacija in obveznosti, določene v pogodbi, sklenjeni
               med ministrstvom za kmetijstvo, gozdarstvo in prehrano in upravičencem do teh
               sredstev. Tako da so bili, v okviru teh poročil je razvidno, pregledi opravljeni, da
               je večinoma projektov dokončanih, da so opravljeni tehnični prevzemi. Seveda so se pa
               v okviru teh inšpekcijskih pregledov ugotovile tudi pomanjkljivosti v nekaterih
               upravnih enotah je inšpekcija je odredila odpravo teh pomanjkljivosti in ugotovljeno
               je, da so bile do konca leta odpravljene, razen v eni upravni enoti, to je Ilirska
               Bistrica, vendar tudi tu iz upravičenih razlogov. Ravno tako smo imeli resen pregled
               kontrole izgrajenosti pašnikov in je kmetijska inšpekcija na podlagi dopisa
               ministrstva za kmetijstvo, gozdarstvo in prehrano opravila kontrolo planinskih
               pašnikov, na katerih je primerjala število živali po kategorijah, ki so bile na paši
               v času kontrole, velikost planiranja, nadmorsko višino pašnika. Inšpektorji so
               kontrolo opravili na podlagi izpolnjenih obrazcev za prijavo planinske paše v letu
               1998 in je bila kontrola opravljena na 45 pašnikih. Tudi te ugotovitve bom potem še
               navedel v tabeli, kako izgledajo.</p>
               <p>Potem, v okviru uredbe o uvedbi finančnih intervencij za ohranjanje in razvoj
               kmetijstva ter proizvodnjo hrane je bil opravljen nadzor nad odkupom <stage>(Nerazumljivo.)</stage>
               pšenice za blagovne rezerve. Jaz sem že v okviru odgovarjanja na odboru za
               kmetijstvo, gozdarstvo in prehrano poudaril, da so tukaj bile ugotovljene napake, da
               je na osnovi pooblastil inšpekcijska služba na osnovi suma tudi speljala ustrezne
               postopke ovadb in da zadeve in postopki tečejo.</p>
               <p>Bila je opravljena obnova, pregled postavke <q>"obnova črede plemenskih krav"</q>. Na
               področju cele Slovenije je bilo pregledanih 33 zahtevkov uporabe intervencijskih
               sredstev na tej postavki. Pregledi so bili opravljeni na kmetijskih zadrugah, na
               hranilno-kreditnih službah, ki so vlagale zahtevke in je bilo skupno pregledanih v
               masi sredstev 49,56% dodeljenih sredstev. V nobenem primeru ni bilo ugotovljenih
               nepravilnosti.</p>
               <p>Tudi pri plemenskih živalih, tako pri prašičih, drobnici, so bili ti pregledi
               opravljeni. Seme pšenice in rži - je bilo pregledanih 59 zahtevkov pri vlagateljih.
               Skupno je bila pregledana poraba 30 milijonov in 552 000 interventnih sredstev, kar
               pomeni 32 % pregledanih sredstev in tudi tukaj ni bilo ugotovljenih nepravilnosti.
               Ravno tako postavka - podpora razvoja semenarstva, kjer je bilo pregledanih sredstev
               v višini 22 milijonov 943 tisoč in ni bilo ugotovljenih nepravilnosti.</p>
               <p>Nadomestilo pri cenah kmetijskih proizvodov, to je postavka 1.4.3.3., so bili
               pregledi opravljeni pri dvajsetih upravičencih, ki so uveljavljali nekako 8,24 % vseh
               izplačanih sredstev in ravno tako v okviru te postavke ni bilo ugotovljenih
               nepravilnosti.</p>
               <p>Subvencionirane obresti od posojil za financiranje tekoče proizvodnje je bilo v
               okviru kmetijske inšpekcije pregledano 7 naključno izbranih vlagateljev, kar
               predstavlja 18,66 nakazanih sredstev v okviru te postavke.</p>
               <p>Tudi sadne sadike, podobno, vsa sredstva so bila namensko uporabljena, edino pri
               dveh upravičencih je bil rok, zaradi upravičenih razlogov, za uporabo podaljšan.</p>
               <p>Strukturne spremembe v kmetijstvu. Tukaj je v okviru kontrole namenske porabe
               interventnih sredstev v tej postavki bilo opravljenih 292 pregledov. Največ
               neposredno pri upravičencih do sredstev, nekaj pa tudi pri vlagateljih zahtevkov.
               Tako je bilo skupaj pregledanih 117 milijonov 317 tisoč sredstev ali od vseh teh
               strukturnih sredstev, 19,35. V 22 primerih so inšpektorji ugotovili, da investicije
               še niso zaključene, kar predstavlja v tem pregledu 24,25 %. Pri tem gre sicer za
               namensko uporabljena sredstva, vendar investicije še niso bile končane, so pa to
               lahko večletne in zato ne morejo inšpekcijske službe točno ugotavljati, ali je
               investicija izvedena v tem letu, lahko se tudi v daljšem obdobju, predvsem zaradi
               tega, ker je tudi delež teh proračunskih sredstev na investicijo relativno majhen in
               velikokrat upravičenci morajo iz svojih virov, tudi kreditnih in drugih, zagotavljati
               potem sredstva za zaključek investicije same.</p>
               <p>Izravnava stroškov pridelave. Tukaj so bili opravljeni 403 pregledi pri vlagateljih
               in upravičencih in je bilo pregledanih 35 % sredstev na tej postavki. Tukaj so se
               ugotovili nekateri problemi, predvsem, da je bil stalež živine predčasno v skladu s
               pogodbo znižan in so morali na osnovi teh pregledov rejci vrniti 255.000 ali kar
               pomeni od pregledanih sredstev 0,04 %.</p>
               <p>Tudi izredno visoka postavka, to je priprava oziroma izravnava stroškov blaga za
               zunanji trg, v ta namen je bilo recimo v letu 1997 izplačanih največ finančnih
               intervencij za ohranjanje in razvoj kmetijstva ter proizvodnjo hrane. Pregledi so
               bili opravljeni pri 26 vlagateljih ali upravičencih, ki so skupaj uveljavljali 18,23%
               nakazanih sredstev. Nekateri inšpektorji so še nadaljevali s pregledi tudi po tej
               postavki in potem, ko so dali poročilo in tako je bilo v letu 1998 pregledanih še
               nekaj več sredstev. V enem primeru je bilo ugotovljeno, da je upravičenec uveljavljal
               za 58.316 tolarjev prevelik znesek. Pri tej postavki pa je bilo v letu, v tem letu
               ugotovljenih manj nepravilnosti kot prejšnja leta, ker je in kar je tudi posledica
               bolj jasnih pogojev za pridobitev sredstev na eni strani. Na drugi strani pa tudi
               bolj intenziven nadzor pri upravičencih za pridobivanje teh sredstev.</p>
               <p>Pomoč pri zbiranju mleka na odročnih gorskih kmetijah. Tukaj je bil ta pregled
               opravljen za leto 1997 pri dveh vlagateljih in nepravilnosti niso bile ugotovljene,
               to je majhen odstotek.</p>
               <p>Pri pospeševanju pitane govedi, konj in drobnice je bilo skupno opravljenih 125
               pregledov, tako da je pregled zajel 28% sredstev. Inšpekcijske službe so ugotovile,
               da so neupravičeno uveljavili sredstva v višini 525.000 za krave dojilje. Pri tem
               inšpekcijske službe ugotavljajo, da prihaja do določenih odstopanj že pri samem
               evidentiranju kmetij za to podporo. Pogosto pa so na sezname uvrščene tudi kmetije,
               ki pridelano mleko oddajajo na domu in na ta način bomo tudi skozi inšpekcijski
               pregled za ta področja uredili, izpostavili bolj dosleden red.</p>
               <p>Sofinanciranje recimo delovanja strojnih krožkov. Ti pregledi so bilo opravljeni v 4
               strojnih krožkih, ki so skupaj prejeli 10,6% nakazanih interventnih sredstev s te
               postavke in pri teh pregledih niso bile ugotovljene nepravilnosti.</p>
               <p>Ravno tako je pri obnovi vinogradov. To je relativno visoka postavka in tudi veliko
               število vlagateljev. Tudi tukaj je bilo skupno pregledanih 32,8% odobrenih sredstev.
               Za to postavko v letu 1997 in nepravilnosti ni bilo ugotovljenih.</p>
               <p>Če tako generalno zaključim v tem delu, moram poudariti, da seveda inšpekcijske
               službe dosledno po utečeni metodi nadzirajo porabo proračunskih sredstev. Tudi skozi
               dober informacijski sistem, ki je v okviru inšpekcijskih služb že izdelan spremljajo
               te zadeve. Odbira področja ali upravičencev, katere pregledujejo, ni kar tako
               naključna, ampak se po sistemu računalniškem izberejo na osnovi programa čisto
               neodvisno od samih upravljavcev tega programa ti naključni upravičenci, kjer se
               seveda potem ta ogled opravlja. Tako da se ugotavlja v okviru inšpekcijskih služb
               določeno površnost pri uveljavljanju teh sredstev, vendar ne gre za namensko
               prikazovanje netočnega oziroma neresničnega stanja, v enem delu nepoznavanje
               predpisov, tudi nekaj je primerov ponarejanja dokumentov - to moram priznati - vendar
               tu inšpekcijske službe ustrezno ukrepajo s podanimi kazenskimi ovadbami. Tudi
               problemi se pojavljajo, ko je višja sila, pogin, zakol, tudi napad zveri, ko se
               dejansko stanje ne ujema z navedbami. Tudi nekateri vlagatelji, ki vlagajo zahtevke
               za upravičence, to je kmete, si privoščijo nekatere provizije, ki so nekako
               previsoke, ki niso enakomerne z ozirom na člane in nečlene, tako da inšpekcijske
               službe v tem delu zelo jasno tudi opozarjajo na te stvari.</p>
               <p>V tem delu bi rad še pojasnil problematiko, ki se tudi široko pojavlja kot medijska
               informacija, to je dodeljevanje sredstev za obnovo hladilnic. Moram povedati, da so
               ta sredstva ena od programov, ki se izvajajo sedaj v letošnjem letu že četrto leto,
               že v mandatu mojega predhodnika je ta program bil zastavljen; to je eden od izredno
               evropsko usmerjenih programov. Skozi ta program pravzaprav želimo v okviru sadjarstva
               zagotoviti več hladilnih kapacitet in na ta način jeseni ustrezno skladiščenje sadja,
               in skozi ustrezno skladiščenje potem v pomladanski sezoni ponudbo tega sadja tudi na
               trgu. Rad bi povedal, da pred tem, ko ni bil ta program uspešno in ustrezno podprt,
               so bile investicije v hladilnice izredno majhne, in dogajalo se je, da je slovensko
               sadje bilo izvoženo v sosednjo državo, Republiko Avstrijo, tam ustrezno skladiščeno
               in na spomlad ponujeno na slovenski trg po veliko višjih cenah. Tako da smo na osnovi
               sodelovanja biotehnične fakultete, GIZA za sadjarstvo, tudi predstavnikov združenj
               sadjarstva, ta program vsako leto ustrezno vrednotili, na osnovi razpisa pridobili
               vlagatelje za te programe, in tudi v okviru tega je komisija, ki je sestavljena iz
               zunanjih članov in članov ministrstva - ti zunanji člani so v večji prisotnosti, to
               so predstavniki sadjarjev, GIZA za sadjarstvo biotehnične fakultete - tudi dodelili
               ta sredstva. Rad bi poudaril, da v primeru sadjarjev iz Vitomarcev ni šlo za noben
               prekršek, da smo mi sredstva dodeljevali enakovredno v višini do maksimalno 25% od
               skupne vrednosti investicije, tako za pravne kot fizične osebe, in da je tudi ta del
               popolnoma korekten; investicija je v tej hladilnici sicer za fizično osebo, tudi
               procent je izpod 25%. Se je pa s tako investicijo v tem demografsko ogroženem
               področju zagotovilo, da je predelava sadja aktivna, da je tudi bivši nasad v funkciji
               in seveda ta investicija zagotavlja prek leta 5 delovnih mest. V spomladanski sezoni
               20 in v jesenski sezoni tudi do 120 delovnih mest. Tako da je treba razumeti, da so
               te investicije pozitivne in je poraba tudi nekaj višjih proračunskih sredstev, kot
               smo mi nekako navajeni, seveda nujna. Kajti taka investicija je 400 do 500 milijonov
               SIT, če jo želimo speljati od <q>"A do Ž"</q>. Če želimo seveda v okviru investicije
               uporabiti sodobno hladilno tehniko, ki zagotavlja tudi za daljše obdobje visoko
               kvaliteto sadeža, ki ga potem sadjar, zadruga sadjarska ali podjetje ponuja na
               slovenskem ali tudi tujem trgu. Veliko teh jabolk je šlo tudi v izvoz.</p>
               <p>Kar se tiče tega osmega vprašanja v dopolnilnem delu, to je odgovornost ministrstva,
               ki ni zagotovilo zakonite podlage za poravnavanje dela prispevkov za socialno varnost
               za morske ribiče. Tisti, ki ste to situacijo spremljali, dobro veste, pod kakšnim
               pritiskom in problemi smo bili, v okviru tega problema delovali, da smo to situacijo
               podedovali. Moram poudariti, podedovali. In seveda je prišlo v mesecu novembru
               lanskega leta do poravnave dela prispevka za socialno varnost za morske ribiče, ki ga
               je izdalo naše ministrstvo in je bil tudi sprožen ustavni spor. Ustavno sodišče
               Republike Slovenije je odločilo, da sklep v delu, v katerem predpisuje pogoje za
               pridobitev pravice do navedene poravnave prispevkov, ni začel veljati in se ni smel
               uporabljati, ker ni bil objavljen v Uradnem listu. Ministrstvo za kmetijstvo,
               gozdarstvo in prehrano je v okviru strokovnih služb izvedlo izplačilo na način in
               postopku s katerim so bili vsi ribiči iz uradnih evidenc upravnih enot obveščeni o
               možnosti uveljavljanja sofinanciranja dela prispevkov za socialno varstvo za obdobje
               od 1.12.1997 do 30.10.1998. Pri tem ni bil nihče, moram poudariti, diskreminiran, ker
               mi imamo točno evidenco teh ribičev. Gre pa seveda, jaz priznavam za napako, ker
               sklep ni bil objavljen na način, kot bi moral biti, to je v Uradnem listu. Vsi
               prizadeti morski ribiči pa so bili z njim seznanjeni najprej na skupnem sestanku, na
               podlagi katerega je bil omenjeni sklep sprejet in še s posebnim obvestilom davčne
               uprave. Posledice tega so bile enake, kot če bi bil tudi sklep formalno in pravilno
               objavljen oziroma s strani ministrstva za kmetijstvo, gozdarstvo in prehrano je bilo
               podvzeto vse, da so bili upravičenci z vsebino sklepa seznanjeni. Ministrstvo je na
               podlagi ugotovitve ustavnega sodišča o pravni naravi tovrstnega sklepa uvedlo
               potrebne ukrepe z dodatnim nadzorom, da v bodoče ne bi moglo priti do podobnih
               situacij. Zaradi splošno znanih kadrovskih problemov je bil doslej povsem učinkovit
               in dosleden notranji razvoj seveda otežen. Z uveljavitvijo zakona o dopolnitvah
               zakona o morskem ribištvu, pa so se pravice morskih ribičev tudi sistemsko uredile iz
               vidika izenačitve s kmeti na področju pravic in obveznosti z naslova pokojninsko in
               invalidskega ter zdravstvenega zavarovanja, zato se ta prejšnja oblika podpore za
               socialno varnost ribičev ukinja.</p>
               <p>Kar se tiče odgovornosti ministra glede nestrokovnega ravnanja na področju veterine
               in ribištva, bi rad poudaril, da ko sem prevzel mandat na ministrstvu, sem pravzaprav
               dobil sila neurejeno to področje in smo tudi z izredno veliko zamudo v skladu z
               zakonom o veterini, ki je bil sprejet v letu 1995 - moram poudariti - in je nalagal
               ministrstvu že, da v šestih mesecih po sprejemu zakona izpelje postopke za postavitev
               javne veterinarske mreže. Iz različnih razlogov pač to v zakonitem roku ni bilo
               storjeno in smo seveda leta 1997 ob prevzemu dosledno evidentirali to stanje na
               področju zasebne veterinarske prakse in tudi speljali vse ustrezne ukrepe, da smo
               seveda te stvari sanirali. Potrebno je bilo postaviti mrežo javne veterinarske službe
               in seveda v skladu s tem tudi na osnovi razpisa in ob doslednem ter trdnem delu
               komisije za delovanje koncesij tudi smo dodelili v začetku letošnjega leta te
               koncesije, in sicer 86 koncesionarjem.</p>
               <p>Rad bi pa povedal seveda, da so te koncesionarji v skladu z zakonom morali
               izpolnjevati pogoje, da je bilo tudi nekaj pritožb, in da se tudi te pritožbe
               rešujejo v okviru upravnih sodišč.</p>
               <p>Tudi za to področje veterinarske uprave, ki seveda pokriva izredno zahtevno in
               odgovorno področje, tudi nadzora prometa z živili, živalmi tako v državi kot na meji
               in v predelavi, je veterinarska uprava skupaj z Zavodom za veterino in pa z
               Veterinarskim institutom intenzivno delala na teh nalogah. Ravno tako je v teh dveh
               letih s strani veterinarske uprave bilo pripravljenih 46 različnih podzakonskih
               aktov, ki urejajo delovanje veterinarske službe in omogočajo napredek tako živinoreje
               kot kmetijstva v celoti na eni strani, na drugi strani pa s temi podzakonskimi akti
               uspešno regulirajo postopke zaščite zdravja potrošnikov v Sloveniji. Veterinarska
               uprava se je seveda tudi intenzivno spoprijela s postopki prilagajanja zakonodaje za
               to področje, tako da je veterinarska uprava, kot sem že prej rekel, opravila preglede
               zakonodaje v Bruslju, to sta bila dva bilateralna screeninga in eden multilateralni.
               Na drugi strani smo imeli obiske štirih veterinarskih inšpekcij Evropske unije, ki so
               preverjali tako delo upravnih organov in na tej podlagi omogočili slovenski
               živilsko-predelovalni industriji sodelovanje na zahtevnih evropskih trgih. Pregledano
               je bilo tudi skupno v tem delu 590 pravnih aktov Evropske unije, kar predstavlja
               tudi, če tako rečemo, velik procent zakonodaje Evropske unije. Veterinarska uprava je
               v tem novem mandatu tudi poravnala, jaz moram poudariti, zaostala plačila iz
               prejšnjega mandata do zasebnih veterinarskih organizacij, to je visok znesek, 250
               milijonov je bilo zaostanka in je ta uprava pravzaprav pregledala, potrdila in
               opravila poračun teh nalog, ki jih je veterinarska stroka opravila za to področje v
               skladu z zakonom o veterinarstvu.</p>
               <p>Tudi zakon o zaščiti živali, ki je v parlamentarni proceduri, tretje branje, je eden
               od velikih prispevkov veterinarske uprave, jaz moram poudariti. Ta zakon bi tudi sami
               želeli, da se državni zbor v tretjem branju jeseni z njim spopade, ker ga tudi
               uvrščamo v tako imenovano kategorijo evropskih zakonov, v kolikor ne bo ta zakon do
               konca leta sprejet, Slovenija nima več pravice izvažati živali, žive živali v
               evropski prostor. Seveda je tukaj konkretno vprašanje okrog veterinarske zbornice.
               Jaz bi rad poudaril, da je pač veterinarska zbornica bila ustanovljena z
               veterinarskim zakonom iz leta 1995, da je nadzorstvena naloga nad izvajanjem javnih
               pooblastil, ki jih je zakon o veterini prinesel na veterinarsko zbornico Slovenije s
               104. členom in je s 153. členom naloženo upravnemu organu, pristojnemu za
               veterinarstvo, to je veterinarski upravi. Z delno odločbo iz leta 1996 so bila
               dovoljena nekatera javna pooblastila veterinarski zbornici Slovenije, v nadzorstvenem
               pregledu leta 1998 pa je veterinarska uprava Republike Slovenije ugotovila, da v
               veterinarski zbornici Slovenije kršijo določbe, določene v tej odločbi ter ne
               izvajajo javnih pooblastil, kakor je to določeno v skladu z zakonom o veterini in
               drugih predpisih. Zaradi navedenega je bila izdana odločba o odvzemu javnih
               pooblastil veterinarski zbornici Slovenije do ureditve njihovega poslovanja v skladu
               z določbami zakona o veterini.</p>
               <p>Upravno sodišče je v svoji sodbi ugotovilo, da je bil izrek odločbe ministrstva za
               kmetijstvo, gozdarstvo in prehrano številka 323/8/96, z dne 30.6.1998, napačno
               formuliran in zaradi tega je vrnilo zadevo v ponovno odločanje pristojnemu
               ministrstvu. Materialna dejstva iz navedene odločbe ostajajo pravilno in upravičeno
               ugotovljena, in zaradi navedenega je tudi veterinarska zbornica pristopila k
               spremembi notranjih aktov in pričela z urejanjem svojega poslovanja. V ta namen so
               spremenili statut, na katerega je vlada Republike Slovenije dala soglasje, z zahtevo,
               da se tudi kadrovsko sistemizirajo naloge in uredi poslovanje veterinarske zbornice
               Slovenije, kot to velja za državne organe, ker edino v takem primeru lahko
               veterinarska uprava Republike Slovenije prenese opravljanje javnih pooblastil na
               veterinarsko zbornico Slovenije. Tako da moram poudariti, da je veterinarska uprava
               Republike Slovenije opravljala svojo pristojnost v skladu z zakonodajo, in dejstvo,
               da so bila veterinarski zbornici Slovenije odvzeta javna pooblastila zaradi kršenja
               zakona o veterini, odločba številka 323/8/96, in kršenje drugih predpisov, kar je
               razvidno tudi iz obrazložitve upravnega sodišča v sodbi U-1173/98-8, in ne zaradi
               kakršnegakoli drugega razloga. Tako da iz vsega tega navedenega sledi, da ministrstvo
               ni kršilo materialnih predpisov, tudi ne v primeru veterinarske zbornice, ampak
               ustrezno ščitilo izvajanje zakona o veterini.</p>
               <p>Drugi del te 9. točke interpelacije se nanaša na ravnanje na področju ribištva.
               Tukaj bi rad poudaril, da smo to zadevo že pojasnili v odgovoru na poslansko
               vprašanje poslanca združene liste, vendar bi rad ponovno pojasnil zaporedje postopkov
               pri izdaji upravne odločbe, za katero je v prvi stopnji pristojna upravna enota, v
               primeru pritožbe na drugi stopnji pa ministrstvo, seveda pa je takšna odločba
               podvržena še sodnemu nadzoru. V tem konkretnem primeru je v okviru svojih
               pristojnosti ministrstvo za kmetijstvo, gozdarstvo in prehrano sledilo namenu odločbe
               ustavnega sodišča iz leta 1997. Ministrstvo je 25.2.1999 zavrnilo pritožbo zavoda za
               ribištvo proti odločbi upravne enote Tolmin, s katero je dodelilo ribiški družini
               Tolmin v upravljanje reko Sočo od izvira do mostu v vasi čez Sočo z vsemi pritoki na
               tej vodni progi in Krnsko jezero. Ker je s tem postala prvostopna odločba izvršljiva,
               je zavod za ribištvo vložil na upravno sodišče Republike Slovenije predlog, da se
               začasno do izdaje pravnomočne sodne odločbe o upravnem postopku odloži izvajanje
               dokončne odločbe ter istočasno tudi tožbo proti odločitvi ministrstva za kmetijstvo,
               gozdarstvo in prehrano. Upravno sodišče Republike Slovenije je ugodilo predlogu
               zavoda za ribištvo in določilo, da se začasno do izdaje pravnomočne sodne odločbe v
               upravnem sporu odloži izvajanje odločbe oddelka za gospodarstvo v upravni enoti
               Tolmin. Ker pa je bilo v identični upravni zahtevi, ki se nanaša na bohinjski ribiški
               okoliš, prav tako upravno sodišče Republike Slovenije zahtevo zavoda za ribištvo po
               izdaji začasne odredbe zavrnilo, je zavod vložil pritožbo, o kateri je vrhovno
               sodišče Republike Slovenije tudi že odločilo.</p>
               <p>V interpelaciji je omenjena zmeda. Stanje se je nekako prvo zaznalo in se ga mi na
               ministrstvu tudi zavedamo, da se je moralo pač reševati o zadevah, o katerih je
               upravno sodišče v dveh enakih zadevah različno odločilo. Moram poudariti - različno!
               Za rešitve iz nastale situacije se je ministrstvo za kmetijstvo, gozdarstvo in
               prehrano poslužilo edinega možnega pravnega sredstva in se obrnilo na vrhovno sodišče
               Republike Slovenije, ki je za en primer, kot je omenjeno, že oblikovalo svoj sklep,
               drugega pa vrnilo upravnemu sodišču Republike Slovenije v ponovno obravnavo. Te
               odločitve je in bo ministrstvo za kmetijstvo, gozdarstvo in prehrano tudi spoštovalo.
               Postopek še ni končan. In bi seveda rad v končni fazi poudaril, da je naše
               ministrstvo tudi začelo s pripravo novega zakona o sladkovodnem ribištvu, kajti stari
               je iz leta 1976, da bi se temu ustrezno upoštevale vse novosti, in da bi seveda za to
               področje tudi ustrezno stvari regulirali.</p>
               <p>Tudi treba je urediti status zavoda za ribištvo. Moram poudariti, ta status je
               neurejen in bi moral ravno tako biti že v prejšnjem mandatu urejen. Naš predlog je,
               da se zavod za ribištvo uredi in regulira v skladu z zakonom o javnih zavodih, in da
               s tem bolj intenzivno in pod večjim nadzorom opravlja te naloge na področju
               raziskovanja in znanosti.</p>
               <p>Seveda je tukaj treba poudariti, da - moram zelo resno povedati - da so navedbe v
               interpelaciji neutemeljene, da smo se v okviru ministrstva dosledno trudili
               spoštovati zakon in seveda sprotno reševati probleme, ki so po področjih nastajali.</p>
               <p>Na področju sprememb prostorskih sestavin dolgoročnih planov občin moram resno
               povedati, da so postopki zahtevni, da občine iz leta v leto vlagajo več teh zahtevkov
               in smo recimo v letu 1998 imeli, če se prav ne motim, 48 zahtev za predloge sprememb
               dolgoročnih sestavin prostorskih planov občin. To je za petkrat več, kot recimo leta
               1995 in temu ustrezno seveda tudi večji pritiski na kmetijska zemljišča, če temu
               ustrezno evidentiramo tudi posege, ki so zahtevani zaradi izgradnje avtocest v
               slovenskem prostoru.</p>
               <p>Glede sklada bi rad še enkrat poudaril, da se stvari poskušajo ustrezno regulirati,
               da so tiste nejasnosti, ki sledijo tudi iz zakona samega, počasi odpravljene in sem
               prepričan, da bodo tudi z novim vodstvom sklada, z novim nadzornim odborom tudi te
               pomanjkljivosti ustrezno rešene, in da bo sklad seveda delal in opravljal tisto
               funkcijo, za katero je bil tudi ustanovljen.</p>
               <p>Kar se tiče evropske zakonodaje in tega, bi res lahko še na dolgo in široko. Tukaj
               moram zaščititi interes in tudi korektnost do naših delavcev do naših zunanjih
               sodelavcev, do institucij, ki so ogromno v okviru tega procesa delali marsikatero
               noč, marsikateri vikend prebedeli v tem delu in bi lahko mirno trdil, da so zadeve na
               tem področju dobro pripravljene in so dobra osnova za vstop slovenskega kmetijstva,
               podeželja v ta zahteven proces Evropske unije. Tudi pri nepovratnih sredstvih,
               subvencijah, poglejte, mi bomo z vstopom v Evropsko unijo pravzaprav pridobili eno
               večjo možnost uveljavljanja teh podpor. Evropski proračun je v tem delu mnogo
               močnejši. Že v našem predlogu reforme kmetijske politike in v okviru nacionalnega
               programa izvajanja le-te mi za leto 2000 zahtevamo veliko dodatnih sredstev, če
               želimo predvsem izravnati izpad dohodka, ki ga kmetijstvo beleži zaradi cenovnih
               nesorazmerij in konkurence, ki vlada na slovenskem trgu zaradi uvoza izdelkov, tako
               iz držav Cefte kot tudi držav Evropske unije. Na drugi strani pa moramo skozi večjo
               podporo strukturnim spremembam zagotoviti, da se ta segment ustrezno prilagodi, tako
               v okviru kmetij, v okviru zadružništva, agroživilske industrije in tudi v okviru
               institucij, ki so za ta področja potrebna.</p>
               <p>Če zaključim, gospe poslanke in poslanci. Trdim, da je utemeljenost predlagatelj
               interpelacije neupravičena. Hvala lepa.</p>
            </sp>
            <sp xml:id="SDZ2-Izredna-38-1999-07-27.sp17">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod minister. Besedo dajem predstavnikom poslanskih skupin. Izidor
               Rejc se je prvi javil, je odsoten, upravičeno odsoten. Dajem besedo dr. Francu
               Zagožnu, ki bo govoril v imenu poslanske skupine Slovenske ljudske stranke.</p>
            </sp>
            <sp xml:id="SDZ2-Izredna-38-1999-07-27.sp18">

               <speaker>DR. FRANC ZAGOŽEN:</speaker>

               <p>Spoštovani zbor! Po nastopu predlagatelja ali prvopodpisanega interpelacije ter
               ministra, smo najbrž slišali že dovolj argumentov za in proti, bi lahko zadevo tudi
               zaključili in glasovali, vendar poslovnik predvideva drugačen postopek in mislim, da
               je ta interpelacija med drugim tudi priložnost, da se spregovori o nekaterih
               problemih, ki so zelo resni, zelo realni, ki pa se jih predlagatelji interpelacije po
               naši oceni v poslanski skupini Slovenske ljudske stranke seveda niso lotili s pravega
               konca. Mislimo, da je interpelacija v tem primeru predvsem politična poteza
               parlamentarne stranke, ki ni utemeljena z stvarnimi argumenti, ampak ima seveda neke
               druge cilje.</p>
               <p>Predvsem pa je velik del, zelo velik del interpelacije bil posvečen skladu
               kmetijskih zemljišč in gozdov. Znano je, da se predlagatelji interpelacije vsaj
               nekateri s to problematiko ukvarjajo od vsega začetka na svoj oseben način. Skladu
               kmetijskih zemljišč in gozdov so enostavno ves čas nasprotovali, niso ga sprejemali
               kot zavoda, kar po zakonu o ustanovitvi sklada je, ki gospodari z nekaj sto tisoč
               hektarji državne zemlje, kmetijske in gozdov. Enostavno niso sprejeli tega dejstva,
               da nekdanja gozdna gospodarstva pa tudi kmetijska družbena posestva niso več to, kar
               so nekdaj bila. Gozdna gospodarstva v nekdanjem sistemu svojevrstna oblika pravzaprav
               javnih podjetij, s pravico zbiranja prispevkov in tako naprej, v ustavi določena kot
               tisti subjekt, ki gospodari z vsemi gozdovi, ne glede na lastništvo. Sedaj imamo
               opravka z delniškimi družbami, ki so izvajalske organizacije. Predlagatelji
               interpelacije pa jih še vedno vidijo v vlogi nekdanjih javnih podjetij in so v tem
               primeru pravzaprav zamenjali funkcijo sklada kmetijskih zemljišč in gozdov, ki je ta
               javni zavod, ki gospodari z državnimi gozdovi v imenu države in delniškimi družbami.
               Torej, ki nastopajo na trgu, vsaj tako naj bi bilo. Vendar se je zgodilo drugače.</p>
               <p>Ne bom se spuščal v vse podrobnosti, ki so bile z ene in druge strani temeljito
               obdelane. Nekaterih stvari se pa vendar moram dotakniti. Ker sem začel s tem skladom,
               naj povem drugo plat resnice. Kako je prišlo do teh 20-letnih koncesij. Gozdna
               gospodarstva kot delniške družbe, ki so po zakonu o lastninskem preoblikovanju
               podjetij in po zakonu o skladu kmetijskih zemljišč in gozdov bila dolžna prenesti vse
               gozdove na sklad kmetijskih zemljišč in gozdov v državno last, torej se s tem niso
               sprijaznile. Podobno tudi nekatera kmetijska gospodarstva, ki so bila po istih dveh
               zakonih dolžna pred lastninjenjem po zakonu o lastninskem preoblikovanju podjetij,
               prenesti kmetijska zemljišča na sklad. Funkcija sklada v zakonu definirana vemo za
               kaj gre. Ta in še nekateri drugi predlagatelji so predlagali presojo dveh členov.
               Enega v zakonu o skladu kmetijskih zemljišč in gozdov ter enega v zakonu o
               lastninskem preoblikovanju podjetji. Zadeva je bila zelo spretno pripravljena.
               Poročevalec je ustavnemu sodišču stvar pokazal tako, da so ustavni sodniki takrat
               očitno v prepričanju, da odločajo o nekaj 100 hektarih zemljišč, že izglasovali, celo
               soglasno sklep, da so neke določbe teh dveh členov protiustavne. To zgodbo pač poznam
               in jo bom razložil, ker je pomembna za presojo vloge ministrstva ali sklada ali vlade
               in predlagateljev te interpelacije.</p>
               <p>Na poslovnem združenju za gozdarstvo takrat, ki je kasneje - mimogrede, prišlo
               znotraj gospodarske zbornice v hude konflikte s poslovnim združenjem za lesarstvo, ki
               je v teh konfliktih pač podleglo in umolknilo, ker je gozdarski lobi močnejši - torej
               tam so slavili prezgoda, preden je bila odločitev sodnikov ustavnega sodišča
               podpisana in objavljena v uradnem listu. To je omogočilo skladu in zato se imamo za
               zahvaliti bivši direktorici sklada, gospe Lukačičevi, ki je še tisti zvečer izvedela
               za to zadevo, ustavno sodišče opozorila na posledice take odločitve. Ustavno sodišče
               se je odločilo seveda, da bo zadevo ponovno proučilo, ker mu zakon o ustavnem sodišču
               to možnost daje. Če ne bi bila tako pozorna takratna direktorica sklada kmetijskih
               zemljišč in gozdov, bi delniške družbe brez odškodnine postale nepovratno lastnik
               okoli 450.000 hektarov kmetijskih zemljišč in gozdov v Republiki Sloveniji, torej več
               kot 20 % površine Slovenije in država bi ostala brez vsega. Ko so ustavni sodniki
               seveda to ugotovili, so zadevo eno leto ponovno proučevali in ugotovili, da v teh
               delih noben od teh zakonov ni protiustaven. Odločba je bila torej drugačna, vendar se
               predlagatelji niso sprijaznili.</p>
               <p>Ker to ni uspelo, so poskušali na drug način in tu jim je priskočil uspešno na pomoč
               eden od podpisnikov predlagateljev interpelacije, to je gospod Potrč, ki mu je uspelo
               z amandmajem in zanj pridobiti tudi večino v državnem zboru, leta 1995 je bilo to, ob
               dopolnitvah, spremembah in dopolnitvah zakona o skladu kmetijskih zemljišč in gozdov
               in lastniškem preoblikovanju podjetij zagotoviti 20-letno koncesijo za natančno
               določene delniške družbe, teh je 14-ih in za natančno, z zakonom seveda, tudi določen
               predmet koncesije, to so državni gozdovi v teh 14-ih gozdno-gospodarskih območjih.
               Koncesijsko razmerje nastane po samem zakonu in o vsebini koncesijske pogodbe,
               nepravdnem postopku odloči sodišče, če se koncesionar in koncident ne pogodita pred
               tem. In gozdna gospodarstva, zdaj delniške družbe, ne več nekdanja javna podjetja po
               zakonu o združenem delu in po ustavi iz leta 1974, seveda imajo v rokah škarje in
               platno in sklad in država sta tu nemočna. Ena taka sodba je res izdana, o tem je
               gospod Veber govoril, v Mariboru. Ta bo poleg tega, če bi ostala pravnomočna, poleg
               tega, da bi za 20 let zagotovila državne gozdove v gozdno gospodarskem območju
               Maribor delniški družbi gozdno gospodarstvo Maribor v izkoriščanje in rabo, stala
               državo tudi nekaj 10 milijonov tolarjev letno. Namreč koncident bi moral plačevati
               koncesionarju po tej koncesijski pogodbi. Normalno seveda dolžan je bil sklad, da
               take pogodbe ne podpiše, da je ne sklene in javni pravobranilec se je seveda tudi
               pritožil. Jaz upam, da nikoli ne bo sklenjena. Taka zakonska ureditev je unikum in
               vam zagotavljam, da kaj primerljivega nikjer v svetu ne boste našli. Koncesija brez
               javnega razpisa in z zakonom določenim koncidentom, ki ima potem očitno močnejši
               položaj od koncesionarja in ki ima močnejši položaj od lastnika, v tem primeru
               države. Torej, gospodje, zamenjali ste javni in privatni interes.</p>
               <p>Če ste pred 10 leti, 15 leti bili pač prepričani, da je bila takratna ureditev
               ustrezna, ko so gozdna gospodarstva ne glede na lastništvo po ustavi in zakonu
               gospodarila z gozdovi, z vsemi gozdovi v svojem gozdno-gospodarskem območju, zbirala
               tudi prispevke. Zato so seveda bila investitorji. Ustava je izločila vse druge,
               recimo tudi nekdanje gozdarske zadruge iz prometa z gozdnimi in lesnimi asortimenti.
               Prav s tem namenom, da je monopolnim 14 območnim gozdnim gospodarstvom zagotovila
               akumulacijo, potrebno akumulacijo in dala tudi možnost delnega prispevka za
               investicije v gozdno infrastrukturo poleg biološke amortizacije, tudi v izgradnjo
               gozdnih vlak in cest ter druge ustrezne infrastrukture, ki je mimo grede po zakonu o
               gozdovih postala javna. Gozdne ceste so javne in nekdanji investitorji nimajo prav
               nobenih upravičenj z zakonom o lastninskem preoblikovanju podjetij, z zakonom o
               skladu kmetijskih zemljišč in gozdov so bili dolžni prenesti vse gozdove in tudi,
               seveda, torej vse gozdne površine na sklad in do njega niso imeli nobenih terjatev.
               Kasneje so jih poskušali vzpostavljati, kar je spet poseben pravni unikum, ko se
               naenkrat pojavi terjatev, ki je ni bilo. To je, recimo, ko so zahtevali kot
               udeleženci v postopku denacionalizacije odškodnine in v nekaterih primerih celo
               uspeli, ker so upravičenci. Poznam take primere agrarnih skupnosti, ki so se
               odločile, da se bodo raje pogodile in dale še nekaj tisoč kubikov kot pa, da bi
               pravde na teh sodiščih potekale nekaj let in bi ves ta čas gozdna gospodarstva
               njihove gozdove naprej izkoriščala. Za to je šlo.</p>
               <p>Veliko je torej narobe z delom sklada. Ampak, kdo je za to odgovoren? Minister je,
               mislim, dobro pojasnil, kakšne so tu njegove pristojnosti. On je pristojen minister
               za gozdarstvo, mora skrbeti za to, da se zakon o gozdovih izvaja tudi v gozdovih,
               katerih gospodar je sklad - to drži. V te stvari seveda ne bi mogel posegati. Rad bi
               videl tistega, ki bi si upal tako mirno, kot je tukaj tudi bil izglasovan tisti
               znameniti 17. člen, podpisati tako koncesijsko pogodbo. Mimogrede: tudi mene je za
               mnenje vprašala nekdanja direktorica sklada kmetijskih zemljišč in gozdov. Rekla je:
               <q>"To je v škodo sklada in v škodo države. Kaj naj storim - to, kar zahtevajo od mene?"</q>
               Rekel sem: <q>"Za vsako pogodbo posebej zahtevaj sklep vlade, naj prevzame to
               odgovornost vlada."</q> Vlada je mimogrede, predlagala drugačno zakonsko rešitev, ne
               20-letno koncesijo, in pod takimi pogoji, zaradi katere stremijo tisti gozdarji v
               mednarodni gozdarski organizaciji, ki so nekdaj dajali priznanje, seveda deloma tudi
               zavedeni, naši takratni ureditvi, ampak to je postranska zadeva.</p>
               <p>Toliko glede sklada in odgovornosti za stanje. Sklad dejansko po ustanovitvi od leta
               1993, ko je bil sprejet zakon, ko je po zakonu prevzel več kot milijon parcel, ta
               sklad je takrat imel v.d. direktorico, in od takrat naprej je poskušal začeti
               opravljati svoje z zakonom določene funkcije, ne vedno z najbolj srečno roko, prevsem
               se je pa vedno boril samo za obstoj.</p>
               <p>Jaz bi se tako načelno lotil še enega problema, ki ga predlagatelji očitajo v
               konkretnih primerih. To so spremembe namembnosti kmetijskih zemljišč - primer
               Rače-Fram, Lukovica, potem smo čuli še ali lahko brali za Cerkno - za Cerkno, kjer
               se, izgleda, domačinom oporeka celo pravica, da bi imeli športno igrišče - niso
               dobili dovoljenja za to na najboljšem kmetijskem zemljišču. Kdor pozna Cerkno, najbrž
               ve, da je tam komaj ravnina za kako športno igrišče, menda niti ne za celo nogometno
               igrišče. Ampak nič zato; če se lahko to zlorabi in meče očitke na ministra in še na
               koga.</p>
               <p>Glejte, tujci, ki prihajajo k nam v Slovenijo, tisti, ki se na stvari spoznajo,
               najprej ugotovijo, ta dežela ima pa težave z urbanizmom, ko vidijo, kako je pozidana,
               na kakšen način. In to se je seveda dogajalo desetletja dolgo. Mi smo imeli na
               desettisoče črnih gradenj, ki jih je bilo treba celo legalizirati. V takem sistemu je
               bilo absolutno nujno, da je do tega tudi prišlo, skratka, do popolnoma nesmotrne
               rabe. Potem smo dobili tudi zelo strog zakon o kmetijskih zemljiščih. To so sedaj
               tudi zlorabili. Minister je prej povedal, da v celem Črnem grabnu, v celi občini
               Lukovica - kar nekaj let niso mogli spremeniti namembnosti nobeni parceli, zaradi
               tega, ker se je tam načrtovala izgradnja avtoceste. In potem, ko je bila avtocesta,
               trasa znana, in ko je del teh zemljišč postal primeren, tudi za pozidavo, ki jo
               seveda kraj potrebuje za stanovanjsko, obrtno, podjetniško, ne vem kakšno, se to
               zlorabi v tak namen.</p>
               <p>Ampak, glejte, zaradi te zgodovine, kakršno imamo teh nekaj desetletij, se kot
               posledica sedaj letno zarašča 10 000 hektarov kmetijskih zemljišč in gozdov. Vse nove
               občine lahko spremenijo svoje prostorske plane in začrtajo svoj razvoj, pa ne bodo
               potrebovale toliko zemljišč, kot se jih letno zarašča in smo vsi skupaj nemočni. Tudi
               če bi vsi skupaj bili enotne volje, da hočemo kaj storiti - ker so to že nepovratni
               procesi, ker je to pač posledica nekaterih dogajanj iz preteklosti in problemi, ki
               jih bo imela ta država v prihodnost s tem vprašanjem, so izjemno veliki.</p>
               <p>Sem pripravil en referat leta 1987 je bil na Brdu - uvodni - za en posvet o agrarni
               politiki. Takrat je silno razburil centralni komite. Poskušal sem že nekaj let prej,
               vendar sem bil poklican tja, na Tomšičevo, v eno od tistih sob, kjer sedaj sedijo
               poslanci - mislim, da celo naši; pa ne samo jaz, ves pripravljalni odbor in stvar je
               bila seveda prepovedana, ker so se vsi umaknili, jaz sam nisem mogel nič
               organizirati. Leta 1986 smo poskusili ponovno v okviru raziskovalne skupnosti -
               posebne raziskovalne skupnosti za kmetijstvo in moram dati priznanje - takrat, tudi
               pripravljalnemu odboru, ki je ubral drugačno taktiko, in tudi takratnemu kmetijskemu
               ministru, gospodu Kneževiču. Mimogrede, on je bil tudi član CK-ja, ki je soglašal s
               tem, da raziskovalna skupnost Slovenije to pot ne bo dajala poročila o tehnoloških
               dosežkih in o znanstvenih raziskavah, ampak bo organizirala posvet o ključnem
               problemu, ki je omejevalni faktor, to pa je kmetijska politika. Zelo je bil
               razburjen; seveda, centralni komite - predsedstvo, je naslednje jutro zgodaj imelo
               izredno sejo. Eno leto je bil agrarni maksimum, ki smo ga tam načeli, tabu tema,
               potem so pa celo mene povabili zraven v delovno skupino, da smo utemeljili, ko so se
               leta 1988 pripravljale ustavne spremembe tudi na zvezni ravni in je tisti nesrečni
               agrarni maksimum padel. Vojvodina je predlagala 30 hektarjev, Slovenija je se je tudi
               temu pridružila in potrebno je bilo strokovno to utemeljiti.</p>
               <p>Glejte. Agrarna maksimum iz leta 1954 je naredil nepopravljivo škodo. Pustimo vse
               tisto, kar se je prej dogajalo od leta 1945 do 1954. Vse bi se še dalo popraviti.
               Ampak agrarni maksimum leta 1954, ki je trajal do leta 1990, je povzročil posledice -
               o tem sem poročal leta 1987 na tem posvetu na Brdu - da je Slovenija v strukturi, v
               posestni strukturi in seveda s tem tudi v svoji tehnološki sposobnosti in
               produktivnosti zaostala za povprečjem Evropske unije za 5 desetletij. Če bi imela
               pred seboj 5 desetletij zelo intenzivnega razvoja, tako intenzivnega strukturnega
               razvoja, kot so ga v nekaterih državah dosegali samo v kratkih obdobjih 5 let, bi
               Slovenija potrebovala 50 let, da doseže povprečje Evropske unije, kaj šele bolj
               razvite države Evropske unije. Tam smo tudi sedaj.</p>
               <p>Leta 1954 - predvsem, se je začelo v Sloveniji posest drobiti. Agrarni maksimum je
               vse drugo onemogočal in potem je bila posledica samo še drobljenje. Torej pot
               navzdol. Evropska unija, Evropska gospodarska skupnost je v 60-ih letih začela s
               sistematičnim strukturnim spreminjanjem kmetijstva in je šla pot navzgor. 25 let mi
               navzdol, oni navzgor in razlika je 5-desetletij, da jih dohitimo.</p>
               <p>Leta 1939 ni bilo nobene razlike v posestni strukturi med Slovenijo, ali Avstrijo,
               ali Švico in imela je, poglejte, študije tam iz leta 1939 ali 1940 ljubljanske
               univerze. Imela je najbolj normalno in ugodno agrarno strukturo takrat v Evropi v
               primerjalnih deželah. Res, da je bila to srednja, predvsem srednja kmetijska posest,
               ampak najbolj normalna struktura. Primerjane so bile države od Bolgarije pa tja do
               Francije in od Grčije pa gor do Nemčije. Profesor pravne fakultete - mimogrede
               ruskega porekla - anatemiran je bil kasneje, po II. svetovni vojni, bil pa je seveda
               ubežnik pred oktobrsko revolucijo, je avtor teh študij. Se opravičujem, ker se sedaj
               njegovega imena ne spomnim.</p>
               <p>Glejte. Še leta 1970 ni bilo zamujeno. Takrat je Kavčič nekaj poskušal, ampak je bil
               hitro pospravljen. Kavčič je takrat omogočil - jaz tudi izhajam iz enega okolja,
               čeprav sem takrat bil še zelo mlad, ampak vem, kjer je pravzaprav bil en tak njegov
               eksperimentalni <q>"fajgon"</q>, to je bila zadruga v Zgornji Savinjski dolini - skupaj s
               takratnim politikom Kropuškom, ki je bil predsednik sindikata v tistem času, je pa
               doma iz Zgornje Savinjske doline, sta omogočila zgornjesavinjski zadrugi, da začne s
               pospeševanjem kmetij. To je bilo seveda zelo hudo, kasneje se je razširilo po
               Sloveniji, ampak nekaj časa je bil to zelo velik problem, iz vse Jugoslavije so
               prihajali in delali cirkus. Je pa seveda tudi takrat - recimo - direktor te zadruge
               se še poskušal upirati in je poskušal še naprej. Na primer, od kmetov odkupovati les
               - kot sem prej govoril, da so gozdna gospodarstva dobila monopol, takrat še ni bil v
               ustavi zapisan, to je bil v letu 1974; moral je zapustiti zadrugo, moral je oditi, ko
               je Kavčič padel, ko je Kropušek padel, se je seveda začelo nekaj drugega.</p>
               <p>Zakon o združenem delu, ustava leta 1974, združevanje dela, sredstev in zemlje in
               takrat, gospod Potrč - se vas spomnim, v tistem času - kot izvršni sekretar ste
               prišli kot predavatelj na Biotehniško fakulteto razlagati združevanje dela, sredstev
               in zemlje. Midva sva bila takoj v konfliktu, ampak meni se je nekam mudilo in sem
               hitro tudi odšel. To ni tako pomembno, pomembno pa je, da je takrat bila priložnost;
               če bi takrat odpravili agrarni maksimum, ne bi zaostali za 50 let za Evropsko unijo,
               ampak bi jo do leta 1990 lahko že praktično dohiteli. V 70-ih letih, sicer svinčenih,
               se je v Sloveniji zelo veliko investiralo: v delovna mesta - zelo veliko ljudi se je
               zaposlilo v industriji v drugih dejavnostih; zelo veliko se je investiralo v
               kmetijske stroje, v kmetijske objekte - vse premajhno, ker je ostal agrarni maksimum.
               In potem, seveda, zaraščanje kot posledica - neustavljivo. In zdaj popolna
               deagrarizacija in praktično demografsko izpraznjenje velikih območij Slovenije. To
               so, glejte, tisti problemi, za katere niti nimamo več rešitev. Nekaj tega se še da
               rešiti, vse pa zagotovo ne. Slovenija je danes že najbolj gozdnata država v Evropi in
               ta proces je ireverzibilen, ko razpade socialna struktura celega območja, nihče več
               ne more pomagati. Pravi čas so to spoznali Švicarji, Norvežani. Ko so se jim prvi
               taki primeri pojavil, so zelo hitro ugotovili, da ne glede na to, koliko denarja je
               država pripravljena vložiti v to, ni mogoče ponovno kolonializirati izpraznjenih
               območij.</p>
               <p>In povabite vendar enkrat sem, gospodje, naj nam o tem spregovori direktor urada za
               statistiko Republike Slovenije, ki mi je osebno rekel, da si ne upa delati projekcij,
               demografskih projekcij in posaditvenih projekcij, ker se boji rezultata. In da so to
               nepovratni procesi, se je seveda vedelo že pred 20, 30 leti, ampak smo bili nemočni.
               In zdaj take zgodbe, kot jih poslušamo danes. Minister je zaradi 800 kvadratnih
               metrov kolegove zemlje, ki je tam nekje v bližini samo, kršil zakon, ne; se tega
               problema sploh ne dotika itn. Ampak, bodite vendar resni in odgovorni; in to do
               javnega interesa, ne do zasebnega, privatnega.</p>
               <p>Vse stvari seveda tudi niso v redu, meni tudi ni všeč to, tudi nam v poslanski
               skupini, da - recimo - na tistem natečaju za izgradnjo hladilnic niso zadruge
               ponudile takih projektov, ki bi jih komisija odobrila in bi tistih 100 milijonov
               tolarjev dobila zadruga namesto neki zasebnik. Ampak, dragi moji, tudi ne vem, kakšna
               velika razlika je med d.o.o. ali delniško družbo. In poglejte, kakšne milijarde
               ministrstvo za delo, družino in socialne zadeve daje delniškim družbam za reševanje
               takih problemov, kot so delovna mesta - po naši odločitvi. In bo še dajalo in
               potrebno je. Samo, ko gre za te nesrečne kmete, o katerih hitro najdeta kakšno besedo
               tudi gospod Veber, gospod Potrč, takrat je pa to seveda strašno in nedopustno. Jaz
               bi, kot sem rekel, zelo rad, da bi to bile zadruge, ampak ko smo sprejemali zakon o
               zadrugah - spomnite se, tudi takrat ste bili nekateri predlagatelji te interpelacije
               zraven, kako ste bili naklonjeni zakonu o zadrugah in temu, da bi zadruge prevzele
               tisto premoženje, ki bi po vsej naravni in pravni pravičnosti moralo biti njihovo in
               zgodovinsko. Niste dopustili tega. Želeli bi skandinavski model. Ampak, pojdite
               pogledati. V Skandinaviji so zadruge lastniki celotne živilske industrije in
               nastopajo na trgu same. Pri nas so bile v desetletjih uničene in se, žal, ne
               popravijo več, da bi vsaj prišle z dobrimi programi. In kdo jim lahko potem tu
               pomaga?</p>
               <p>Nepovratna sredstva so se pa dajala tudi v preteklosti. Tudi v preteklosti in - kot
               sem prej omenil - zelo neproduktivno: za kmetijske stroje, ki so se kupovali za
               premajhne kmetije, za novogradnje in obnovo premajhnih hlevov, ki so takrat, ko so
               bile te investicije izvedene, se je vedelo, da ni nobene perspektive zanje.</p>
               <p>Veste o čem razmišljajo, kaj pričakujejo drugod? Naj vam povem nekaj, kar vas bo
               nekoliko streslo. Po predvidevanjih nemških kmetijskih strokovnjakov in znanstvenikov
               iz vse Nemčije bo povprečna nemška kmetija, ki bo prodajala mleko leta 2015,
               prodajala več kot 400 000 litrov mleka. Pravzaprav trdijo, da bodo samo še izjemoma
               morda katere od kmetij, ki bodo prodajale manj kot 400 000 litrov mleka.</p>
               <p>Če želimo dohiteti ta razvoj - ne vem, kdaj, ampak recimo za Nemčijo zaostajamo
               dejansko vsaj 5 desetletji, po strukturi. Ampak nekaj, kmetje so tudi podjetni,
               veste, v Sloveniji, nekateri bodo uspeli. 1500 naj jih uspe. 1500, ki bodo dosegli ta
               nemški standard in bodo proizvajali 600 milijonov litrov mleka. V Sloveniji imamo
               6000 naselij. Se pravi, samo v vsakem četrtem naselju v povprečju bomo imeli enega
               proizvajalca mleka. Kaj bo s to državo? Kaj bo s to deželo? Ali bodo v vrtcu, v
               centru Ljubljane bo civilna varnostna služba varovala otroke pred medvedom ali kaj?
               Kaj bomo storili?</p>
               <p>Sedaj je kriv minister, da nismo strukturno prilagojeni za vstop v Evropsko unijo.
               Pa tega tudi bog ne more več popraviti. Nad tem bi se morali zamisliti, zares. Ne
               samo tako, da izglasujemo strategijo razvoja slovenskega kmetijstva in potem nič več.
               Potem prepustimo ministru in ko se ta z vsemi močmi bori za to, da bi kaj naredil,
               potem je treba po njem udariti.</p>
               <p>Veste, kaj so mi nekateri kmetje rekli te dni? Da jih skrbi, pravijo. Prvič se je
               spet pokazalo nekaj upanja in sedaj naj ta minister odleti na zahtevo združene liste.
               To jemljejo kot povratek za 30, 40 let nazaj in seveda za socialne probleme bo treba
               poskrbeti. Res so. Spomnite se, koliko let smo si tu prizadevali, da smo en absurd
               odpravili, da zelo velik del podeželske mladine, kmetov in nekmetov, saj so skoraj
               vsi na podeželju tudi zaposleni, saj veste, da v Sloveniji samo kakih, kvečjemu 15%
               čistih kmetij, pa še tisti morajo nek dodatni zaslužek iskati. Ampak 85% kmečkih
               družin ima zaposlene člane, torej so tudi delavci, uslužbenci in ne vem kaj. Njihova
               mladina ni mogla do štipendij, ni mogla do štipendij in jaz sem moral groziti z
               ustavno obtožbo. Nekaj let smo se borili za to, da smo odpravili nek absurden faktor,
               na podlagi katerega so uradniki izračunali, da imajo dohodke od tiste zemlje vsako
               leto večje, kot je bila vrednost zemlje. Večja kot je bila tržna vrednost zemlje,
               dragi moji! Ta absurd je končno odpravljen in vsaj otroci imajo zopet pravico do
               štipendije. Ampak pred tedni smo tukaj na ne čisto ustrezen način, nekdo je prišel s
               predlogom zakona, da se odpišejo neke prispevki za pokojninski in invalidski in
               zdravstveni sklad pred leti nekaterim podjetjem, in predlagali smo amandma, da bi
               odpisali tudi dolgove tistim kmetom, ki ne morejo plačati in jim mesečno pravzaprav
               rubijo vse prihodke sproti. Ne morejo plačati prispevkov za nazaj za pokojninsko in
               invalidsko zavarovanje, da bi jim to odpisali in hkrati izbrisali pokojninska leta,
               pa je bilo zavrnjeno.</p>
               <p>S kakšno pravico potem kritika na nekoga drugega. To bo treba urediti seveda. To bo
               treba urediti in sklad bi lahko to urejal. Ne more ta ali ona občina - ali bodo
               podeželje, občine prevzemale skrb za te, ki si niso mogli zagotoviti socialne
               varnosti, ker so izključeni, očitno, iz nekega socialnega sistema te države. Ta sklad
               kmetijskih zemljišč in gozdov bi lahko njihove kmetije odkupoval, jemal, v najem jih
               dajal, funkcije tistim kmetom, ki imajo eventualno perspektivo za prihodnost in ta
               sklad že od njegovega nastanka hočete uničiti. Ta sklad je edina dobra pridobitev
               vsaj v osnovi, ki pa ne more dobro delati; seveda ne v takih pogojih, ko je dnevno
               pod udarom te ali one politične opcije, ali na tem ali na onem sodišču, ali pa
               enostavno v javnost. Vse skupaj bi bilo, lahko rečem, farsa, če problem ne bi bil
               tako zelo resen, zato sem se na nek način te interpelacije veselil, da lahko enkrat
               stojim pred vami in povem, kar ob drugih priložnostih zaradi poslovnika ni mogoče.</p>
               <p>Ministru ste mimogrede očitali tudi, ne vem, liberaliziran uvoz. Minister je šel v
               tveganje in upam, da bo celo uspel, da bo v bistveni meri, v tisti ključni zadevi, ki
               nas je motila, ki smo vedeli, da nas bo stala stotine milijonov mark - spremenjeni
               sporazum Cefta, liberalizacija kmetijske trgovine v okviru Cefte. Nepojmljivo! Niso
               vedeli niti Madžari, niti Čehi, niti Poljaki, niti drugi - očitno tudi naši pogajalci
               takrat ne, v kaj se spuščajo. Ampak to je mednarodna pogodba, iz katere bomo morali
               ali izstopiti ali pa jo sporazumno z drugimi podpisniki spremeniti. Popolnoma jasno
               je bilo takrat - tudi to je bilo leta 1995, jeseni - tukaj sem takrat razlagal
               akterjem teh pogajanj, da imamo z vsemi državami Cefta 800 milijonov mark menjave, se
               pravi izvoza in uvoza, samo ta trgovinska liberalizacija pa, če hočemo odpraviti
               posledice, pri nas v Sloveniji stane naš proračun najmanj 300 milijonov mark. Ampak
               takrat nihče ni na to mislil. Nekaj sklepov je sprejel državni zbor, da predlaga
               vladi, da pripravi ustrezne ukrepe, ampak proti temu enostavno ni nobenih ustreznih
               ukrepov drugih, razen stotine milijonov mark. Podobno je z WTO, podobno je z
               meddržavnimi sporazumi, ki so se sklepali tako z lahkoto, bilateralnimi nekaterimi,
               podobno je s pridružitvenim sporazumom itn.</p>
               <p>Poglejte, če bi šlo samo za nekaj človeških usod ali pa nekaj 10.000 človeških usod,
               potem ta stvar ne bi bila niti tako zelo problematična. V Sloveniji je kakšnih, morda
               slabih 20.000 kmečkih družin, ki živijo predvsem ali pa izključno od kmetovanja,
               drugi so tako ali drugače vezani na nek drug glavni vir dohodka, zaposleni, so
               polkmetje itn., čeprav v Sloveniji dela kakih - po statistiki, ki seveda ne more biti
               najbolj natančna - morda 6 % prebivalstva v kmetijstvu. To so pač člani teh družin,
               tudi študentje, dijaki, celo osnovnošolci in seveda upokojeni itd. Vsi so všteti z
               različnimi koeficienti v delovno silo, s katero družina razpolaga. Tako se ta
               statistika dela. Tistih 20 000 družin, bi moral biti manjši socialni problem, kot pa
               je 120 000 brezposelnih. Ali smo torej pripravljeni sprejet sklep: ukinimo
               kmetijstvo, ta socialni problem rešimo z nekim interventnim zakonom - navsezadnje, če
               imamo že 450 in več tisoč upokojencev, jih lahko upokojimo še 20 000 in problem bo
               rešen. Smo pa nekaj drugega.</p>
               <p>Smo en zelo, za Evropo prav gotovo, zelo interesanten eksperiment, kako naj bi morda
               v prihodnosti tudi izgledali njeni gozdnati rezervati, kjer bo živelo gozdno
               ljudstvo. Veste za tiste kroge, ki jih nekateri po Evropi rišejo, tam od Pariza do
               Bruslja, še London je zajet, finančni centri sedaj že razmišljajo seveda, da bi
               priključili tudi Berlin, Frankfurt še zraven, potem pa v koncentričnih krogih okoli.
               V bližini teh metropol: visoka tehnologija, storitve, kmetijstva tisto, ki nudi
               zjutraj odtrgano zelenjavo že za zajtrk itn. visoko plačano; potem pa v koncentričnih
               krogih bolj agrarne, pa gozdnate, pa rekreacijska območja, tudi območja, kamor bodo
               hodili bogati na evropski safari. Naši otroci se pa čez prag ne bodo upali.</p>
               <p>Jaz bi pravzaprav od predlagateljev pričakoval, da to interpelacijo umaknejo in to
               točko dnevnega reda spremenimo v eno resno razpravo o tem, kako odgovorno ravnati s
               slovenskim kmetijstvom in podeželjem, ki je zelo ogrožen. Nekaj smo zadnjič že
               naredili s sprejemom zakona o skladnem regionalnem razvoju. Upam, da bo zdržal. Tudi
               tisti najmanj 1 % bruto domačega proizvoda, to, kar razvite evropske države dajejo za
               tretji svet. Vsaj to, da ne bo vse samo na skrbi kmetijskega ministra, ki ne more
               rešiti vseh problemov, ki jih nikoli ne bo mogel, niti z našo pomočjo ne, ker jih bo
               vedno veliko, ker nekaterih enostavno ni mogoče rešiti. Ampak, veliko pa se da
               narediti. Ampak, potem je treba delati prave stvari. Hvala.</p>
            </sp>
            <sp xml:id="SDZ2-Izredna-38-1999-07-27.sp19">

               <speaker>PREDSEDNIK JANEZ PODOBNIK:</speaker>

               <p>Hvala lepa. V imenu poslanske skupine združene liste bo govoril gospod Potrč.</p>
            </sp>
            <sp xml:id="SDZ2-Izredna-38-1999-07-27.sp20">

               <speaker>MIRAN POTRČ:</speaker>

               <p>Hvala lepa, gospod podpredsednik. Gospod minister, spoštovane kolegice in
               kolegi!</p>
               <p>Kar zadeva podpisnike interpelacije in Združeno listo socialnih demokratov, je na
               dnevnem redu interpelacija o delu in odgovornosti ministra za kmetijstvo, gozdarstvo
               in prehrano, gospoda Cirila Smrkolja. Kar nas zadeva, govorimo o njegovem delu; kar
               nas zadeva, govorimo o delu, v času od spomladi leta 1997 do danes.</p>
               <p>Poslanci Združene liste socialnih demokratov smo prepričani, da je minister Ciril
               Smrkolj osebno odgovoren za nestrokovno, neodgovorno in malomarno delo za tiste
               primere in tista dejanja, kot smo jih napisali v interpelaciji. Mi ne govorimo
               nasploh o drugih vprašanjih, ker je tema interpelacije pač so konkretne navedbe in o
               teh konkretnih dejstvih bi želeli govoriti. Prepričani smo, da imamo za vse obtožbe
               iz interpelacije dovolj dejstev in dokazov, ki potrjujejo odgovornost ministra.
               Poudarili jih bomo še posebej v tej razpravi danes in jutri in povem v naprej, da
               bomo vztrajali na tem, da se na koncu glasuje o predlogu, da se minister Ciril
               Smrkolj razreši svoje funkcije. V imenu poslanske skupine združene liste bom opozoril
               na glavne naloge, zaradi katerih trdimo, da odgovori gospoda ministra na naše trditve
               v interpelaciji niso argumentirani, točni in celoviti. Pokazali bomo, zakaj ti
               odgovori v ničemer ne ovržejo odgovornosti ministra za ravnanja, ki smo jih navedli v
               10 točkah naše interpelacije. Ko sem, moram reči, da pozorno, posebej poslušal
               današnje ustne odgovore ministra, se mi je - bi rekel - dozdevalo, da nismo na točki
               dnevnega reda, ki smo jo mi postavili. Minister je govoril namreč o vsem, samo o
               tistih konkretnih stvareh, ki smo jih mi postavili v interpelaciji ne. Ne vem, zakaj
               gospod minister? Ali zaradi tega, ker ni odgovorov na konkretne trditve in dokaze, ki
               smo jih navedli? Ali zato, ker res kdo misli, da je govor na splošno o vseh
               vprašanjih? Mi nikjer nismo trdili, da nam gospod minister osebno ni všeč. Mi nismo
               nikjer trdili, da vlagamo interpelacijo zaradi njegove politične baze. Mi nismo
               nikjer trdili, da je v kmetijstvu vse narobe samo zaradi ministra. Nikjer tega niste
               slišali od nas! Navedli smo 10 konkretnih dejanj in prosimo o njih razgovor in če
               bomo ugotovili, da za to ni nobene podlage, bomo umaknili interpelacijo. Ampak
               doslej, gospe in gospodje, minister na konkretna vprašanja ni odgovarjal: ni znal, ni
               želel, ni hotel - ne vem, ni odgovarjal, izjemoma na kakšno. Praviloma je govoril o
               vsem drugem in jaz bom v konkretnih primerih, ko bom govoril o desetih točkah naše
               interpelacije, kaj o tem povedal. Mi še vedno po teh odgovorih trdimo, da je minister
               po našem prepričanju odgovoren za vsako posamezno ravnanje iz teh navedenih desetih
               točk. Da je odgovoren torej za vseh 10 točk interpelacije, menimo pa, da bi že vsaka
               od teh zadostovala za razrešitev. Menimo, da bi, če bi bil minister dovolj
               samokritičen, na kakšni točki to tudi priznal in bi bil razgovor lahko drugačen. Ker
               pa zavrača vse, si moramo pač vzeti čas in poskušati vam, spoštovane poslanke in
               poslanci, pa tudi javnosti teh deset točk naše interpelacije v čim večji meri
               dokazati. Za nas so važna samo dejstva.</p>
               <p>Vložili smo interpelacijo zaradi ministrovega nestrokovnega, neodgovornega in
               malomarnega dela. Minister je interpelacijo, ki jo je v državni zbor vložilo 11
               poslank in poslancev, prejel 31. maja 1999. Na interpelacijo je odgovoril 30. junija,
               torej v skrajnem, ampak seveda še vedno poslovniškem roku 30 dni. Minister je najprej
               torej želel, da tudi z odlaganjem odgovora na zadnji dan roka razvodeni problem in od
               sebe ter svojega nepravilnega in nestrokovnega dela odvrne čim več pozornosti.
               Podpisniki smo interpelacijo razširili 6. julija 1999 z devetimi točkami, novimi,
               minister je na teh devet točk odgovoril v manj kot enem dnevu, 7.7. Za odgovor na
               prvo, relativno enostavno vprašanje je potreboval 30 dni, za odgovor na devet zelo
               zahtevnih vprašanj pa samo en dan. Temu primerna je tudi vsebina odgovora. Za resno
               vsebino naših navedb, argumentiranih samo v dopolnilni interpelaciji s 43 listinami
               in dokazi na skupno več kot 23 straneh, je takšen odgovor ministra omalovažujoč in
               žaljiv; pa ne do podpisnikov interpelacije, žaljiv je do javnosti, žaljiv je do
               institucije ministra in žaljiv je do instituta interpelacije. Taka naglica in
               površnost v odgovoru je lahko le posledica prepričanja ministra, da mu pač
               interpelacije ni potrebno ovreči z argumenti, ker ima kaj drugega - morda dovolj
               glasov.</p>
               <p>V obeh svojih odgovorih minister dejstvom ne ugovarja, ne trdi, da bi bile naše
               navedbe v interpelaciji in razširitvi interpelacije netočne ali izmišljene. Rekli bi
               lahko, da minister dejstvom v interpelaciji praviloma ne ugovarja oziroma jih tu in
               tam posredno celo priznava. Minister le trdi, da naše navedbe in dokazi praviloma ne
               obremenjujejo njega. Minister dejstva, ki jih navajamo, in naše argumente pač razume
               drugače, kot so napisani; kolikor jih pa interpretira, jih interpretira po svoje,
               mnogokrat po domače, tako da pač za nič ne odgovarja, ampak ima le pristojnosti in
               pravice, in končno pove, da v nekaterih primerih tudi objektivne kadrovske in druge
               težave povzročajo nekoliko slabše izpolnjevanje nalog ministra. Sicer pa posebej
               danes, in povezano s prilagajanjem zakonodaje, govori minister o vprašanjih, ki jih
               mi v interpelaciji res nismo postavili. Želeli bi torej več konkretnih odgovorov in,
               gospod minister, v nadaljnjem jih bomo terjali od vas. Terjali bomo, da se soočijo
               naši argumenti z vašimi odgovori, ne pa, da govorite o drugih vprašanjih, ker glede
               tistih morda celo imamo podobna mnenja in podobne poglede.</p>
               <p>V nadaljnjem bi želel odgovoriti na konkretna vprašanja iz interpelacije in
               komentirati odgovore, ki jih je dal na to gospod minister. Naj povem še to, da če ne
               bi šlo za resen institut interpelacije, vsaj po našem prepričanju, se ne bi
               potrudili, da na te stvari odgovarjamo in da se pripravljamo dovolj resno, ker na nek
               način izpade, kot da se da ob interpelaciji govoriti o čemerkoli.</p>
               <p>Prvič. Ministru Cirilu Smrkolju očitamo najmanj nestrokovno in nevestno opravljanje
               dolžnosti v zvezi z nalogami ministrstva pri odločanju o spremembah namembnosti
               kmetijskih zemljišč in gozdov ter ob tem kot primere navajamo tudi občini Rače-Fram
               in Lukovica. Toda to sta samo dva primera, takšnih primerov je še več; nekatere od
               teh bomo, če bo potrebno, na seji še predstavili. Mnogo primerov je bilo v zadnjem
               času obravnavanih tudi v javnosti. Podpisniki interpelacije smo dobili vrsto pisem,
               ki opisujejo podobne sporne primere. Minister ne priznava nikakršnih problemov pri
               odločanju o spremembi namembnosti najkvalitetnejših kmetijskih zemljišč. Minister ne
               priznava, da je sam, širše od vlade, v škodo varovanja najkvalitetnejših kmetijskih
               zemljišč tolmačil zakon o kmetijskih zemljiščih. Minister ne priznava, da je vlada
               spremembe namembnosti kmetijskih zemljišč dovoljevala bolj restriktivno kot on sam.
               Ministru se ne zdi sporno, da odloča o vprašanju soglasij k spremembi namembnosti
               kmetijskih zemljišč brez podrobnejših pogojev, ki bi jih moral, v soglasju z
               ministrom, pristojnim za prostor, predpisati za izvajanje 8. člena zakona o
               kmetijskih zemljiščih. Na nezakonitosti in nedoslednosti pri vprašanju varstva
               kmetijskih zemljišč pred spreminjanjem namembnosti pa ne opozarjamo samo mi;
               opozarjajo tudi strokovnjaki, uradno celo vlada.</p>
               <p>To je še posebej razvidno iz poročila o stanju kmetijstva in živilstva v letu 1997,
               ki ga je pripravil Kmetijski inštitut Slovenije. To poročilo je sprejela tudi vlada,
               1.6. letos pa smo ga dobili poslanci v državnem zboru.</p>
               <p>V zvezi z varstvom kmetijskih zemljišč je v poročilu zapisano tudi naslednje,
               citiram samo delčke, ker je tega, kar precej. <q>"V zadnjih 3 letih je spremenilo
               namembnost iz kmetijskega zemljišča v stavbno 1640 hektarjev kmetijskih zemljišč, od
               tega 1169 hektarjev najboljših in 471 hektarjev drugih zemljišč. V letu 1995
               najboljših kmetijskih zemljišč 141 hektarjev, v letu 1996 225 hektarjev in v letu
               1997 803 hektarji. Trend izgube kmetijskih zemljišč kaže izrazito povečanje v letu
               1997. V približno polovici vseh primerov gre za spremembe, ki jih zakon o kmetijskih
               zemljiščih in dolgoročni plan Republike Slovenije ne dopušča. Nove občine so pri teh
               zahtevah v mnogih primerih nekritično uveljavljale zahteve za opredelitev stavbnih
               zemljišč na večjih površinah, kot so jih prejšnje večje občine in to brez ustreznih
               strokovnih podlag. S povečevanjem vedenja o tržnih tokovih in precenjeni vrednosti
               stavbnih zemljišč se je izredno povečal interes lastnikov za spremembo namembnosti
               kmetijskih zemljišč v stavbna, mnogokrat samo zaradi večjega zaslužka ob prodaji
               stavbnih zemljišč."</q> To je konec citata in če niste zadovoljni s temi mnenji, se ne
               obrnite na našo poslansko skupino, ampak na Kmetijski inštitut Slovenije.</p>
               <p>Gornje ugotovitve Kmetijskega inštituta Slovenije in vlade - sprejela jih je namreč
               tudi vlada; ali zavestno ali ne, ne vem - potrjujejo velike probleme pri spreminjanju
               namembnosti kmetijskih zemljišč. Iz teh ugotovitev je razvidno, da gre v polovici
               vseh primerov za spremembe, ki jih zakon o kmetijskih zemljiščih in dolgoročni plan
               Slovenije ne dopuščata. Da do teh sprememb prihaja predvsem zaredi povečanega
               interesa lastnikov zaradi večjega zaslužka ob prodaji stavbnih zemljišč. Da se je v
               letu 1997, to je, odkar vodi ministrstvo za kmetijstvo, gozdarstvo in prehrano
               minister gospod Ciril Smrkolj, v primerjavi z 2 leti nazaj, z letom 1995 površina
               spremenjenih najboljših kmetijskih zemljišč v stavbna povečala od 141 na 803
               hektarje, to je za skoraj 6-krat. Da se je obseg spremembe namembnosti kmetijskih
               zemljišč v letu 1997 povečal skoraj na maksimalni letni obseg še izpred let 1982 -
               torej na obseg iz časov, preden so bila kmetijska zemljišča sploh varovana. Za
               ministra to niso nikakršni problemi. Za nas - in trdimo tudi za državo - pa so to
               alarmantni podatki. To so skrajno resni problemi, zaradi katerih je nesporno
               odgovoren minister. Če k temu dodamo še domačnost v odločanju, majhno skrb za
               zakonitost in različne kriterije presoje, potem se nam samo na tem področju odpira
               široko polje za klieantelizem, za protežiranje po strankarskih kriterijih, morda tudi
               za korupcijo.</p>
               <p>Minister ne priznava nikakršne odgovornosti glede konkretnega ravnanja pri
               spreminjanju namembnosti kmetijskih zemljišč v občini Rače-Fram. Bistveno pa je, da
               se je ministrstvo za kmetijstvo, gozdarstvo in prehrano strinjalo s spremembo
               namembnosti za 46 posegov, vlada pa je dala soglasje za posege samo na 24 parcelah.
               Vlada je torej odobrila samo 43% od tistih posegov, s katerimi se je sicer strinjal
               minister. Iz tega dejstva je jasno razvidno, da je minister širokogrudno dal
               pozitivno mnenje k predlogom za spremembo namembnosti najkvalitetnejših kmetijskih
               zemljišč za pozidavo ali uporabo v druge namene v občini, v kateri ima nesporno svoje
               interese tudi njegov strankarski in ministrski kolega. Da je minister sam širše od
               vlade in bolj v škodo varovanja najkvalitetnejših kmetijskih zemljišč tolmačil zakon
               o kmetijskih zemljiščih, čeprav bi bilo pričakovati, da bo sam kmetijska zemljišča
               najbolj varoval in da je vlada zavrnila več kot polovico predlogov ministra in za
               toliko bolj restriktivno dovolila spremembo namembnosti kmetijskih zemljišč kot
               minister sam. Minister torej v odgovoru navaja le polresnice in zavaja, dejansko pa
               je z njegovim odločanjem tudi v konkretnem primeru prišlo do ravnanja v škodo
               varovanja kmetijskih zemljišč.</p>
               <p>In še nekaj. Drugi odstavek 8. člena zakona o kmetijskih zemljiščih nalaga ministru,
               da predpiše posebne pogoje, ki morajo biti izpolnjeni, da se na najboljših kmetijskih
               zemljiščih lahko gradijo objekti. Tudi te obveznosti minister Smrkolj ni izpolnil.
               Tudi če ne predpostavljamo, da takšnega pravilnika ni predpisal zato, da ima lahko
               pri dajanju mnenj bolj svobodne roke, že dejstvo, da ni izdal teh podrobnejših
               pogojev na tako pomembnem in občutljivem segmentu svojega dela, kaže na malomarno in
               neodgovorno opravljanje nalog ministra.</p>
               <p>Zaradi vsega navedenega so naši očitki, da je minister Ciril Smrkolj najmanj
               neodgovorno in nestrokovno opravljal naloge v zvezi s pristojnostmi pri odločanju o
               spremembah namembnosti kmetijskih zemljišč in gozdov, nesporno dokazani. Tako
               ravnanje ima za državo nepovratne in neprecenljive škodljive posledice.</p>
               <p>Drugič. Ministru Cirilu Smrkolju očitamo, da je skupaj z vodstvom sklada kmetijskih
               zemljišč in gozdov soodgovoren, da sklad do sedaj še ni sklenil nobene koncesijske
               pogodbe z gozdnogospodarskimi podjetji za gospodarjenje z gozdovi v lasti države, s
               čimer je tudi sokriv za nekaj sto milijonov tolarjev izpada dohodkov sklada, posredno
               pa tudi proračuna Republike Slovenije. Minister v svojem odgovoru ne zanika, da
               pogodbe res niso sklenjene, ne čuti pa se sokrivega za tako stanje. Odgovor ministra
               pa je pri tem skrajno zavajajoč. Minister v odnosu do sklada ne priznava nikakršnih
               svojih obveznosti in nobene odgovornosti, minister tudi ne priznava nobene posredne
               krivde za tako ravnanje sklada, minister v celoti pokrije svoj odnos do koncesijskih
               pogodb z obveznostmi med gozdnogospodarskimi podjetji in samim skladom. Najmanj tri
               dejstva pa nesporno dokazujejo odgovornost ministra.</p>
               <p>Prvič. To odgovornost dokazuje 9. člen zakona o skladu kmetijskih zemljišč in
               gozdov, ki določa - citiram: <q>"Delo sklada nadzirata"</q> - poudarjam, nadzirata! -
               <q>"ministrstvo, pristojno za kmetijstvo in gozdarstvo ter ministrstvo, pristojno za
               finance."</q> Na podlagi te jasne določbe zakona ni nobenega dvoma, da je minister
               pristojen in dolžan nadzirati delo sklada. Tako minister sicer tudi ravna, ne
               misliti, da se sam tega ne zaveda. Minister je v imenu vlade vedno pred državnim
               zborom zastopal sklad - normalno, nič mu tega ne očitamo, samo takrat je vedel, da
               ima kot minister nek odnos s skladom. Minister je predlagatelj za imenovanje
               direktorja sklada na vladi - tudi normalno. Minister se je tudi na naša opozorila in
               grožnje za interpelacijo že v letu 1998, ker pravočasno ni bil imenovan direktor
               sklada, obrnil in se štel za soodgovornega in rekel: <q>"Saj bomo to uredili,"</q> zato tudi
               takrat interpelacija ni bila vložena.</p>
               <p>Drugič. Vlada upošteva in uveljavlja obveznosti ministra do sklada, pa tudi svoje
               pristojnosti. Vlada torej ve, da ima minister do sklada določene naloge nadzora. Tako
               je, recimo, vlada prav v zvezi s vprašanjem sklepanja koncesijskih pogodb na svoji
               338. korespondenčni seji 15. novembra 1996 naložila ministrstvu za kmetijstvo,
               gozdarstvo in prehrano ter svojim predstavnikom v svetu sklada, da v okviru svojih
               pooblastil in pristojnosti zagotovijo pospešitev pogajanja za sklenite koncesijskih
               pogodb do 31.12.1996. Na seji 24. junija letos - 1999, pa od sklada kmetijskih
               zemljišč in gozdov zahtevala drugačno ravnanje v denacionalizacijskih postopkih.
               Nobenega dvoma torej ni, da vlada ve, da ima minister tudi odnose in odgovornosti do
               sklada, in tudi minister to ve. Tudi o tem ni nobenega dvoma, samo: ker gre v tem
               primeru pač za neustrezno ravnanje, bi se rad minister te odgovornosti razrešil.</p>
               <p>Tretje. Poleg tega gospod minister Smrkolj enostavno zamolči, da je on osebno eden
               od glavnih nasprotnikov, da se z gozdnogospodarskimi podjetji ne sklepajo takšne
               koncesijske pogodbe. Vsi vemo, da je - to je omenjal tudi gospod Zagožen, ne mislim z
               njim polimizirati, ker v tem delu ne smem - da je zakon o spremembah in dopolnitvah
               zakona o skladu kmetijskih zemljišč in gozdov pač na določen način uredil in
               predvidel obveznost sklepanja koncesijskih pogodb. Vsi vemo, da je ta določba zakona
               bila tudi v ustavni presoji in da je vzdržala, da je ustavno sodišče pač ugotovilo,
               da je ustavno skladna in da jo je treba izvesti. Vsi vemo, da je vlada dajala
               opozorila, naj se vendar te pogodbe sklepajo. Kljub temu pa je minister za
               kmetijstvo, gozdarstvo in prehrano, gospod Smrkolj, kljub jasni določbi ustavnega
               sodišča in kljub izrecnemu nalogu, ki ga je od ministrstva dobil s strani vlade,
               zaviral sklepanje takšnih pogodb. Najbolj očitno je to iz njegovega vedenja ob
               spreminjanju zakona o skladu kmetijskih zemljišč in gozdov. Dve leti se trudi, da bi
               te koncesijske pogodbe ukinil. Če bi bil sprejet njegov prvi predlog v prvi
               obravnavi, bi bile ukinjene z 31.12.1998, se pravi pred več kot pol leta, in ne mi
               govoriti, da ob takšnem ravnanju ministra ni tudi vpliva na poslovanje sklada. Sklad,
               nad katerim vrši nadzorno funkcijo, je ob takih opredelitvah ministra jasno vedel, da
               ima popolno pokritje za to, če se ne bo potrudil, da bi se kakršnakoli koncesijska
               pogodba sklenila.</p>
               <p>Minister Ciril Smrkolj je torej po našem prepričanju soodgovoren, da sklad
               kmetijskih zemljišč in gozdov še doslej ni sklenil nobene koncesijske pogodbe z
               gozdnogospodarskimi podjetji za gospodarjenje z gozdovi v lasti Republike Slovenije,
               s čimer so oškodovana sredstva sklada in posredno tudi državnega proračuna letno za
               nekaj 100 milijonov tolarjev.</p>
               <p>Tretje. Ministru Cirilu Smrkolju očitamo, da ne spoštuje odločb ustavnega sodišča in
               sodb vrhovnega sodišča, da v nasprotju z zakonom in temi odločbami sodišč svetuje
               upravnim enotam, da pri vračanju gozdov ne upoštevajo vlaganj v gozdove in da bo
               država, če se tako ravnanje ministra nadaljuje v korist veleposestnikov in Cerkvi,
               oškodovana za 15 do 20 milijard tolarjev premoženja.</p>
               <p>Minister poskuša krivdo za tako ravnanje in stanje od sebe odvrniti tako, da najprej
               popolnoma samovoljno razlaga odločbe ustavnega sodišča in sodbo vrhovnega sodišča. To
               je ustno storil tudi danes. Trdi namreč, da s temi odločitvami najvišjih pravosodnih
               organov ni bila sprejeta obveznost, da se tudi pri denacionalizaciji gozdov morajo
               upoštevati vlaganja v gozdove, kar pa seveda ni res. Z odločbo ustavnega sodišča U-1
               72/92 z dne 23.6.1993, objavljeno v Uradnem listu Republike Slovenije, številka 42/93
               je ustavno sodišče namreč razveljavilo določbo drugega odstavka 9. člena navodila o
               merilih za ocenjevanje vrednosti podržavljenih nepremičnin podjetij oziroma
               premoženja. Ustavno sodišče je s to odločitvijo štelo za protiustavno določbo
               navodila, ki se glasi: <q>"Povečanje oziroma zmanjšanje vrednosti podržavljenih gozdov
               se ne ugotavlja, če je bilo z gozdovi od podržavljenja dalje gospodarjenje v skladu z
               gozdnogospodarskimi načrti."</q> Ta določba navodila je proglašena za neustavno in vsaj
               gospod minister pa še kdo v tej dvorani ve, da se je z gozdovi vedno smelo in moralo
               gospodariti samo z gozdnogospodarskimi načrti, kar pomeni, nikoli se ne sme
               upoštevati pri vračanju v denacionalizacijskih postopkih nobeno vlaganje v gozdove.
               Minister sedaj trdi, da je bila ta določba navodila razveljavljena, ker ni imela
               zakonske podlage - skratka, iz formalnih razlogov. Seveda pa to ni res, saj je
               ustavno sodišče izrecno reklo, da zakon vsebine takega navodila sploh ni dovolil
               oziroma jo je izključil kot možnost, iz obrazložitve ustavne odločbe pa je razvidno,
               da ustavno sodišče meni, da zakon o denacionalizaciji nesporno zasleduje cilj, da se
               premoženje oziroma stvari, med katere štejejo tudi gozdovi, vrnejo bivšim lastnikom,
               da pa se pri tem njihova vrednost ocenjuje po stanju na dan podržavljenja in po
               vrednosti na dan izdaje odločbe; se pravi, vrednost se mora ugotavljati danes tudi z
               upoštevanjem vlaganj v času, ko je bilo premoženje nacionalizirano. S tem je ustavno
               sodišče jasno povedalo, da sporne določbe navodila ne razveljavlja iz formalnih
               razlogov, temveč da meni, da ni podlage v zakonu o denacionalizaciji za to, da bi
               lahko z navodilom onemogočili upoštevanje vlaganj v gozdove.</p>
               <p>To je nesporno jasno reklo tudi vrhovno sodišče, ko je odpravilo odločbo prejšnjega
               ministra - ne tega - ki ni upošteval vlaganj, in ob tem zapisalo v obrazložitvi: "Ob
               taki odločitvi ustavnega sodišča je tudi v obravnavanem primeru potrebno uporabiti
               25. člen zakona o denacionalizaciji in ugotoviti, ali je tožeča stranka dejansko
               zgradila gozdne poti, kot zatrjuje, in koliko se je zaradi teh poti povečala vrednost
               vračanih nepremičnin <stage>(gozdnih parcel)</stage>." Besedilo je slovensko in jasno, kdor ga
               prebere, ga lahko razume, ker ne more biti razumljeno na noben drug način. Zato
               govoriti danes o tem, da je bilo to navodilo razveljavljeno iz formalnih razlogov,
               pomeni: ali sprenevedanje, gospod minister, ali pa željo, da se zavaja javnost, ker
               resnica to ni. Posebej bi se morali zamisliti ob dejstvu, da vlada na eni od svojih
               zadnjih sej, 24. junija, ugotavlja drugače kot vi; vlada namreč, katere minister ste,
               zahteva, da sklad uveljavlja odškodnino za vlaganja v gozdove, in mu takšno nalogo
               direktno daje. Ne vem, kako to, ali vlada torej ne pozna odločbe ustavnega sodišča,
               sicer boste morali pa na vlado in vprašati, zakaj je odločila na ta način.</p>
               <p>Kljub takšnim stališčem ustavnega sodišča pa ste kot minister odgovoren za to, da je
               ministrstvo upravnim enotam v zvezi z vračanjem kmetijskih zemljišč, gozdov in
               kmetijskih gospodarstev svetovalo, da pri vračanju gozdov ne upoštevajo vlaganja v
               gozdove, niti spremembo kulture oziroma bonitetnega razreda, do katere je prišlo v
               času podržavljenja. V svojem odgovoru na interpelacijo gospod minister sicer
               priznava, da je takšno mnenje res poslal - težko bi bilo reči kaj drugega, ker
               obstojajo papirji - in niti ne odgovarja, da je to mnenje v nasprotju z odločbo
               ustavnega sodišča. Trdi le, da je takšno navodilo pač neobvezno pravno mnenje, ki so
               ga posredovali upravnim enotam. Oprostite, ampak ministra bi radi spomnili, da mora
               tudi on poznati zakon o upravi. V poglavju tega zakona o teritorialni organizaciji
               uprave so med drugim urejena tudi razmerja med upravnimi enotami in ministrstvi. Iz
               40. člena tega zakona je razvidno, da ministrstvo daje upravnim enotam obvezna
               navodila za izvrševanje nalog iz svojega delovnega področja. Gospod minister, torej
               ne neobvezna pravna mnenja, ampak obvezna navodila za izvrševanje nalog iz svojega
               delovnega področja. Preberite si 40. člen zakona o upravi. Hkrati je v 42. členu
               istega zakona razvidno, da lahko ministrstvo, če upravna enota ne izvršuje nalog iz
               njegovega področja ali jih ne izvršuje pravilno, na to opozori načelnika upravne
               enote in mu naloži, da zagotovi izvrševanje teh nalog. In končno je jasno, da je
               ministrstvo za kmetijstvo, gozdarstvo in prehrano drugostopenjski upravni organ za
               reševanje pritožb zoper odločbe v zvezi z denacionalizacijo kmetijskih zemljišč in
               gozdov, ki jih izdajajo upravne enote. Torej po vseh treh temeljih je jasno, da to po
               ministrovem mnenju neobvezno pravno mnenje zavezuje upravne delavce in da tako, kot
               je on naročil, morajo ravnati. Zato, gospod minister, ne govoriti, da tega niste
               vedeli, če pa niste, pa bi kot minister res to morali vedeti. In končno, skoraj
               smešno je komentirati odgovor ministra, da naj za interese države v postopku
               denacionalizacije pač skrbi državno pravobranilstvo, sklad kmetijskih zemljišč in
               gozdov in pomislite, celo gozdnogospodarska podjetja, samo minister sam ne. On izdaja
               navodila, da drugim ni treba skrbeti, te pa hkrati opozarja, da naj bi za državne
               interese v tem postopku skrbele. Pri tem naj povem, da mi ne mislimo, da bi naj
               pravico do povrnitve vlaganj v gozdove pridobivala gozdnogospodarska podjetja;
               pridobivati bi jih moral sklad kmetijskih zemljišč in gozdov, ker on je lastnik in on
               bi se moral potruditi, da proti zakonu o denacionalizaciji teh gozdov ne vrača, če so
               v te gozdove bila pomembna vlaganja.</p>
               <p>Minister je torej v nasprotju z zakonom zavestno nalagal svojim podrejenim, da pri
               odločanju v postopkih denacionalizacije ne upoštevajo vlaganj v gozdove. Omenili smo
               že, da je oceno tega in takšnih vlaganj dala biotehniška fakulteta in da ta ocena
               znese med 15 in 20 milijard tolarjev premoženja. Minister Ciril Smrkolj je torej
               odgovoren, da ne spoštuje odločb ustavnega sodišča in sodb vrhovnega sodišča, da
               izdaja nezakonita navodila upravnim enotam, da deluje v škodo interesom države in da
               bo tako njegovo ravnanje, če ne bo onemogočeno, državo oškodovalo za 15 do 20
               milijard tolarjev premoženja. Za enak znesek pa bodo zaradi zlorabe zakona in
               nezakonitega ravnanja obogateni predvsem posamezni veleposestniki in Cerkev kot
               največji veleposestnik med njimi.</p>
               <p>Četrtič. Ministru Cirilu Smrkolju očitamo, da ne opravlja svoje nadzorstvene
               funkcije nad poslovanjem sklada kmetijskih zemljišč in gozdov ter s tem dovoljuje
               nezakonito, negospodarno in samovoljno poslovanje sklada. Zaradi pomanjkanja meril za
               korektno in pošteno razpolaganje s kmetijskimi zemljišči in gozdovi, dovoljuje osebno
               okoriščanje, sklad pa je letno s tem oškodovan za več 100 milijonov tolarje. Minister
               trdi, da so očitki splošni, čeprav so v razširitvi interpelacije navedeni povsem
               konkretni primeri nezakonitega in samovoljnega ravnanja sklada. Minister trdi, da naj
               bi se pravilnik o zakupih, ki je bil razveljavljen, uporabljal le v nerazveljavljenem
               delu, kar pa, gospod minister, veste, da ni res, ker so pogodbe - tudi iz 1997 leta -
               ki govorijo drugače. Minister trdi, da je svet sklada pristojen za določanje pogojev
               in meril za poračunavanje kupnine, za zakupnino in za sprejem cenika. To bi bilo res,
               vendar le, če bi svet sklada te akte objavil v Uradnem listu. Ker jih ni objavil, pač
               niso mogli pričeti kot splošni akti delovati. Jaz mislim, da je glede objavljanja v
               Uradnem listu samo v tej interpelaciji toliko opozoril, ki jih je dobil minister od
               ustavnega sodišča, da tokrat to verjame, da splošni akti morajo biti objavljeni.
               Minister priznava, da med skladom in dosedanjimi lastniki kmetijskih zemljišč in
               gozdov, predvsem zadrugam in občinami, mnogo pogodb še ni sklenjenih, vendar ne
               priznava za to nobene krivde sklada.</p>
               <p>In končno, minister trdi, da ni privilegiranih zakupnikov. Mi pa smo že in bomo še -
               če bo treba - večkrat in več primerov navedli, v katerih je očitno, da je sklad
               ravnal pristransko v korist nekaterih fizičnih in pravih oseb. Sklad bi moral imeti
               pravilnik za določanje zakupnin. Pravilnik je sklad sicer sprejel, toda ustavno
               sodišče je od skupaj 23 členov pravilnika v celoti ali delno razveljavilo 15 členov
               tega pravilnika. Pri tem je zapisalo: <q>"Sklad z izpodbijanim pravilnikom ni uredil
               postopka in načina za sklepanje pogodb s prejšnjimi uporabniki zemljišč in gozdov."</q>
               Podjetja, ki so bila do uveljavitve zakona o lastninskem preoblikovanju podjetji in
               zakona o skladu kmetijskih zemljišč in gozdov nosilci uporabe na zemljiščih in
               kmetijah, ta podjetja je pravilnik izenačil z drugimi interesenti, s tem pa je
               presegel zakonska pooblastila in ustavno sodišče je zaradi tega razveljavilo takšen
               pravilnik. Neustavnost pravilnika je torej nesporna. Nesporno je, da se ta
               neustavnost ponovno nanaša na ista vprašanja, kako, s kako vsebino in ali sploh
               sklepati zakupna in koncesijska razmerja, o katerih smo v prejšnjih točkah že
               govorili. Nesporno je, da od časa, ko je ustavno sodišče odpravilo te neustavne
               določbe pravilnika za oddajanje zemljišč v zakup za določanje višine zakupnine
               oziroma odškodnine za koncesijo ter za obračunavanje kupnine v zakupnino oziroma
               odškodnino za koncesijo sklad kmetijskih zemljišč in gozdov od oktobra 1995 ni imel
               nobene zakonite podlage za odločanje. Nesporno pa je, da je v tem času odločal, in
               nesporno je, da je v tem času odločal nezakonito. Podobno velja za vprašanje cenika
               in ne bom tega posebej razlagal.</p>
               <p>Kar zadeva tretjega, kjer ni bilo opravljena potrebna nadzorstvena funkcija
               ministra, je vprašanje vzpostavitve celovite evidence nad premoženjem, s katerim
               razpolaga sklad. Računsko sodišče je namreč v svojem poročilu ugotovilo, da je do
               31.12.1997 na sklad opravilo prenos zemljišč le 16 zadrug. Pogodbe z ostalimi 51 pa
               so v različnih fazah. Že to dejstvo nesporno kaže na nezakonito ravnanje sklada in
               minister ob tem pač ne more reči le to, da ni nobene druge možnosti kot vložitev
               tožb. Mogoče bi kakšna bila, treba je povedati, da tudi nobena tožba, če je to edina
               možnost, ni bila vložena.</p>
               <p>Dokazali smo torej že, da zaradi takega ravnanja sklad ne more celovito evidentirati
               svojega premoženja, ne more dobiti koncesijskih dajatev in zakupnin in računsko
               sodišče ugotavlja - ne mi - da je sklad s tem za leto 1997 bil oškodovan za višino
               <q>"cirka"</q> 400 milijonov tolarjev. Zaredi vsega navedenega so naši očitki, da je
               minister Ciril Smrkolj soodgovoren za nezakonito in negospodarno poslovanje sklada
               ter s tem tudi letno škodovanje sklada in posredno tudi države za več 100 milijonov
               tolarjev, dokazani.</p>
               <p>Petič. Ministru Cirilu Smrkolju očitamo, da je odgovoren za nepravočasno poročanje
               nadzornega odbora sklada kmetijskih zemljišč in gozdov o zakonitosti dela in
               finančnem poslovanju skladu v letu 1997 državnemu zboru Republike Slovenije. Minister
               trdi, da je za svoje delo nadzorni odbor odgovoren državnemu zboru, kateremu mora
               tudi enkrat leto poročati o svojem delu in da zato za delo nadzornega odbora minister
               in ministrstvo nista odgovorna. To ima minister prav. Ampak tudi v tem primeru
               minister ne razume ali ne želi razumeti dejanj, ki mu jih mi očitamo. Mi namreč ne
               trdimo, da je za delo nadzornega odbora odgovore minister. Mi trdimo, da minister ni
               pomagal zagotoviti, da bi nadzorni odbor lahko opravljala svojo funkcijo. In za kaj
               gre: namesto da bi poročilo o delu sklada za leto 1997 predložil državnemu zboru
               nadzorni odbor, kar bi moral glede na 7. člen zakona o skladu kmetijskih zemljišč, je
               to poročilo državnemu zboru predložila vlada. Minister je pa bil pooblaščen, da to
               delo zagovarja, skupaj še z drugimi; torej vedel je, da je vlada to storila. In s
               tem, ko je tako ravnal, je onemogočil ali pa ni pomagal zagotoviti, da bi nadzorni
               odbor lahko svojo funkcijo opravljal. Takšno obnašanje ministra, po našem mnenju, ni
               slučajno, saj je nadzorni odbor kasneje za leto 1997 ugotovil vrsto nepravilnosti v
               delu, ki jih minister ni ugotovil, in ministru je bilo ljubše, da on zastopa delo
               sklada, ne pa nadzorni odbor, ker bi se v tem primeru pri delovanju sklada pokazale
               pomembne nepravilnosti. Minister torej teh nepravilnosti v poslovanju sklada ni
               odkril ali pa jih je, pa jih je zamolčal, zato mu je bilo v interesu, da državni zbor o poslovanju sklada razpravlja brez
               poročila nadzornega odbora. Ker je torej minister predlagal, da naj se o poročilu
               sklada za leto 1997 v državnem zboru razpravlja na podlagi mnenja vlade, ne pa na
               podlagi poročila nadzornega odbora sklada kmetijskih zemljišč in gozdov, in je
               prikrival slabo delo sklada, je po našem mnenju soodgovoren za zakonitost v poročanju
               nadzornega odbora državnemu zboru.</p>
               <p>Šestič. Ministru Cirilu Smrkolju očitamo, da ni pripravil in predložil državnemu
               zboru izvedbenega načrta programa reforme kmetijske politike, da še ni zagotovil
               imenovanja nacionalnega sveta, ki naj zagotovi stalno in učinkovito koordinacijo
               izvajanja programa, in da je odgovoren za nepravočasno pripravo ukrepov, nujnih tako
               za izvedbo reforme kmetijske politike kot tudi za pridružitev Slovenije k Evropski
               zvezi. Minister navedenim dejstvom ne ugovarja, pojasnjuje pa, da je izvedbeni načrt
               reforme na vlado poslal v juliju mesecu, da mora najprej biti sprejet zakon o
               kmetijskih zemljiščih, ker bo šele ta opredelil vlogo nacionalnega sveta za
               kmetijstvo, in da bo ta zakon v septembru morda predložen državnemu zboru, sicer pa,
               da je minister opravljal mnoge naloge, ki so nujne za realizacijo predpristopne
               pomoči v okviru programa SAPART. Minister torej dejstev iz interpelacije ne zanika,
               pove pa, da so naloge, glede katerih je v zamudi - in to zamudo priznava - v
               pripravi, in da bodo zato po vsej verjetnosti realizirane, pač, z nekajmesečno
               zamudo.</p>
               <p>Naj posebej poudarim, da združena lista priznava in se zaveda, da je kmetijstvo eno
               od področij, ki zahteva ob sprejemu v Evropsko zvezo največje in socialnoekonomsko
               tudi zelo pomembne in občutljive spremembe. O tej tematiki smo se prav zato odločili
               posebej razpravljati tudi na posvetu združene liste pred letom in pol, in gospod
               minister je bil tako prijazen, da je na ta posvet prišel in tudi imel ob njem
               ustrezen nastop. Zavedamo se, da se na področju kmetijstva istočasno vodijo zelo
               pomembne in zelo težke reforme; namreč, od celovite reforme lastništva, od strukturne
               in proizvodne organiziranosti kmetijstva, posebej tudi primarne kmetijske
               proizvodnje. Vemo, da je potrebno popravljati napake, ki so bile v politiki
               kmetijstva v preteklosti storjene in ki jih mi priznavamo - mnoge od njih - in vemo,
               da je vse to povezano tudi s hkratnim prilagajanjem praktično vseh ukrepov ekonomske
               politike na področju kmetijstva zahtevam Evropske zveze. Združena lista zato ne
               negira naporov in zahtevnosti nalog, ki so s tem povezane. Mislimo pa, da imamo
               pravico in dolžnost opozoriti na nepravočasnost oblikovanja jasne politike predvsem
               zato, ker je več ali manj nesporno, da se bo slovensko kmetijstvo takšno, kakršno je
               - zelo težko prilagodilo zahtevam Evropske zveze. Ker nekatere ocene pomembnih
               strokovnjakov - recimo študija FAO, ki je bila državnemu zboru predložena 23. marca
               1999 - kažejo, da je sedanja kmetijska politika na mnogih področjih ne samo
               neprilagojena zahtevam Evropske unije, temveč da celo vpliva na usmeritve in trende,
               ki dodatno otežujejo prilagajanje slovenskega kmetijstva zahtevam Evropske zveze. To
               ni naša ocena, to je ocena strokovnjakov FAO. In končno - ker najbrž tudi najbolj
               nekritični zagovorniki gospoda ministra ne morejo zanikati velikih problemov na
               področju kmetijstva, ki so gotovo posledica tudi nepravočasne in nejasne kmetijske
               politike.</p>
               <p>Združena lista v zvezi s to točko interpelacije ministru Cirilu Smrkolju torej ne
               očita nekega zavestnega ali malomarnega slabega dela; toda ne glede na to je z
               dejstvi interpelacije minister objektivno odgovoren za kasnitve v izvedbi reforme
               kmetijske politike.</p>
               <p>Sedmič. Ministru Cirilu Smrkolju očitamo, da je odgovoren za zamude pri usklajevanju
               zakonodaje s področja kmetijstva zahtevam Evropske unije. Minister določene kasnitve
               priznava, hkrati pa pove, kar je res, da ima gotovo največji del zakonodaje v svojem
               področju in mi s tem soglašamo. Poleg tega pove, da naj bi za zamude med ostalim bile
               krive tudi kadrovske težave v ministrstvu. Drugače pa: rekel je, to pač tisto
               področje, kjer smo bili sicer veseli, ko nam je minister pokazal svojo aktivnost,
               ampak mi jo nismo negirali, mi tudi nismo razpravljali o tem, ali je prav ali ne, da
               so bili njegovi sodelavci 30 do 40 dni v Bruslju. Prav je, da so bili in ne trdim, da
               niso opravili dobrih in koristnih nalog; toda trdimo, da tudi na tem področju obstoja
               kasnitev. Poglejte, ministrstvo je, kar zadeva zakonodaje, samo že maja 1997
               pripravilo mnogo obsežnejši zakonodajni program, kot pa je napisan zdaj v
               prilagajanju zakonodaje Evropski uniji. Kasneje ga je korigiralo in na koncu je res
               ostal v prilagajanju do tega časa samo en zakon in to tisti, ki je bil sprejet. Po
               tej logiki stvari se da program pisati tako, da se vedno napiše tiste zakone, ki so
               sprejeti, in program je 100 % izveden. Vemo pa, da - recimo - ni bil sprejet zakon o
               kmetijskih zemljiščih; vemo, da je posebej bilo opozorjeno, da bi bilo treba sprejeti
               zakon o živinoreji; vemo končno, da se je silno velik poudarek s strani gospoda
               ministra v zadnjem času dajal zakonu o kmetijski zbornici. In tokrat ne bi citirali
               našega mnenja o njej, naj povemo, kaj so o njej ugotovili strokovnjaki FAO. Rekli so
               in ugotovili, da bo skupno število volilnih upravičencev po tem zakonu skoraj 350
               000, in menili so, da bo ta zbornica, ki bo okoren aparat za sprejemanje odločitev,
               povzročila zamude in težave pri določanju prednostnih nalog na področju kmetijstva.
               Tako pač strokovnjaki FAO, ki ne razmišljajo predvsem o razmerah v Sloveniji. In
               podobno, kot bi se lahko reklo za zakone, se lahko reče tudi za podzakonske akte, ker
               pač je ugotovljeno, da je realizacije - tudi v zadnjem poročilu, ki nam ga je dala
               vlada - vsega 58 odstotna.</p>
               <p>Nesporno je torej, da Slovenija kasni pri usklajevanju kmetijske zakonodaje z
               zakonodajo in zahtevami Evropske zveze in da na tem področju pač objektivno
               odgovornost ministra obstoja.</p>
               <p>Osmič. Ministru Cirilu Smrkolju očitamo, da je njegovo ministrstvo sklepalo
               pogodbena razmerja brez javnega razpisa in da je financiralo prestrukturiranje zadrug
               in subvencioniranje pospeševanje kmetijstva v občinah v nasprotju s pogoji javnega
               razpisa. To so ugotovitve iz proračunske inšpekcije ministrstva. Mi smo hvaležni za
               vse druge podatke, ki nam jih je danes minister dal.</p>
               <p>Gospod minister ne nam zameriti, vendar: verjeli bi vam, če bi nam podatke dali, če
               bi imeli možnost pogleda v te razpise in v konkretne odločitve, pa odboru za
               kmetijstvo takšnega vpogleda niste dovolili. Danes ste nam našteval vrsto, vrsto
               podatkov, kaj je ta proračunska inšpekcija odgovorila. V teh dveh konkretnih
               primerih, ki smo jih mi navedli kot nezakonito ravnanje, ste bil v pojasnili najbolj
               skromni. Hoteli ste pač preko drugega pojasniti, da ni vse tako slabo. Saj ne trdimo,
               da je vse slabo, ampak v teh primerih je šlo za nezakonita ravnanja. In glede na to,
               da to ni prvi in edini primer, smo pač v dvomu, da ni takšnih primerov še zelo veliko
               in zato vam bomo verjeli, ko boste prišli v zagovornico in rekel: <q>"Gospodje, dajem
               vam na razpolago vse podatke, pa si jih sami preglejte, pa boste prepričani v to, da
               ravnamo ustrezno."</q></p>
               <p>Devetič. Ministru Cirilu Smrkolju očitamo, da je odgovoren, ker ni zagotovil
               zakonite podlage za izplačila dela prispevkov za socialno varnost za morske ribiče.
               Minister je sam povedal in priznal, da je ustavno sodišče ugotovilo, da pač nek
               sklep, ki ni bil objavljen, ne more šteti kot splošni akti, in da zato nima nobene
               veljave. Pri tem je ponovno - na žalost, gospod minister, svetoval bi vam, da
               vprašate še koga, ne samo tiste, ki vam svetujejo - rekel, da je bil ta akt
               razveljavljen iz čisto formalnih razlogov. Če bi bil to edini primer, potem bi končno
               še verjeli, ampak že v tej interpelaciji je pet, šest takih primerov, kjer ste
               formalno nekorektno kot minister in ministrstvo ravnali in prav bi bilo, da potem
               počnete in razmišljate na drugačen način. Tisto, kar pa ni res, je pa dejstvo, da so
               vsi problemi rešeni. Niso rešeni. Nas še sedaj morski ribiči opozarjajo, da njihova
               socialna varnost za to obdobje od 1.12.1997 do 30.10.1998 ni rešena. Naš še sedaj
               opozarjajo, da prispevki, ki so bili plačani, niso refundirani. Naš še sedaj
               opozarjajo in človek bi rekel, da je to vredno premisliti, da je s spremembami zakona
               problem morskih ribičev urejen za naprej od dneva uveljavitve zakona, za nazaj pa ne.
               Prav bi bilo, da se o teh stvareh spregovori.</p>
               <p>Končno desetič. Ministru Cirilu Smrkolju očitamo odgovornost za nezakonito odvzem
               javnih pooblastil veterinarski zbornici Slovenije. Tudi v tem primeru minister
               priznava, da so bila pooblastila odvzeta, in priznava, da je vrhovno sodišče pač v
               tožbi, ki jo je vložila veterinarska zbornica, ugotovilo, da se odločba ministra
               odpravi - se pravi, neveljavna je za nazaj in ni izpostavila nobenih pravnih razmerij
               in da se vrne v ponovno odločanje. To, kar gospod minister zopet neresnično trdi, je,
               da je pa sicer ta sodba vrhovnega sodišča rekla, da so vsa dejstva točna. To sploh ni
               res. Ni res! Ugotovila je, da ste vi ravnali nezakonito in da nimate pravice odvzeti
               pooblastil, razen po takšnem postopku, kot jih dajete. Tega postopka pa niste izvedli
               in šele, ko bi bil takšen postopek zakonito izveden, bi se dalo ugotavljati ali so
               dejstva točna ali niso točna.</p>
               <p>Naj rečem: ta primer, ko ni v nebo vpijoč, če bi bil eden in edini, kaže pa na način
               dela v tem ministrstvu. Delate nezakonito, delate malomarno, delate po domače in ko
               se vam to ugotovi, rečete, saj je bil samo eden primer, mi smo pač stvar narobe
               razumeli.</p>
               <p>Naj zaključim. V poslanski skupini Združene liste socialnih demokratov smo
               interpelacijo o odgovornosti ministra Smrkolja vložili izključno zaradi konkretnih
               ravnanj in z željo, da državni zbor pač oceni, ali takšno ravnanje opravičujejo
               zaupanje, da gospod minister Ciril Smrkolj še naprej opravlja funkcijo ministra.
               Interpelacija je utemeljena z dejstvi, resničnost vseh navedb je mogoče preveriti.
               Poslanska skupina zato ponovno poudarja, da je interpelacijo o delu in odgovornosti
               ministra vložila zaradi njegove konkretne, osebne odgovornosti za nestrokovno,
               neodgovorno in malomarno delo v ministrstvu. Takšno nestrokovno, neodgovorno in
               malomarno delovanje je utemeljila v 10 točka interpelacije. Združena lista socialnih
               demokratov trdi, da minister Ciril Smrkolj v svojih odgovorih ni ovrgel nobene od
               navedenih trditev, da so vse trditve in vse obtožbe iz desetih točk utemeljene, in
               zato tudi predlagamo, da državni zbor po zaključku razprave glasuje o sklepu: <q>"Zaradi
               ugotovljenih nepravilnosti in osebne odgovornosti se gospod Ciril Smrkolj razreši s
               funkcije ministra za kmetijstvo, gozdarstvo in prehrano."</q> Hvala.</p>
            </sp>
            <sp xml:id="SDZ2-Izredna-38-1999-07-27.sp21">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še katera poslanska skupina besedo? <stage>(Ne.)</stage> Prehajamo na razpravo poslank
               in poslancev. Pismenih prijav imamo kar precej - 11. Najprej Ivo Hvalica, ki je sicer
               opravičen. Razprave ostalih, ki se niso prijavili, so omejene na pet minut. Besedo
               dajem gospodu Branku Tomažiču - ga ni. Potem dajem besedo gospodu dr. Cirilu
               Ribičiču. Pripravi naj se Zoran Lešnik.</p>
            </sp>
            <sp xml:id="SDZ2-Izredna-38-1999-07-27.sp22">

               <speaker>DR. CIRIL RIBIČIČ:</speaker>

               <p>Spoštovane kolegice in kolegi! Jaz sem eden tistih, ki se na kmetijstvo veliko ne
               spozna, zato se bo moja diskusija bolj vrtela okrog vprašanja odgovornosti ministra
               in o ustavnopravnih vidikih tega vprašanja. Moji kolegi, zlasti kolega Janko Veber in
               Miran Potrč, sta prepričljivo utemeljila razloge za... <stage>(Nemir v dvorani.)</stage></p>
            </sp>
            <sp xml:id="SDZ2-Izredna-38-1999-07-27.sp23">

               <speaker>PODPREDSEDNIK ANDREJ GERENČER:</speaker>

               <p>Prosim za mir v dvorani.</p>
            </sp>
            <sp xml:id="SDZ2-Izredna-38-1999-07-27.sp24">

               <speaker>DR. CIRIL RIBIČIČ:</speaker>

               <p>Hvala lepa, gospod predsedujoči, da mi pomagate; mislim, da bi bilo res prav, da bi
               bilo tu kulturno vzdušje med diskusijo. Bom ponovil ta stavek, ki so ga nekateri
               hoteli preglasiti s svojim nekulturnim - ne vem, kako bi to imenoval - posnemanjem
               živali. Mislim, da sta kolega Miran Potrč in Janko Veber prepričljivo utemeljila
               razloge za interpelacijo, celo menim, če malo zlobno rečem, da je tukaj razlogov za
               več interpelacij, ne bom rekel ravno za deset, ampak za kakšnih šest, sedem
               interpelacij pa prav gotovo. Najbolj enostavno rečeno, gre za to, da od človeka, od
               katerega smo pričakovali, da bo največ dal na varovanje kmetijskih zemljišč, imamo
               občutek, da ravna prav nasprotno; da v mnogočem s svojim ravnanjem prispeva k temu,
               da pospešuje prekategorizacijo teh zemljišč. Ne vem, ali sem prav razumel in prav
               slišal spoštovanega kolega, dr. Zagožna, ko je rekel, da zaradi 800 metrov kolegove
               zemlje pač ne bomo dvigovali prahu; ne razumem dobro. Spomnim se, recimo, razprave v
               tem zboru okrog neke evro kartice, pa še kakšnega drugega primera. Zlasti sem si pa v
               pripravah na današnjo razpravo prebral veliko razprav prejšnjih interpelacij, in
               moram reči, da so zlasti gospod dr. Zagožen, gospod Marjan Podobnik, gospod Janez
               Podobnik zelo insistirali na strogih kriterijih proti temu, da bi bili pri nekaterih
               primerih zelo strogi in dosledni, pri drugih primerih bi se šli pa dvojna merila; to
               se je pokazalo v razpravah ob interpelacijah zoper finančnega ministra Mitja
               Gasparija, Miha Kozinca, Meto Zupančič, Slavka Gabra in še nekaterih drugih primerih,
               ko je šlo ali za odstope, predloge razrešitev itd. Ne bom šel do leta 1948, ampak sem
               se ustavil pri prejšnjem mandatu. Rad bi v zvezi s tem, kolikor poznam ta vprašanja
               strokovnega področja, opozoril na to, da odstop ministra ni vedno, celo ni praviloma
               konec politične kariere tistega, ki ta odstop uporabi takrat, kadar je to od njega
               pričakovati. Jaz lahko čestitam ministru, da ima debelo kožo, moram reči, da so bili
               primeri drugih, kjer je bilo manj prepričljivih primerov, dokumentov, utemeljitev, ko
               se je stvar precej prej in hitro končala.</p>
               <p>In da ne bom navajal tujih vzorov, bom omenil primer gospoda Bizjaka, ki je pred tem
               državnim zborom, ko je ponudil ostavko, ki jo je predsednik vlade sprejel, rekel, da
               se ne čuti subjektivno odgovornega za sramotno dejanje specialcev v Celovcu, da pa
               seveda objektivno prevzema odgovornost za svoj resor, za svoje podrejene in da je
               njegov odstop tudi v funkciji tega, da se ne bo nadaljevalo napeto vzdušje, ki se ga
               najbrž vsi spomnimo po razrešitvi gospoda Janeza Janša, ko so nekateri, če citiram
               takratnega ministra gospoda Bizjaka, govorili o <q>"Bizjakovih lopovih."</q> Je rekel, da bi
               preprečil taka dogajanja, zaradi tega se je odločil za odstop in ta odstop je v
               mnogočem ta državni zbor s poznejšo njegovo izvolitvijo za ombutsmana potrdil v tem
               smislu, da ga je štel za častno dejanje, za dejanje, s katerim se mu je okrepil
               položaj. Gospod Janez Podobnik je direktno s te govornice vprašal gospoda Kozinca, ko
               je bil v podobni situaciji, kot je danes minister za kmetijstvo, zakaj se ne posluži
               častnega dejanja in odstopi. In to vprašanje jaz danes ponavljam gospodu Smrkolju.
               Moram reči, da v primeru, v mnogih primerih, ki smo jih imeli tukaj, je v državnem
               zboru prevladalo mnenje, da je objektivna odgovornost tista, ki jo je potrebno
               uveljavljati. Tukaj je bilo kar nekaj takšnih predlogov in primerov. V našem
               današnjem primeru ne gre za tak primer. Rad bi poudaril, da ne gre samo za objektivno
               odgovornost, ne gre samo za napake podrejenih, ne gre samo za to, da je opustil
               tisto, kar bi moral storiti, kar vse šteje teorija kot - lahko tudi trdno podlago za
               razrešitev in zamenjavo ministra. V tem primeru gre za subjektivno odgovornost. Gre
               za dokazana škodljiva dejanja, podprta z dokumenti, številnimi konkretnimi predlogi.
               Seveda je na ta vprašanja možno gledati zelo različno in vsi smo bili že v različni
               situaciji, da smo bili podpisniki interpelacij in da smo bili na drugi strani
               zagovorniki napadenih. Jaz bi tukaj rad omenil en primer v zvezi z izjavo gospoda
               ministra, ki je rekel, da gre pri nekaterih zadevah, ki mu jih očitamo, za nalogo in
               odgovornost sklada, ne pa za njegovo neposredno odgovornost. Če se spomnim enega
               primera, ki se mi je posebej vtisnil v spomin, je to odstop japonskega prometnega
               ministra v primeru velike prometne nesreče. Seveda ta minister ni rekel, da je kriv
               za nesrečo pilot ali kontrolor poletov, tukaj gre pač za neko nekoliko drugačno
               pojmovanje lastne odgovornosti in tega, kaj lahko nekdo z odstopom stori za ureditev
               razmer na svojem področju.</p>
               <p>Ko sem že navajal nekaj primerov in ko sem tudi videl, da se je dr. Zagožen že
               prijavil k repliki, naj navedem še citat iz njegovega nastopa, ko je šlo za eno od
               ministric, Meto Zupančič, kjer je insistiral na tem, da obstaja razsodba vrhovnega
               sodišča, mimo katere državni zbor ne more iti, in da če ne bo razrešil ministrice, se
               bo na ta način postavil nad vrhovno sodišče, ki je ugotovilo v konkretnem primeru
               kršitev zakona. Šlo je - kot verjetno veste, za kateri - konkreten primer gospoda
               Majhna. Meni se zdi seveda nesprejemljivo, če nekdo vnaprej zavzame stališče, da je s
               tem primerom vse v redu in zaradi tega sem bil vesel, da se je začela razprava in
               verjamem, da se bo tudi nadaljevala argumentirana razprava za in proti razlogom za
               zamenjavo kmetijskega ministra.</p>
               <p>Namreč, ni mi všeč, če nekdo se v naprej opredeli za eno ali drugo stališče, ne
               posluša argumentov, se ne vključi v to razpravo, že naprej ve, kaj je prav, in to ve
               - ne po argumentih, ne po tem, kaj nekdo predlaga, ampak po tem, kdo nekaj predlaga.
               S tega vidika tudi ni vseeno, kdaj obravnavamo neko vprašanje. In tukaj bi rad
               naslovil nekaj kritičnih pripomb na vodstvo našega državnega zbora v zvezi s to
               interpelacijo.</p>
               <p>Jaz sem pogledal, včeraj sem ponovno prebral knjigo poljskega pisatelja Boleslava
               Prusa, ki govori o zamenjavi faraona Ramzesa XIII. Se torej spuščam nekaj tisoč let
               nazaj v razmere v Egiptu. Njega so uspeli zamenjati njegovi zviti nasprotniki na ta
               način, da so izkoristil sončni mrk. Seveda so pa to lahko storili samo tako, da so
               sami imeli toliko vpliva na timing dogajanja, kot rečemo sedaj bolj moderno, da se je
               odločilna bitka vršila ravno v trenutku, ko je bil ta sončni mrk, za katerega so
               edini vnaprej vedeli in so to uspeli prikazati kot božje nezadovoljstvo in božje
               nezaupanje v Ramzesa XIII.</p>
               <p>Mi v združeni listi nimamo te moči, da bi vplivali na to, kdaj in kako bo potekala
               interpelacija. Rad bi pa navedel argumente, ki govorijo za to, da ni najboljši izbor
               tistih, ki imajo na to odločilni vpliv. Vodstvo državnega zbora je odločilo, da se
               interpelacija obravnava danes. Se pravi, sredi poletnih počitnic - in pred mrkom,
               seveda - in takoj za tem je na dnevnem redu interpelacija, imenovanje novega šolskega
               ministra. Tukaj bo seveda Slovenska ljudska stranka lahko LDS-u vrnila uslugo, če bo
               eventualno LDS podprla ministra Smrkolja. Tukaj...</p>
            </sp>
            <sp xml:id="SDZ2-Izredna-38-1999-07-27.sp25">

               <speaker>PODPREDSEDNIK ANDEJ GERENČER:</speaker>

               <p>Kolegi, prosim za mir v dvorani. Poslušajmo drug drugega.</p>
            </sp>
            <sp xml:id="SDZ2-Izredna-38-1999-07-27.sp26">

               <speaker>DR. CIRIL RIBIČIČ:</speaker>

               <p>Da gre še za en vidik, ki seveda je bil malo težje načrtovan, da je predsednik vlade,
               mandatar slovenske vlade v bolniški postelji. Kot veste, ga po veljavnem zakonu o
               vladi ne more nihče nadomeščati v njegovi mandatarski funkciji.</p>
               <p>Jaz bi rad povedal, da seveda ni prvič, da se glede na to, kaj je na dnevnem redu,
               koliko je kakšnemu všeč, kakšen predlog in kdo je predlagatelj tega predloga, temu
               prilagaja tudi procedura v tem državnem zboru, pa se pohiti, ali pa zavlačuje. Naj
               navedem en boleč primer, ki bo zadel tudi koga drugega v tem državnem zboru. Mi smo
               11. februarja 33 poslancev - jaz sem samo prvopodpisani od teh - predlagali spremembo
               ustave. Od 11. februarja leta 1999 do danes se ni oblikovala ustavna komisija. Ko je
               vlada predlagala na predlog iz tujine - ne na pritisk naših državljanov - spremembo
               ustave glede lastnine tujcev, je v treh dneh bila oblikovana ustavna komisija. Ko je
               Socialdemokratska stranka predlagala odpoklic, spremembo ustave glede odpoklica, je
               več kot pol leta trajalo, preden se je oblikovala ustavna komisija. Gre za - vi
               pravite, da to ni tema, seveda je tema, ki govori o tem, kako se uporablja, na
               kakšnih primerih procedura.</p>
               <p>No rad bi še razložil, zakaj menim, da bi bilo prav, če bi na današnji seji
               prisostvoval predsednik vlade, seveda ne na ta način, da bi prišel iz kliničnega
               centra, pa na ta način, da bi to obravnavali pozneje. Znano je, da je odgovornost v
               vladi, da je v vsaki sodobni vladi poudarek na kolektivni odgovornosti. In da je tudi
               po naši veljavni ureditvi, kjer je individualna odgovornost sicer bolj izpostavljena
               kot v drugih sistemih - predsednik vlade je tisti, ki ima v svojih rokah sredstva, da
               zagotovi to kolektivno odgovornost. Zato bi bilo prav, da bi bil tukaj med nami, ne
               glede na to, kako bi se opredelil: ali za nevtralno držo, pa bomo videli, kaj bo
               pokazala ta razprava, kot običajno stori, ali na ta način, da bi dal absolutno
               podporo ministru, ali celo predlagal glasovanje o zaupnici. Se pravi, stopil pred
               tega ministra in rekel, da ga brani tudi s svojo lastno osebo in avtoriteto, da
               žrtvuje svoj lastni položaj, če bo zamenjan, ali pa na ta način, da bi rekel, da so
               dokazi zadostni in da predlaga razrešitev ministra.</p>
               <p>Razrešitev ministra seveda potegne za seboj drug način glasovanja, med drugim to
               pomeni manjšo, manj zahtevno večino opredeljenih glasov, veliko manj strogo, kot jo
               moramo doseči predlagatelji interpelacije. Zaradi tega bi se mi zdelo, da bi bila
               razprava v prisotnosti mandatarja, dr. Drnovška boljša, primernejša.</p>
               <p>No, ni vam težko uganiti, da če bi združena lista organizirala to sejo, da bi jo
               organizirala nekje na tromeji med Slovenijo, Madžarsko in Avstrijo v času sončnega
               mrka. Ampak, ker tega ne delamo, sem vas pa hotel opozoriti, da bi bilo takrat morda
               smiselno tisti trenutek izkoristiti za to, da bi vsakdo od nas razmislil, ali je
               ravnal pri tej interpelaciji v skladu z argumenti, ki jih je slišal s te zagovornice,
               ne pa na podlagi takšnih ali drugačnih vnaprejšnjih sodb in predsodkov.</p>
               <p>To sem vam hotel povedati in vsem, ki ste tiho poslušali, celo pozorno poslušali, se
               za to zahvaljujem.</p>
            </sp>
            <sp xml:id="SDZ2-Izredna-38-1999-07-27.sp27">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Tri replike imamo. Najprej gospod Franc Kangler.</p>
            </sp>
            <sp xml:id="SDZ2-Izredna-38-1999-07-27.sp28">

               <speaker>FRANC KANGLER:</speaker>

               <p>Hvala za besedo, predsedujoči. Spoštovani poslanski kolega, moram reči, da ste me
               zelo presenetili. Res ste me zelo presenetili, ko ste rekli, da boste s pravnega
               vidika pogledali na to interpelacijo, ker se sam ne spoznate na kmetijstvo.</p>
               <p>Imel sem občutek, ko sem vas poslušal, da ste vi za tem odrom tu želeli prepričati
               našega ministra, da naj odstopi. Vi ste več ali manj tu za tem odrom tolmačili
               poslovnik, gospod Ribičič. Ampak jaz vam povem, kolikor poznam ministra, da minister,
               v kolikor bi te vaše navedbe bile resnične, bi že zdavnaj sam odstopil. Ga ne bi
               rabil nihče izmed nas prepričevati: daj odstopi, ni prav, je prav ali podobno. Ampak
               poglejte, gospod Ribičič. Vi ste tudi eden izmed tistih, ki ste podpisali
               interpelacijo, v vseh tistih točkah, ki so navedene. Zelo zanimivo je, pa se
               vprašajmo.</p>
               <p>Prva točka, ki je bila, sporno soglasje Rače-Fram in podobno. Gospod Ribičič!
               Povejte mi, povejte mi, zakaj je prav tisti dan na TV Slovenija ta članek bil, ko smo
               v tem državnem zboru sprejeli zakon o kmetijsko-gozdarski zbornici. Prav na tisti
               dan. Zakaj ni smela ekipa TV Slovenija iz Maribora posneti v Račah sporno zemljišče?
               Zakaj ni smela? Ali ste se vprašali? Zakaj je prav tisti dan zvečer, ko smo v tem
               državnem zboru tako dolgo pričakovani zakon o kmetijsko- gozdarski zbornici sprejeli,
               prišlo to na dan. Zakaj ni dva dni prej prišlo ali dva dni pozneje? Vi ste osebno
               mislili in še kdo izmed vas, da bo koalicija zaradi tega zakona o kmetijsko gozdarski
               zbornici razpadla. Samo, ste se <q>"prekleto"</q> zmotil.</p>
               <p>Kar se tiče spornih soglasij, gospod Ribičič. Kot pravnik: to je samo soglasje, to
               ni odločitev. In naš minister, gospod Bergauer, je lepo citiral in tudi v izjavi
               povedal, katerega leta je kupil tistih spornih 800 kvadratov. Danes sem poslušal same
               strokovnjake za kmetijstvo. Prosim vas lepo, idite in poglejte si tisto zemljišče.
               Ali je to res prva kategorija? Res pa je, da so tudi nekateri taki med vami, ki so
               podpisali to interpelacijo, ki so pa v letih 1975 do 1980 pa še naprej, pa bili na
               vodilnih položajih, ki so podpisovali, da so najboljše zemljišče okoli Bohove in
               Polja pozidali. Tudi to je res.</p>
               <p>Kar se tiče samega utemeljenega suma zlorabe položaja - ne vem, v čem je minister
               Smrkolj zlorabil položaj. Danes nas hočete tu prepričati - in imel sem občutek, da
               naj bo ministra <q>"toliko v hlačah"</q>, pa naj ponudi odstop oziroma naj odstopi zaradi
               dejstev, ki jih navajate. Veste, kaj so dejstva? Dejstva iz člankov raznih medijskih
               hiš, to so dejstva, in na podlagi teh dejstev vi gradite to interpelacijo. Vse je
               prav, poslovniško možnost imate, počakajmo na glasovanje, počakajmo na razpravo,
               prinesite papirje na dan, prinesite materialne dokaze, to pa to pa to se je zgodilo!
               Očitate mu sklad kmetijskih zemljišč - mislim, da vam je dovolj jasno - naš vodja
               poslanske skupine neke stvari, ne, ki so se zgodile v tem letu, ampak nekaj let
               nazaj, ko ste kot poslanec in kot politik ravno tako imeli politično odgovornost, ko
               so se takrat sprejemali zakoni. Dobro sem poslušal razpravo vaše poslanske skupine:
               obogatitev peščice izbrancev predvsem, ki so dobili kmetijska zemljišča nazaj. Gospod
               Ribičič, kot pravnika vas vprašam, zakaj se niti enkrat niste oglasili za tem odrom
               in rekli: denacionalizacija naj bo izpeljana tako, kot je v zakonu zapisano - kot
               pravnika! Poglejte, za to, da je 30% kmetov dobilo par hektarjev zemlje nazaj, ali
               ste se kdaj vprašali, kdo je... <stage>(Opozorilni znak za konec.)</stage> Bom v kratkem končal. Ali
               ste se kdaj vprašali, kdo je pa po mestih dobil hiše, ki so vredne po par milijonov
               mark, nazaj?! Enemu kmetu pa zavirate z zakonodajo in ne vem s čim, da dobi 20 arov
               ali pa en hektar, ki je vreden 3 ali pa 4.000 nemških mark, če se smem tako izraziti,
               vredno zemljišče.</p>
            </sp>
            <sp xml:id="SDZ2-Izredna-38-1999-07-27.sp29">

               <speaker>PODPREDSEDNIK ANDREJ GERENČER:</speaker>

               <p>Gospod Kangler, prosim, zaključite misel.</p>
            </sp>
            <sp xml:id="SDZ2-Izredna-38-1999-07-27.sp30">

               <speaker>FRANC KANGLER:</speaker>

               <p>In jaz vas lepo prosim, prinesite dejstva, tista prava dejstva z materialnimi dokazi
               na plan! To je samo opis nekih kronoloških dogodkov, za katere odkrito povem, da ne
               morem reči, da je osebno ali kako drugače odgovoren minister Smrkolj, ker to se vleče
               nazaj, tudi takrat, ko ste vi imeli pomembno politično funkcijo. In odkrito povem,
               zelo si želim, da bodo tudi takrat imeli, ko bomo končali to glasovanje, pa dali težo
               temu, koliko ste vi nas, podpisniki poslance prepričali...</p>
            </sp>
            <sp xml:id="SDZ2-Izredna-38-1999-07-27.sp31">

               <speaker>PODPREDSEDNIK ANDREJ GERENČER:</speaker>

               <p>Gospod Kangler, prosim, da zaključite misel.</p>
            </sp>
            <sp xml:id="SDZ2-Izredna-38-1999-07-27.sp32">

               <speaker>FRANC KANGLER:</speaker>

               <p>..., da se bomo odločili, ali bomo za ali bomo proti.</p>
            </sp>
            <sp xml:id="SDZ2-Izredna-38-1999-07-27.sp33">

               <speaker>PODPREDSEDNIK ANDREJ GERENČER:</speaker>

               <p>Dr. Franc Zagožen, replika.</p>
            </sp>
            <sp xml:id="SDZ2-Izredna-38-1999-07-27.sp34">

               <speaker>DR. FRANC ZAGOŽEN:</speaker>

               <p>Hvala za besedo. Spoštovani gospod Ribičič, to vam verjamemo: na čas in kraj sončnega
               mrka ali pa tudi luninega združena lista ne more vplivati, čeprav je morda imela kdaj
               tudi take ambicije. No, kakorkoli, ampak nekaj bi vas prosil.</p>
               <p>Glejte, vi ste dober poznavalec ustavnega prava, gospod Potrč tudi, in prava sploh,
               zato bi bilo najbrž primerno, če bi se spomnila tudi primerov, ko sta to poznavanje
               zlorabila. In ker ste govorili o tem, da bo ta interpelacija kulturna, in tudi v
               svojem nastopu apelirali za kulturne nastope drugih in kulturno obnašanje v dvorani,
               bi vas prosil, da v celoti držite teh meril, da tudi ne bi podtikali takih stvari,
               kot ste poskušali v tem primeru. Ponovno ste ljudem poskušali dopovedati, da je v
               primeru Fram parcela ministra Bergauerja v tistem kompleksu, ki bo zazidljiv - in vi
               veste, da to ni res. Ko sem jaz prej rekel, da je nekje v bližini in sem rekel, zdaj
               iz tega delate velik cirkus, vi ponovno ponavljate, kot da se je to zgodilo, pa se
               ni. Minister je dal pozitivno soglasje za 5 hektarjev, če vem, v katerih te parcele
               ni. In poglejte, če uporabljate zavestno take neresnice zato, da bi nekaj dokazovali,
               kako naj potem drugim vašim, v narekovajih, <q>"dokazom"</q> kdorkoli verjame. Ker ste
               navsezadnje tudi pomagali pri tem, da je prišlo do takšnega pravnega stanja, ki je
               protiustaven, tudi ko gre za zakon o kmetijskih zemljiščih in gozdovih Republike
               Slovenije, in protiustavno že enostavno zaradi tega dejstva, ker je v nasprotju z
               javno koristjo, da ne govorim o drugih - enostavno v evropski kulturi sprejetih
               pravnih normativih, ki se jih enostavno ne sme kršiti. To je ta zloglasni primer 17.
               člena zakona o skladu kmetijskih zemljišč in gozdov, za katerega ima največ zaslug
               prav vaša stranka. In ministru očitati, pa morate priznati, da niti te moči nima, še
               vlada najbrž ne in jaz sem vam prej povedal: javni pravobranilec je moral nastopiti v
               korist države in sklada zato, da se nekaj, kar vi zahtevate in pravite, da ustavno
               sodišče zahteva in vrhovno sodišče zahteva in ne vem, kdo še zahteva, da se nekaj ne
               izpolni, ker bi s tem nastala velika javna škoda. Torej, ne bi želel, da bi s stalnim
               ponavljanjem nekih neresnic ustvarjali vtis, da je nekaj hudo narobe.</p>
            </sp>
            <sp xml:id="SDZ2-Izredna-38-1999-07-27.sp35">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod Štefan Klinc.</p>
            </sp>
            <sp xml:id="SDZ2-Izredna-38-1999-07-27.sp36">

               <speaker>ŠTEFAN KLINC:</speaker>

               <p>Spoštovani podpredsednik, drage poslanke in poslanci! Zakaj moramo danes to
               obravnavati? Povejte! Vprašajte se tisti, ki so vaši predniki po 1945. letu nam
               pobirali, zapirali, pretepali kmete, zato ker niso dali. Povejte mi, ali je bila, kar
               pomni zgodovina, večja škoda v kmetijstvu, kot je bila po 1945. letu? Ali ujma ali
               toča? Jaz sem star, pa ne vem in prosim, gospod Ribičič, povejte, če bila večja škoda
               v kmetijstvu, ko je - in vam jaz sedaj povem. Za tisto zemljišče, ki ga ima gospod
               Bergauer, kdor trdi, da je najboljše kmetijsko zemljišče, lepo vas prosim, mora iti
               takoj k zdravniku, pa v Hrastovec. Jaz sem tam doma, pa vem. Pridite vi k nam na
               Bohovo. Boste videli, ne 10, ne 20, ne 50 hektarjev, več, resnično najboljšega
               zemljišča je pozidanega oziroma uničenega. Jaz vam bom prinesel časopis od 1984.
               leta, ko sem jaz govoril novinarjem. Imam ga doma, pa ga nisem zraven vzel.
               Novinarjem sem povedal, ne gradite hidromontažo sredi najboljšega polja. Mi, če bomo
               zdravi, bomo dočakali, da bo to propadlo. Poglejte, pa smo dočakali. Propadlo je,
               zemlja je uničena. Tista framska zemlja, če bi si kdo hotel tam graditi, na tistem
               močvirju, ničvrednem, bi pa danes morali ministra pohvaliti. Če bi imeli ministri
               čine, bi mu morali na dva čina dvigniti zato, da se je odločil, da bi tam zidali na
               ničvrednem. Jaz sem bil tam. Hodil sem gledat, še seno raste. Sem vam vse povedal!
               Seno raste, jaz pa četrtič kosim tam, kjer je dobra zemlja. Ne jaz, moji otroci, jaz
               nimam nič! Sedaj se pa mi tu pogovarjamo o teh stvareh, nelogičnih, nepoštenih.
               Predlagam vam, da greste pogledat. Jaz sem se vozil sedaj z avtom, ker sam sebi nisem
               mogel verjeti, kje se tisto zemljišče nahaja. 30 let je od tega, kar je v kupu. Ali
               vas ni sram? Otrok je bil mlad študent in si je dinarje <q>"prišparal"</q>, da si je kupil
               gradbeno parcelo in to pred 30-imi. Čez 3 leta se je poročil in bi bil rad zidal, pa
               so mu rekli, da ni kupil parcelo, da je vrt kupil, vrtličan. Še danes tam stoji
               tistih 30 let, mi pa danes obravnavamo, pa čas zapravljamo, pa denar, pa vse skupaj,
               za tisto ničvredno. Pridite pogledati! Če vam jaz samo povem, tam pri nas, od
               Betnave, celo novo naselje okoli Betnave, potem imamo Jeklotehno na Bohovi, sredi
               lepega polja. Kdo je to naredil? Hitromontaža, Stavbar, Konstruktor, Lesnina,
               Slovenijales. To so vse hektari, ampak vam sedaj tu povem, ni take zemlje v Sloveniji
               dobre, ni! Pa doktor Lobnika vprašajte iz inštituta, ki ocenjuje zemljo, vam naj on
               gre zemljo pregledat, pa pove. On je strokovnjak in vam bo povedal za tisto zemljo,
               kakšna je katera. Jaz vas ne razumem, da se te stvari danes se pogovarjamo, za dobro
               zemljo, za slabo zemljo in te stvari. Saj veste, kako je bilo, ko so to gradili.
               Prišel je sekretar partije v Hoče, jaz sem bil predsednik zadružnega sveta, iz
               tezniške občine, je rekel, tu bo Hidromontaža stala. Mi se vsi <q>"bunimo"</q> v Ljubljano,
               neki Dolničar nam je pomagal, vsi smo hodili okoli ministrstev in ti <q>"pavri"</q> ste vsi
               nori, tu bo Hidromontaža stala, pa četudi je najboljša zemlja. Meni so jo narisali na
               vrtu, na mojo štalo najprej. Potem sem toliko dosegel, da so jo tam sredi polja
               postavili. Pojdite jo pogledati! Ampak sekretar partije je rekel, da tu mora biti in
               tu tudi tu! Danes trava raste, pojdite gledat na polovici, na polovici so jo pa
               prodali petim ali desetim lastnikom, tako da sedaj bo počasi zaživela in začela v
               redu delati.</p>
               <p>Jaz vas prosim, če imate kaj pametnega, resničnega pametnega za interpelacijo, za
               škodo... Škodo popravljamo sedaj, tisto, ki se je 50 let dogajala. Kdo nas je revčke
               naredil? Kdo nam je zemljo pobral? Saj se danes ne bi trebali kregati tu ljudje
               božji! Zakaj bi se kregali, če bi ... <stage>(Ni razumljivo.)</stage> ... Samo tisto dajte nazaj,
               kar ste vzeli oziroma vaši predniki. Nič drugega, nihče ne zahteva tujega. Nam so
               vzeli, sem že povedal, hektar 62, 900 kvadratnih metrov smo dobili nazaj, ono še
               danes nismo dobili. Poglejte sedaj. Pa sedem otrok nas je bilo, pa nihče nas ni
               vprašal, očeta so pa zaprli. 6 mesecev je bil zaprt, pa so ga rezali kot konja notri,
               tako dolgo, dokler ni podpisal, da vse zadruga da državi. To vam povem.</p>
            </sp>
            <sp xml:id="SDZ2-Izredna-38-1999-07-27.sp37">

               <speaker>PODPREDSEDNIK ANDREJ GERENČER:</speaker>

               <p>Še ena replika je kolegi. Dr. Ribičič, potem bomo končali. Samo še ta replika in
               bomo končali. Prosim za mir v dvorani.</p>
            </sp>
            <sp xml:id="SDZ2-Izredna-38-1999-07-27.sp38">

               <speaker>DR. CIRIL RIBIČIČ:</speaker>

               <p>Spoštovani! Bom skušal biti kratek in zato tudi gospodu Klincu ne bom odgovarjal na
               to okoli preteklosti.</p>
               <p>Seveda ne, ker bi lahko začeli potem celotno zgodovino. Govoril sem o objektivni
               odgovornosti, o dvojnih merilih in prilagajanju procedure tistemu, ki ima interes, da
               to proceduro prilagaja svojim interesom.</p>
               <p>Kar se tiče teh treh replik. Vse tri replike so mi očitale neke stvari, o katerih
               nisem govoril. Izrecno nisem govoril. Edini očitek, ki sem ga s tega vidika rekel,
               kar ste vi trije govorili, je bil poskus, da ponovim, da citiram to, kar je dr.
               Zagožen rekel o 800 kvadratnih metrih z vprašanjem: Ali sem prav razumel, da je to
               nepomembno vprašanje in da delamo po nepotrebnem okoli tega vik in krik. Samo to je
               bilo moje vprašanje. Ampak citat dr. Zagožna, brez insinuacij, brez podtikanj, brez
               česarkoli drugega.</p>
               <p>Edino, kar imam kot resno repliko kot pravnik, ustavni pravnik je na to, kar je
               gospod Kangler rekel o tem, da soglasje ni odločanje. Po pravni teoriji je soglasje
               del odločanja. Brez soglasja ni odločitve. Na žalost je tako in odgovornost za to
               odločitev je deljena med tistim, ki sprejme odločitev, in tistim, ki da soglasje.
               Brez soglasja ta odločitev ne velja. To je, bi rekel, tako, da bo razumljivo
               absolutni veto, če soglasja ni, odločitve ni.</p>
               <p>Še stavek, ki ste ga rekli, da ga nikoli ne želim reči in povedati. Decentralizacija
               naj bo izpeljana, kot je v zakonu določena, točno tako. Čim hitreje naj bo izpeljana
               tako, kot je z zakonom določena. Mi smo v združeni listi marsikaj storili, da bi bil
               ta zakon drugačen, da bi bil po naši presoji boljši, da ne bi povzročal dodatnih
               gospodarskih težav in krivic. Ampak sedaj je moje stališče, dajem podporo vsem, ki si
               prizadevajo, da bo takšna, kot je ta dokončna rešitev, čim hitreje speljana. Hvala
               lepa.</p>
            </sp>
            <sp xml:id="SDZ2-Izredna-38-1999-07-27.sp39">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Kangler je želel pol minute. Samo njemu še dam besedo. Rekel je za pol
               minute in mislim, da lahko toliko potrpimo. Prosim za mir v dvorani!</p>
            </sp>
            <sp xml:id="SDZ2-Izredna-38-1999-07-27.sp40">

               <speaker>FRANC KANGLER:</speaker>

               <p>Hvala predsedujoči. Gospod Ribičič. Na nek način se v enem delu strinjam z vami, da
               ste pravnik na področju ustave. To imate prav. Drugi del pa se ne strinjam, da je
               soglasje ali mnenje del odločitve.</p>
               <p>Vi lahko danes zberete 10 soglasij in tisti, ki zadnji da žegenj, pa reče ne. To se
               je tudi v tem primeru zgodilo. Drugo, kar je dejstvo, vi ste v interpelaciji
               zapisali, najboljša zemlja, prva kvaliteta, ne da bi se kdo od vas osebno prepričal v
               Framu in pogledal, ali je ali pa, da bi prinesli papir sem od nekega strokovnjaka!
               Dajte mi zemljiškoknjižni izpisek, katera zemlja pa je ta! Saj imamo inštitute, ki jo
               bodo ocenili, ali je v prvi, drugi, tretji kategoriji oziroma po razredih. Tega niste
               naredili. In vi osporavate to mnenje ministru, ki je dal pozitivno mnenje, da se
               tistih 5 hektarjev lahko spremeni s prostorskim planom. Veste, kaj, zelo me pa
               preseneča to, če bi določen čas delali v lokalni skupnosti, bi vedeli, kako lahko
               lokalne skupnosti razvijajo svoje programe in projekte in kako se sprejemajo
               prostorski plani. Verjetno gospod Veber to najbolje ve, ker je župan, pa to osporava.
               In to je pomembno, mnenje, ki je bilo dano k tisti zemlji, po kategoriji, kakršna pač
               je v naravi, vi pa govorite o mnenju k najboljši, najbolj kvalitetni zemlji, kar je
               lahko najdeš v Sloveniji. Mislim, da je dovolj gospod Klinc povedal. Vzemite si čas,
               pa se peljite tja, pa boste videli! Pogovarjal sem se z Bergauerjem, z ministrom -
               zastonj vam jo <q>"šenka"</q>, samo če boste lahko zidali. Če pa mislite, da boste lahko tam
               kaj posadili, pa vam bo zraven dal verjetno še nagrado ali pa pomagal kakšno repo ali
               pa ne vem kaj okopavati, da bosta imela nek pridelek, če mislite, da je tako
               kvalitetna zemlja. Kar izvolite!</p>
            </sp>
            <sp xml:id="SDZ2-Izredna-38-1999-07-27.sp41">

               <speaker>PODPREDSEDNIK ANDREJ GERENČER:</speaker>

               <p>Dobro. Kolegice in kolegi, prekinjam to točko dnevnega reda. Jutri nadaljujemo ob
               10.00 uri z razpravo gospoda Lešnika.</p>
               <p>Zaključujem današnje zasedanje. <stage type="time">(SEJA JE BILA PREKINJENA 27. JULIJA 1999 OB
                  18.05 URI.)</stage>
               </p>
            </sp>
         </div>
      </body>
   </text>
</TEI>