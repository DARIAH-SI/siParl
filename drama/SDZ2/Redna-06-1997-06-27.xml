<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ2-Redna-06-1997-06-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|EEA88F9AF741DAF1C125654C003376D1</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=EEA88F9AF741DAF1C125654C003376D1</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-06-1997-06-27.DZ" n="06">
               <name>Redna</name>
               <date when="1997-06-27"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-06-1997-06-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 6. seje</stage>
            <stage type="date">(27. junij 1997)</stage>
            <stage type="chairman"> Sejo je vodila Eda Okretič-Salmič, podpredsednica Državnega zbora.</stage>
            <stage type="time"> Seja se je začela ob 10.17 uri.</stage>


            <sp xml:id="SDZ2-Redna-06-1997-06-27.sp1">

               <speaker>PODPREDSEDNICA EDA OKRETIČ-SALMIČ:</speaker>

               <p>Spoštovni kolegi poslanci, gospe in gospodje. Pričenjamo nadaljevanje 6. seje
               Državnega zbora Republike Slovenije. Obveščena sem, da so zadržani in se današnje
               seje ne morejo udeležiti naslednje poslanke in poslanci: Jakob Presečnik, Rudolf
               Petan, Franc Kangler, Maria Pozsonec, Franc Čebulj, Darja Lavtižar-Bebler, Jože
               Avšič, Mirko Kaplja, Andrej Gerenčer, Rafael Kužnik, Ciril Pucko, Miroslav Luci, Jože
               Jerovšek po 11. uri bo odsoten, Herman Tomažič, Alojz Peterle, Roman Jakič do 11. ure
               odsoten, Peter Hrastelj, Jožef Zimšek, Jožef Košir po 12. uri. Prosim, da ugotovimo
               prisotnost v dvorani. (50 prisotnih.) Zbor je sklepčen in lahko odloča.</p>
               <p>Na sejo smo vabili predstavnike Računskega sodišča in predstavnike Vlade Republike
               Slovenije. Vse prav lepo pozdravljam.</p>
               <p>Današnje nadaljevanje 6. seje zbora bomo pričeli z obravnavo 36. točke dnevnega reda
               - poročilo o delu Računskega sodišča Republike Slovenije, zatem bomo prešli na
               obravnavo 17. točke - predlog zakona o poroštvu Republike Slovenije za obveznosti iz
               naslova kredita, ki je bil v času bivše SFRJ najet pri Evropski investicijski banki
               za transjugoslovanski železniški projekt II/A, in nato na obravnavo 18. točke -
               predloga zakona o spremembi in dopolnitvi zakona o praznikih in dela prostih dnevih v
               Republiki Sloveniji ter nato po dnevnem redu dalje.</p>
               <p>S tem v zvezi želim obvestiti, da zadeve po točkami dnevnega reda 19, 22 in 23 še
               niso pripravljene, in jih zbor danes ne bo obravnaval.</p>
               <p>Predstavnik vlade želi podati proceduralni predlog v zvezi z obravnavo predloga
               zakona o prevzemih. Državni sekretar gospod Pirkmajer.</p>
            </sp>
            <sp xml:id="SDZ2-Redna-06-1997-06-27.sp2">

               <speaker>DR. EDO PIRKMAJER:</speaker>

               <p>Hvala lepa. Gospa predsedujoča, poslanci in poslanke! Zakon o prevzemih je danes šel
               skozi Odbor za gospodarstvo. Odbor za gospodarstvo je tudi formuliral svoje poročilo,
               ki je bilo danes pred vami že razdeljeno. Tako predlagatelj kot Odbor za gospodarstvo
               predlagata, da se razprava o zakonu v tretji obravnavi uvrsti na današnjo sejo.
               Zaradi logističnih težav in zadržkov bi bilo znatno ugodneje, če bi bilo mogoče danes
               zakon sprejet in si s tem prihraniti delo, ki bi sicer padlo na naslednji teden.
               Hvala lepa. Prosim za razumevanje za predlog.</p>
            </sp>
            <sp xml:id="SDZ2-Redna-06-1997-06-27.sp3">

               <speaker>PODPREDSEDNICA EDA OKRETIČ-SALMIČ:</speaker>

               <p>Na podlagi 65. člena o poslovniku, predlagam, da se ta točka obravnava po 36. točki
               dnevnega reda. Ugotovimo prisotnost! ...(Hvalica - iz klopi.)... To je že
               proceduralno, gospod Hvalica. Takoj dobite besedo. (49 prisotnih.)</p>
               <p>Kdo je za? (39 poslancev.) Je kdo proti? (8 poslancev.)</p>
               <p>Ugotavljam, da je sklep sprejet.</p>
               <p>Gospod Hvalica želi besedo.</p>
            </sp>
            <sp xml:id="SDZ2-Redna-06-1997-06-27.sp4">

               <speaker>IVO HVALICA:</speaker>

               <p>Hvala lepa. Spoštovani! Včeraj sem vprašal za to govornico ali se bomo držali
               dnevnega reda ali dnevnega nereda. Začeli ste z dnevnim neredom. Protestiram zoper to
               in prosim, da mi odgovorite: ali se bomo držali sprejetega dnevnega reda, ker sicer
               zahtevam, da preimenujemo to seznam zakonov, ki se jih obravnava na 6. seji, ne pa
               dnevni red. Dnevni red pomeni dnevni red, vozni red pomeni vozni red, sodni red
               pomeni sodni red, to kar delamo je pa nered. To tako ne gre naprej. Mi poslanci imamo
               s seboj tudi svojo logistiko in vse skupaj, imamo nek programiran - upam, da imajo to
               vsi - način dela, vi nam pa tu čisto "prosto po Prešernu", enkrat Sonetni venec,
               drugič Krst pri Savici.</p>
               <p>Lepo vas prosim! Najprej mi, predsedujoča, odgovorite ali bomo delali po dnevnem
               redu, razen izjeme, ki smo jo izglasovali včeraj, to se pravi, Računsko sodišče.
               Prosim, da mi odgovorite ali bomo delali po dnevnem redu. Ker sicer dnevnega reda ni
               in napovedujem obstrukcijo. Glede na število poslancev, Državni zbor ne bo mogel
               delati. Hvala lepa.</p>
            </sp>
            <sp xml:id="SDZ2-Redna-06-1997-06-27.sp5">

               <speaker>PODPREDSEDNICA EDA OKRETIČ-SALMIČ:</speaker>

               <p>Gospod Hvalica, držali se bomo dnevnega reda, obenem sem pa dala na glasovanje
               predlog gospoda Pirkmajerja, in zbor je izglasoval z 39 glasovi "za", da uvrstimo
               točko na dnevni red po 36. točki, v skladu s 65. členom poslovnika. ...(Hvalica - iz
               klopi.)... Bilo je na glasovanju in je zbor to sprejel.</p>
               <p>Prehajamo na <title>36. TOČKO DNEVNEGA REDA - OBRAVNAVA POROČIL O DELU RAČUNSKEGA
                  SODIŠČA REPUBLIKE SLOVENIJE IN SICER ZA NASLEDNJI OBDOBJI: OD 1. JANUARJA 1995 DO
                  31. MARCA 1996, IN DRUGO POROČILO ZA LETO 1996.</title>
               </p>
               <p>Poročilo je v obravnavo zboru predložilo Računsko sodišče Republike Slovenije. Želi
               predstavnik Računskega sodišča besedo? Predsednik Računskega sodišča, dr. Antončič,
               prosim.</p>
            </sp>
            <sp xml:id="SDZ2-Redna-06-1997-06-27.sp6">

               <speaker>DR. VOJKO ANTONČIČ:</speaker>

               <p>Spoštovani! Hvala za besedo. Najprej bi rad rekel tole: prisrčna hvala, ker ste
               obravnavo naših poročil preložili bolj na začetek seje, tako da so že danes na vrsti.
               Dve poročili boste obravnavali. V uvodnem pojasnilu k prvemu poročilu in v uvodu
               drugega poročila, poročila za leto 1996, sem na kratko opisal dosedanje delo
               Računskega sodišča. Dovolite, da ponovim nekaj tam zapisanih stavkov.</p>
               <p>V uvodu poročila za leto 1996 je med drugim nadzorna dejavnost Računskega sodišča
               tudi številčno prikazana. Med drugim navajam, da smo lani uvedli 98 nadzorov in
               izdali 72 dokončnih poročil. Ker je znašal delež nadzorov, ki so se končali z izdajo
               predhodnega poročila, samo 61%, je bilo seveda število vseh izdanih poročil precej
               večje kot število dokončnih poročil. Glavne teme, glavne revizijske teme, ki smo jih
               upoštevali pri določanju nadzorov, so bile zlasti naslednje: računovodski izkazi,
               predvsem računovodski izkazi skladov in računovodski izkazi za državni proračun;
               nadalje delovanje notranjih kontrol na ministrstvih in v nekaterih občinskih upravah;
               potem plače, določanje plač in drugih osebnih prejemkov zaposlenih v državni upravi,
               v nekaterih javnih zavodih, tudi izplačila občinskim funkcionarjem; nadalje javna
               naročila, subvencije in še nekatere druge teme. V večini primerov so bili nadzori
               omejeni na preizkus pravilnosti oziroma preizkus skladnosti poslovanja s predpisi. V
               nekaj primerih je bil narejen tudi delni preizkus gospodarnosti uporabe javnih
               finančnih sredstev.</p>
               <p>Glavne ugotovitve, do katerih smo prišli z nadzori, o katerih poročamo v tem letnem
               poročilu, so na kratko povzete na koncu poročila, zato ocenjujem, da ni potrebno, da
               jih sedaj ponavljam. Raje bom skupaj s sodelavci odgovarjal na morebitna vprašanja o
               tem.</p>
               <p>V tem uvodu pa bi rad povedal še naslednje. Uvedli smo že toliko nadzorov, izdali že
               toliko poročil, da se vprašujemo, da se je treba vprašati ali je sedanji način dela,
               lahko se reče začetni način dela Računskega sodišča pravi. In ali so izpolnjeni ali
               so v zadostni meri izpolnjeni pogoji za učinkoviti in uspešno delovanje vrhovne
               revizijske ustanove kar naj bi bilo Računsko sodišče.</p>
               <p>Način dela nam seveda v dobršnji meri določa zakon o Računskem sodišču, ki
               opredeljuje konceptualno shemo, ki določa normativni okvir za naše delo. Ocenjujem,
               da zakon o Računskem sodišču vnaša v nadzorni postopek preveč elementov sodnega
               modela, preveč elementov pravnega postopka. Ocenjujem, da bi bilo treba kar se da
               omejiti značilnosti sodnega modela, in čim bolj poudariti značilnosti elemente
               pravega reviziskega modela. Zato nam zelo prav pride stališče, sklep odbora za nadzor
               proračuna, da bi bilo treba začeti postopek za spremembo zakon o Računskem
               sodišču.</p>
               <p>Kar zadeva pogoje za delovanje Računskega sodišča, za delovanje vrhovne revizijske
               ustavnove je najbrž treba povedati naslednje: normativno okolje, v katerem sedaj
               delujejo naši uporabniki javnih finančnih sredstev, je slab približek normativnega
               okolja, ki je potrebo zato, da se z zunanjim nadziranjem izvajanja javnih programov
               minimalizirajo nepravilnosti ter maksimirajo gospodarnost, učinkovitost in uspešnost
               uporabe javnih finančnih sredstev.</p>
               <p>Še vedno nimamo zakona o proračunskih načelih, nimamo ustreznih računovodskih
               predpisov za javni sektor, nimamo recimo zakona o javnih uslužbencih. Predpisi, ki
               urejajo posamezen akspekt poslovanja javne uprave, so pomanjkljivi, so nepregledni,
               so nekonsistentni, na primer določanje plač je urejeno z več kot 40 predpisi. Za
               revizorja je to takojšen znak, da na področju obstaja velika stopnja tveganja, da
               prihaja do nepravilnosti in naši nadzori so to potrdili.</p>
               <p>Za večino pripomb k našim predhodnim poročilom, kakor tudi za večino ugovorov zoper
               poročila prvostopenjskih senatov, se zato lahko reče, da gre v večini primerov za
               prerekanje o tem, kateri predpis velja za določeno nadzorovano osebo, oziroma za
               prerekanje kaj posamezni predpis v resnici pomeni. Zato so v nekaterih primerih naša
               poročila bolj podobna analizi pravnih predpisov kot pravim revizijskim poročilom.</p>
               <p>V sodobnih družbah velja, da je ustrezno institucionaliziranje nadzora nad javno
               porabo izredno pomemben aspekt demokratične ureditve. Nadzor nad javno porabo pa
               izhaja iz zahteve po obvezni javni predložitvi obračunov; reče se tudi, da gre za
               načelo "public acountibility". Da bomo pri nas na ustrezen način zadostili tej
               zahtevi, da bomo na ustrezen način institucionalizirali odgovornost za uporabo
               javnega denarja, moramo po moji oceni Računsko sodišče definirati, vzpostaviti kot
               vrhovno revizijsko ustanovo. Določiti, kdo je odgovoren za odpravljanje
               nepravilnosti, ki jih razkriva Računsko sodišče, in seveda treba bo tudi še veliko
               narediti na področju usposabljanja naših revizorjev. Pri tem ali na tem področju si
               veliko obetamo od mednarodnega sodelovanja, od prenosa znanja od tam, kjer ga je
               veliko, k nam, kjer ga ni tako veliko in tu si kar precej obetamo na primer od
               sodelovanja, ki smo ga vzpostavili z britansko vrhovno revizijsko ustanovo, z
               njihovim "Nacionally Office". Hvala lepa.</p>
            </sp>
            <sp xml:id="SDZ2-Redna-06-1997-06-27.sp7">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Poročilo za obdobje do 31. marca 1996 je obravnaval tudi Odbor za finance in
               monetarno politiko kot matično delovno telo. Poročilo za leto 1996 pa je obravnaval
               Odbor za nadzor proračuna in drugih javnih financ kot matično delovno telo. Želita
               predstavnika besedo? Gospod Kopač, prosim.</p>
            </sp>
            <sp xml:id="SDZ2-Redna-06-1997-06-27.sp8">

               <speaker>MAG. JANEZ KOPAČ:</speaker>

               <p>Hvala za besedo. Odbor za finance, bivši Odbor za finance in kreditno-monetarno
               politiko je obravnaval poročilo o delu Računskega sodišča in pripravil celo vrsto
               predlogov sklepov. Vse to je naredil na podlagi bivšega Odbora za nadzor proračuna,
               ki ga je vodila gospa Metka Karner-Lukač in tudi ta odbor, bivši Odbor za nadzor
               proračuna je temeljito prediskutiral poročilo o delu Računskega sodišča za leto 1995
               in bivšemu Odboru za finance in kreditno-monetarno politiko predlagal celo vrsto
               sklepov, ki jih je ta v glavnem povzel za svoje.</p>
               <p>No, Odbor za finance in monetarno politiko v tem sklicu se je tudi posvetil obravnavi
               poročila o delu Računskega sodišča za leto 1995 in predloge sklepov starega odbora
               delno preoblikoval na podlagi razprave oziroma obravnave in to lahko rečem ob
               soglasju prisotnih predstavnikov oziroma sodnikov in sodnic Računskega sodišča. Tako
               imate v poročilu Odbora za finance in monetarno politiko z dne 12. maja 1997 sklep,
               po katerem predlagamo Državnem zboru, da poročilo obravnava in da poleg tega sprejme
               naslednje sklepe, ki so razvrščeni s številkami od 1 do 6, v glavnem pa se nanašajo
               vsi, ali pa vsi predlagajo Državnemu zboru, da ta predlaga, pozove vlado k različnim
               dejanjem. V prvem predlogu sklepa gre za ureditev enotnih kriterijev za določanje
               oseb s posebnimi pooblastili v državni upravi.</p>
               <p>V 2. gre za urejanje izplačevanja plač in ostalih personalnih stroškov za celotni
               javni sektor enovito oziroma na en sam način.</p>
               <p>V 3. gre za nagrajevanje delovne uspešnosti za delavce in še posebej za funkcionarje,
               ki niso izvoljeni ali imenovani s strani Državnega zbora, kar je tudi sedaj različno
               urejeno, pa bi po mnenju odbora naj ne bilo.</p>
               <p>V 4. predlogu sklepa gre za to, da se pozove vlado, da sama izvede sklep, ki ga je v
               zvezi s službenimi avtomobili sprejel Državni zbor v prejšnjem mandatu na, 30.
               izredni seji, 3.7.1995.</p>
               <p>V 5. predlogu sklepa gre za sugestijo vladi, da prouči in v okviru možnosti upošteva
               vsa ostala priporočila in predloge Računskega sodišča, kar je pravzaprav že
               navsezadnje njena dolžnost.</p>
               <p>V 6. predlogu sklepa pa gre za pomembno vsebinsko novost - predlagamo, da Državni
               zbor predlaga Vladi Republike Slovenije, da pripravi spremembe zakona o Računskem
               sodišču, s katerimi bodo poenostavljeni postopki dela Računskega sodišča, in tukajle
               imate v osmih alineah že predvidene usmeritve teh sprememb.</p>
               <p>Zakaj je to pomembno? Pri diskusiji na seji odbora smo skozi besede predstavnikov
               Računskega sodišča pravzaprav skupaj ugotovili, da so nekatere določbe obstoječega
               zakona o Računskem sodišču neživljenjske, in da po nepotrebnem ovirajo učinkovitejše
               delovanje tega sodišča. In torej predlagamo spremembe.</p>
               <p>Ker gre za zakon, ki je navsezadnje pomemben in morda bi ga bilo politično neprimerno
               spreminjati kar tako, na samo pobudo vlade, predlagam v imenu odbora, da Državni zbor
               zadolži in da spodbudo vladi, da pripravi te dopolnitve v skladu z usmeritvami,
               navedenimi v šestem predlogu sklepa Državnega zbora.</p>
               <p>Predlagam torej, da sprejmete sklepe, kot vam jih predlaga odbor. Gre za poročilo o
               letu 1995. Poročilo o letu 1996 pa je, kot že rečeno, kot matično delovno telo
               obravnaval Odbor za nadzor proračuna. Hvala lepa.</p>
            </sp>
            <sp xml:id="SDZ2-Redna-06-1997-06-27.sp9">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, mag. Kopač. Želi besedo gospod Feri Horvat?</p>
            </sp>
            <sp xml:id="SDZ2-Redna-06-1997-06-27.sp10">

               <speaker>FRANC (FERI) HORVAT:</speaker>

               <p>Hvala za besedo, gospa podpredsednica. Spoštovane kolegice in kolegi, spoštovani
               predsednik Računskega sodišča, članice in člani sodišča in drugi prisotni! Odbor za
               nadzor proračuna in drugih javnih financ je na svoji 1. seji, 10.6., obravnaval
               poročilo Računskega sodišča za leto 1996, kot matično delovno telo, in se je ob tem
               tudi seznanil s poročilom Odbora za finance k poročilu Računskega sodišča za leto
               1995 in del leta 1996, o katerem je pravkar poročal kolega Kopač. Odbor je pri tem
               podprl stališča in sklepe, ki jih je sprejel Odbor za finance, in ki jih je predložil
               v obravnavo in sprejem temu Državnemu zboru. Odbor jih zato tudi ni posebej povzemal
               v svojem poročilu.</p>
               <p>Odbor je po razpravi o poročilu za leto 1996 sklenil, da predlaga Državnemu zboru, da
               poročilo Računskega sodišča obravnava in pri tem predlaga odbor, da zbor sprejme še
               dva dodatna sklepa. In sicer:</p>
               <p>1. da zbor predlaga predsedniku Računskega sodišča, da pripravi teze za spremembe in
               dopolnitve zakona o Računskem sodišču; o tem je pravkar govoril kolega Kopač. In
               potem se bomo na osnovi teh tez morali odločiti, ali bomo predlog za spremembe in
               dopolnitve zakona vložili sami poslanci, kar bi nekako normalno in korektno ali pa bo
               odločitev, da bi to eventuelno storila vlada. Kot je napovedal predsednik računskega
               sodišča, bomo v naslenjih dneh te teze dobili in bomo tudi predvidoma obravnavali že
               v naslenjih dneh na seji Odbora za nadzor proračuna.</p>
               <p>2. sklep, ki ga imate tudi v poročilu, ki ga predlagamo Državnemu zboru, to je, da
               Državni zbor poziva vse nadzorovane pravne osebe, se pravi vlado, vsa ministrstva,
               sklade in druge, da tekoče poročajo o realizaciji priporočil računskega sodišča. To
               so priporočila, ki jih Računsko sodišče daje v svojih poročilih o nadzoru.</p>
               <p>Odbor je ob obravnavi poročila Računskega sodišča ugotovil med drugim, da je Računsko
               sodišče kot sorazmerno nova ustanova opravilo zelo obsežno delo nadzora. Številke
               imamo v poročilu, o tem smo tudi slišali predsednika Računskega sodišča. Naj k temu
               dodam čisto nov ažuren podatek, ki sem ga pred sejo dobil od predstavnikov Računskega
               sodišča, da je Računsko sodišče do današnjega dne pripravilo, oziroma izdalo 122
               dokončnih poročil. Po vsebini, kot je že povedal gospod dr. Antončič, je Računsko
               sodišče v tem začetnem obdobju pretežno ugotavljalo predvsem zakonitost in namenskost
               uporabe sredstev. V odboru smo bili mnenja, da bo v prihodnje potreben dosti večji
               poudarek tudi nadzoru in oceni gospodarnosti in učinkovitosti uporabe javnih
               sredstev.</p>
               <p>Odbor je ugotovitve Računskega sodišča, to je v njegovem poročilu, upošteval v dokaj
               obširni razpravi po dosedanjih izkušnjah nadzora nad javnimi financami, o potrebni
               spremembi zakonodaje, o kateri je predvsem dr. Antončič govoril, in pripravi nove
               zakonodaje, o delitvi dela in sodelovanja pri nadzoru v trikotniku med Državnim
               zborom, Računskim sodiščem in Vlado ter drugimi koristniki javnih financ. Seveda, na
               to poročilo v veliki meri odbor temelji svoj program dela in preoritete, ki si jih je
               deloma že opredelil, nekatere si pa bo moral opredeliti v naslednjih dneh.</p>
               <p>Pri tem bo zlasti potrebno naslednje: Prvič. Glede na to, da ima sedaj računsko
               sodišče in tudi mi vsi z njim prve izkušnje pri delu, čim prej pripraviti spremembe
               in dopolnitve tega zakona, da bi lahko bilo delo računskega sodišča bolj učinkovito.
               Pri pravi sedanjega zakona se je v veliki meri koristilo izkušnje oziroma rešitve iz
               tujine. To je gotovo dobro, vendar seveda šele praksa pokaže, katere so tiste
               rešitve, ki so za naše razmere najbolj primerne in učinkovite. Čim prej bo treba
               sprejeti zakon o računovodstvu, ki je v proceduri v tem Državnem zboru. Čim prej
               pripraviti zakon o proračunskih načelih, tega vlada pripravlja, in odbor je tudi
               zaprosil vlado, da mu posreduje teze za ta zakon še v mesecu juliju, tako da bi lahko
               začeli predhodno razpravo o tem zelo pomembnem zakonu. In pa seveda pripraviti druge
               zakone za področja javnih financ, ki jih danes ni, ali so nepopolne za upravljanje
               javnih financ in premoženja, ki z njim razpolaga država: predvsem ureditev področja
               skladov, kjer vidimo iz poročila, da je zelo veliko problemov; področje lokalnih
               skupnosti, kjer ni ustreznih enotnih ureditev in podobno. In pa seveda zelo pomembno
               bo pripraviti tudi podzakonske akte, ki bodo predvsem določali kriterije, standarde
               za uporabo javnih sredstev in pa seveda navodila in podobno. Kajti tudi to je pogoj
               in za ustrezno ravnanje koristnikov sredstev, kot tudi potem za učinkovit nadzor.</p>
               <p>Dalje. Bolje in enotneje bo treba urediti notranji nadzor pri vladi, pri ministrstvih
               in drugih ustanovah, seveda tudi pri lokalnih skupnostih s poudarkom na preventivnem
               nadzoru. Zagotoviti stalno in tesnejše sodelovanje med računskim sodiščem, vlado,
               zlasti Ministrstvom za finance, posameznimi ministrstvi in seveda vsemi nadzorovanimi
               osebami ter seveda našim Odborom za nadzor proračuna ter drugimi institucijami,
               predvsem pri sprejemanju ukrepov za odpravo nepravilnosti, ki jih ugotavlja računsko
               sodišče in s tem zagotavljanju tudi potrebnih informacij. Kajti tudi to je bila ena
               od pomanjkljivosti v dosedanjem delu, kot ugotavlja poročilo Odbora za nadzor
               proračuna v prejšnjem mandatnem obdobju.</p>
               <p>In končno. Zagotoviti bo treba tekoče povratne informacije o sprejetih ukrepih za
               odpravo nepravilnosti pri koristnikih državnih sredstev, tudi to je bila doslej ena
               od velikih "hib", ko je toliko nerealiziranih sklepov, tudi Odbora za nadzor
               proračuna in očitno tudi veliko nerealiziranih priporočil računskega sodišča. Šele na
               osnovi teh povratnih informacij bomo lahko ugotavljali, kakšna je učinkovitost
               nadzora, tako računskega sodišča, kot tudi parlamentarnega nadzora. S tem se bo
               seveda tudi zagotovilo bolj učinkovito delo parlamentarnega Odbora za nadzor
               proračuna, pred katerim je izredno obsežno in zahtevno delo, kar izhaja tudi iz
               poročila, ki ga imamo v obravnavi. Hvala lepa.</p>
            </sp>
            <sp xml:id="SDZ2-Redna-06-1997-06-27.sp11">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Horvat. Želi besedo predstavnik Sekretariata za zakonodajo in pravne
               zadeve? (Ne želi.) Želi predstavnik vlade besedo? (Ne želi.) Predlagam, da
               razpravljamo in nato glasujemo o obeh poročilih skupaj. Želijo predstavnik poslanskih
               skupin besedo? Gospod Hvalica.</p>
            </sp>
            <sp xml:id="SDZ2-Redna-06-1997-06-27.sp12">

               <speaker>IVO HVALICA:</speaker>

               <p>Hvala lepa. Spoštovani predsednik računskega sodišča dr. Vojko Antončič! Spoštovani
               kolegi! Spoštovani predstavniki vlade, čeprav tistega, ki bi danes moral tu sedeti,
               ni.</p>
               <p>Ne gre mi v glavo, kako smo začeli obravnavati poročilo računskega sodišča. Ne gre mi
               v glavo tudi to, da se sedaj na poziv predsedujoče ni javil predstavnik vlade. Ne gre
               mi v glavo tudi, to se ni javil k besedi predstavnik Sekretariata za pravne
               zadeve.</p>
               <p>Ali mi sploh vemo, kaj je računsko sodišče? Očitno ne. To je institucija, govorim,
               jasno, za normalne demokratične države, ki vzbuja v vladnih krogih strah in trepet.
               Tu pa pride predsednik Odbora za finance, ki nima kaj tu iskati, in on oceni en del
               tega poročila za leto 1995. To je v posmeh temu Državnemu zboru. Nadzor proračuna
               pripada opoziciji. In gospod Kopač nima kaj tu delati, ne glede na to, da je prejšnji
               Odbor za nadzor proračuna pač iz prejšnjega mandata to obravnaval in da zdaj tega ni.
               Čudim se, dragi Feri Horvat, da si dopustil to, da je to gospod Kopač naredil. Sicer
               me ne čudi, ker tudi sam si bil v svojem izvajanju zelo mlačen, ampak o tem malo
               kasneje.</p>
               <p>Kaj je računsko sodišče? To je nadzor nad javno porabo, to je nadzor nad proračunsko
               porabo. To je nadzor. To ni spremljava nekih financ. In v poročilu doktor Antončiča
               sem zaznal neko stisko. Rekel je približno tako, kot sem si notiral, da ugotavlja,
               ali je pravzaprav način, s katerim upravlja nadzor proračuna, pravi. Mislim, da sem
               prav razumel. In, ali ne bo potrebno možno narediti kakšne spremembe v tej smeri. Na
               to so se navezali tudi drugi in govorijo o spremembah, ki naj bi jih v tej smeri
               naredili, o tezah itd., o tem malo kasneje.</p>
               <p>Ampak poglejte, grem zopet na izjavo doktor Antončiča. Očitno čuti neko stisko, da je
               to rekel. Ker instrumentov vzvodov za njegov nadzor je dovolj. Tu ni na zaslišanju
               doktor Antončič in računsko sodišče. Tu, v Državnem zboru, so danes oziroma niso, bi
               morali pa biti, na zaslišanju porabniki proračunskega denarja, ki so to počeli
               nezakonito. In da so delali nezakonito, je jasno iz poročila. Poglejte zaključke,
               Poročevalec številka 10, govorim za leto 1996, in boste videli, da je temu tako.</p>
               <p>Torej še enkrat. Doktor Antončič kot predsednik računskega sodišča, kot tisti, ki
               mora Državnemu zboru povedati, kako se trošijo in kako se ne bi smela trošiti
               proračunska sredstva, je tu zgolj, kot, bi rekel, tisti, ki poda svoje poročilo, kje
               so ostali. Mi tu razpravljamo o tem brez prisotnosti ministra za finance. Jaz prosim,
               da se takoj pokliče ministra za finance, ker sicer bom zahteval, da sejo prekinemo.
               Naj dela. Ampak to je največje delo, to je obračun njegovega dveletnega dela. Gledano
               iz našega aspekta, gledano iz nadzornega aspekta. Ne, jasno, z vašega, gospod Lenič.
               Pač imamo različno vlogo pri tem.</p>
               <p>In zdaj pridem na poročilo predsednika Odbora za nadzor proračuna, gospoda Horvata.
               Ja, to je bilo res mlačno, to se vidi, da smo imeli popolnoma prav. Videli smo
               natančno, zakaj je bilo vladi toliko do tega, da postavi gospoda Horvata na to mesto.
               Govori celo o tezah za spremembe zakonov, ne govori o tem, zakaj se niso izvajale
               sankcije. Govori o nekem trikotniku sodelovanja - pomislite! Državni zbor, računsko
               sodišče, vlada - kakšen trikotnik! To je Bermudski trikotnik, ki v eni točki, to je
               na vladni, vse golta in golta. Kakšno sodelovanje! To je nadzor, lepo vas prosim, pa
               dajmo to pojmovati! Ali se mogoče spomnite obiska predsednika računskega sodišča iz
               Velike Britanije pred kratkim v Sloveniji? Ali ste poslušali to, kar je on rekel? Jaz
               ne vem, mi pa to jemljemo tu kot neko društvo za varstvo krokodilov. Lepo vas prosim!
               Nimamo nobenega odnosa do te inštitucije. Veste, kaj pomeni računsko sodišče? Ko se
               računsko sodišče na nekaj spravi, strese vse skupaj. In mi pa dopuščamo, da ni niti
               ministra prisotnega.</p>
               <p>Torej kakorkoli, vseeno bom prebral dva kratka "pasusa", ki sem ju notiral v
               zaključku tega poročila, in sicer v poglavju "odpravljanje ugotovljenih
               nepravilnosti". Tu piše naslednje: "Računsko sodišče izda sklep za odpravo le tistih
               nezakonitih dejanj, ki so v nasprotju z zakoni in drugimi predpisi, ki so v njegovi
               pristojnosti, v drugih primerih pa odstopa zadeve pristojnim organom." In jih je tudi
               odstopilo. Ampak, kakšen je bil rezultat?</p>
               <p>Naprej, točka 4.3. istega poglavja: "Ovadbe in predlogi za uvedbo postopka zaradi
               prekrškov. Glede predlogov za uvedbo postopka zaradi prekrškov na splošno
               ugotavljamo, da je večina pregonov v času," in to je sedaj važno, "ko postane
               poročilo računskega sodišča dokončno, že zastaranih." Ja, kaj potem matramo dr.
               Antončiča z njegovo ekipo?! Tu so problemi drugje. Tu so problemi v sodstvu, tu so
               problemi v pravni oziroma nepravni državi. Kaj mučimo mi sodišča. In kakšne teze, in
               ne vem kaj, za spremembo?! Aja, radi bi še računsko sodišče, kako bi rekel, vklopili
               v trikotnik nesodelovanja. Kakšno sodelovanje?! Oni nadzirajo. In mi, kot opozicija,
               nadziramo.</p>
               <p>Dragi moj Feri! Upam, da se boš poboljšal v tej smeri, ker drugače ti povem, da bom
               vložil zoper tebe ovadbo. Ne, ne! Govorim zelo resno! Govorim zelo resno! Ne se
               smejati! Za pozicijo je seveda to smešnica. Saj navsezadnje vas je tu tudi silno
               malo, in vas to ne briga. Ne brigajo vas ne BMW-ji 740, zadnjič sem slišal, da jih
               niso kupili, pa sem videl tu pred zgradbo Državnega zbora. Na vsak način. Nekaj bomo
               pa zahtevali kot opozicija. Bilo je veliko sklepov sprejetih tu v Državnem zboru. V
               prejšnjem Odboru za nadzor proračuna, katerega član sem bil, ki ga je vodila Metka
               Karner-Lukač, ti sklepi niso bili realizirani. Zahtevam, da dobimo pregled
               nerealiziranih sklepov, da bomo sploh lahko videli, kje smo.</p>
               <p>Drugače pa predlagam sedaj vodstvu Državnega zbora, da pokliče finančnega ministra
               Mitja Gasparija. Tudi predsednik vlade bi moral biti ob taki priliki, že zaradi
               spoštovanja do institucije, do računskega sodišča. Navsezadnje je predsednik vlade
               tisti, ki je neposredno odgovoren za nepravilnosti, ki se dogajajo v porabi v javnem
               sektorju. Torej, najmanj pa kar je, je jasno, da se pokliče ministra za finance, da
               potem nadaljujemo, ker sicer dejansko nima smisla. Sami sebe smešimo, sami sebi
               znižujemo ugled. To je Državni zbor. In v okviru Državnega zbora imamo Odbor za
               nadzor proračuna. Mi pa tu dopuščamo ob vsem spoštovanju prisotnih, da tu
               razpravljamo brez prisotnosti finančnega ministra.</p>
               <p>In povem še enkrat in zaključim. Ni tu na zaslišanju računsko sodišče! Po mojem
               trdnem prepričanju je svoje delo, tudi glede na to, da je to nova institucija, da se
               je borila s čisto, bi rekel pionirskimi, v smislu, začetnimi težavami, sem prepričan
               glede na poročila, da je svoje delo opravilo. Opravili pa niso svojega dela tisti, ki
               bi morali rezultate računskega sodišča potem prevesti v sankcije, da bi onemogočili,
               odpravili kontinuirano zlorabljanje porabe proračunskega denarja. Hvala lepa.</p>
            </sp>
            <sp xml:id="SDZ2-Redna-06-1997-06-27.sp13">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Hvalica. Besedo ima gospod Rejc.</p>
            </sp>
            <sp xml:id="SDZ2-Redna-06-1997-06-27.sp14">

               <speaker>IZIDOR REJC:</speaker>

               <p>Spoštovana gospa podpredsednica! Gospe in gospodje! Gospod predsednik računskega
               sodišča! Računska sodnica, računski sodnik!</p>
               <p>Poročilo za leto 1995 in 1996, ki smo mu priča sedaj, Slovenski krščanski demokrati
               sprejemamo in menimo, da nosi s sabo vso specifičnost dela in začetka delovanja te
               pomembne institucije, ki je določena v ustavi. Vendar, kakor se vidi v letu 1995, ko
               je bil start delovanja in seveda uvajanja in z določeno problematiko, tako
               ugotavljamo tudi, da je v nadaljevanju treba še marsikaj storiti, da bo računsko
               sodišče doseglo ugled, ki mu gre. Tu predvsem mislim na to, kar je že tudi sam
               predsednik povedal, da imajo poročila preveč lastnost analize in manj lastnost te
               ostrine in zahtev ter seveda trdega in trdnega spremljanja vseh porabnikov financ,
               javnih financ in proračuna. Menimo, da je potrebno z dopolnitvami, tudi v imenu
               dopolnitvenega zakona o računskem sodišču, ravno to doseči, doseči tudi te elemente
               gospodarnega razpolaganja. Predvsem pa se strinjam s tistimi, ki so rekli, da ob
               obisku mora tam, kjer se pojavijo, malo zledeneti kri. Zdaj, če se je gospodu
               ministru to zgodilo, potem razumem, da ga danes ni. Vendar smatram, da je le opravilo
               precejšnje delo, kljub temu, da je v poročilu videti, da je delo dokaj obsežno. Še
               vedno pa je, lahko rečem, prostor premalo pokrit. Predvsem velja za tiste primere, ko
               je na osnovi posameznih sklepov organov zahtevan poseg računskih sodnikov.</p>
               <p>Kakorkoli že, se mi ta poseg oziroma ta nadzor s strani računskega sodišča zdi le -
               je le nekako po mojem v prednosti pred revizijskimi pregledi. Le-tega pač ni potrebno
               plačati. Naj vam povem primer, ki je sicer kot primerjava, da je v nekem zelo ubogem
               podjetju, ki dela za sicer ugledno nemško firmo, pa se mučijo s tako imenovanim delom
               za plačilo, trajala revizija revizijske hiše dva dni, in so plačali 20.000 mark. To
               seveda, bom temu rekel, je ena od hudih vprašanj, kako smo si to delo nastavili in
               kako smo nekako v duhu evropeizacije silno popustili nadzor. Jasno pa tudi, dokler ne
               bo zakona o računovodstvu sprejetega, in v katerem bo nekako določeno, kako se bodo
               stvari vodile - to velja seveda tudi za uporabo sredstev v ministrstvih in seveda v
               skladih in vsepovsod - do tedaj bo to delo tudi računskega sodišča oteženo.</p>
               <p>Menim, da je prav, da sprejmemo ta poročila z ustreznimi sklepi, ki so podani s
               strani obeh odborov. Seveda pa je gotovo to, da je Odbor za nadzor nad proračunom in
               javnimi financami tisto prvo ime, ki mora pač odločati o tem, kako in kaj bo.</p>
               <p>Menim pa, da je bistvo in sporočilo Državnega zbora lahko samo v tem, da se ta
               pregled in ostrina nadzora nad proračunom in javnimi financami poviša. Menim, da je
               potrebno ustvariti ugled. In ta ugled je zagotovljen z ustavo. Tako, da bomo podprli
               vse tisto, kar bo pomenilo, da se zadeve spravijo na višji nivo, in da je, kot se
               temu reče, prihod računskih sodnikov na katerikoli naslov res dogodek, ki pomeni
               temeljni pregled in seveda sanacijo morebitnih slabih, neodgovornih potez s tistimi,
               ki razpolagajo z zelo, zelo velikimi državnimi sredstvi. Hvala.</p>
            </sp>
            <sp xml:id="SDZ2-Redna-06-1997-06-27.sp15">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Rejc. Besedo ima gospod Miran Potrč.</p>
            </sp>
            <sp xml:id="SDZ2-Redna-06-1997-06-27.sp16">

               <speaker>MIRAN POTRČ:</speaker>

               <p>Hvala lepa. Spoštovani gospod predsednik računskega sodišča ter članice in člani
               računskega sodišča, kolegice in kolegi! V poslanski skupini Združene liste se nam zdi
               prva obravnava poročila računskega sodišča več kot pomembna.</p>
               <p>Pomembna iz razloga, ker se je prav spomniti, da smo rabili kar dolgo časa, da smo po
               sprejetju ustave oblikovali računsko sodišče. Takrat smo nekateri na to večkrat
               opozarjali in bili mnenja, da najbrž ni samo slučajno, da je bilo računsko sodišče
               zadnja inštitucija, ki smo jo na podlagi ustave tudi z zakonom oblikovali, ker država
               ni imela posebnega interesa, da bi sama sebi postavila kontrolorja uporabe državnih
               sredstev. Zdi se nam pomembno zaradi tega, ker nam je ustavno sodišče (opomba:
               računsko sodišče) v svojem poročilu predstavilo začetek svojega delovanja: težave, s
               katerimi se v tem delovanju srečuje, pa tudi dejstvo, da njegova kontrola, ki jo je
               opravljala, je odkrila praktično skoraj pri vsakem nadzorovanem posegu tudi
               pomanjkljivosti v uporabi predpisov in koriščenju sredstev, pa čeprav je v veliki
               meri šlo še za formalne - naj si dovolim uporabiti ta izraz "formalne" - kontrole
               izpolnjevanja, ne pa toliko še samo vsebinsko kontrolo gospodarnosti, ker enostavno
               za to ta država sploh kriterjev še nima. Na kar tudi poročilo računskega sodišča
               opozarja, in so poročevalci mnogokrat, ker sem bil tudi sam član Odbora za nadzor
               proračuna in javne finance v prejšnjem mandatu, opozarjali.</p>
               <p>Prepričan sem, da bi morali v razpravi o poročilu računskega sodišča biti pozorni, ne
               samo na položaj računskega sodišča, na cilje, ki jih ima, da zagotovi transparentnost
               javnih financ in strokovno podlago za javno kontrolo nad uporabo javnih financ. Ker
               to, po moje, računsko sodišče je - strokovna podlaga za javno kontrolo. Brez
               računskega sodišča bi bila javna kontrola zelo nasploh, lahko bi bila tudi
               neobjektivna. Samo računsko sodišče samo zase, brez da daje podlago državnemu zboru
               in javnosti za svoje ugotovitve, pa bi tudi bilo preveč nepotrebno samo s posameznimi
               uporabniki povezano, in najbrž ne bi dajalo ustreznih efektov. Samo tako razumemo
               vlogo računskega sodišča, potem se mi zdi, da je potrebno opozoriti na nekatera
               vprašanja, ki po našem mnenju karakterizirajo ta začetek delovanja.</p>
               <p>Prva takšna ugotovitev je, da slovenska država, kakorkoli, postaja draga in vedno
               bolj draga. To, mislim, da kaže ob tem poročilu ugotoviti iz razloga, ker povečuje
               pomen javne kontrole nad porabo državnih sredstev, predvsem pa opozarja, da brez
               oblikovanja jasnih kriterijev racionalnosti porabe, ki so povezani tako z
               organizacijo države, ki so povezani tako z uporabo sredstev, ki so povezani tako z
               doslednostjo in boljšim pobiranjem davkov in podobnega, da se nam bo dogajalo samo
               to, da bo ta država vedno dražja, pa ne nujno tudi vedno bolj učinkovita. Mislim, da
               je to prvo zelo resno opozorilo. Ker če se ne bomo tega dejstva dovolj dobro
               zavedali, mimogrede si upam pač opozoriti na to, da tudi doktor Mencinger v današnjem
               Večeru opozarja in celo trdi, da je ta država postala dražja, kot je bila prejšnja
               država kdajkoli skupaj, republiška in zvezna. Če je to res, potem je res več kot
               najresnejše opozorilo za naše delo v Državnem zboru in v organih oblasti nasploh.</p>
               <p>Drugo, kar se mi zdi zelo, zelo pomembno poudariti, je vprašanje neurejenosti v
               pravnem sistemu, na kar opozarja računsko sodišče. Povzroča velike težave
               uporabnikom, velike težave potem tudi glede ugotavljanja, kaj je zakonito, kaj ni
               zakonito, in tudi velike možnosti zlorab, zavestnih ali nezavestnih. In mislim, da je
               prav ugotoviti, da naš pravni sistem s tudi državnim zborom kot tovarno, ki proizvaja
               zakone, postaja v mnogočem in vsak dan manj pregleden, manj se je mogoče v njem
               znajti, manj je jasnosti, kaj so pravice in obveznosti posameznih uporabnikov javnih
               financ, pa tudi državljanov, in treba si bo počasi postaviti vprašanje, ali stalno
               sprejemanje in stalno popravljanje že sprejetih zakonov - in to ta Državni zbor
               pravzaprav zdaj že peto leto intenzivno dela, pred tem pa dve leti in pol tudi
               republiška skupščina po letu 1990 ne vodi k ustreznim ciljem. Ne vodi k temu, da bi
               imeli potrebno zakonodajo, tisto jasno in pregledno, ampak vodi pravzaprav k poplavi
               vedno novih predpisov, vedno spreminjanja obstoječih in vedno večji nepreglednosti.
               Jaz mislim, da bi moral tudi tega problema državni zbor postopoma zavedati in da bi
               morda moral posvetiti posebno razpravo temu vprašanju. Mi pa razmišljamo samo še o
               tem, ali bomo na eni seji obravnavali 5, 10, 15 ali 30 zakonov, ali po normalnem ali
               po hitrem postopku. Vedno manj se pa razmišlja o tem, kakšna bo njihova vsebina. Tudi
               začetek dela tega mandata je pravzaprav pokazal, da nam je pomembno samo, da se v
               vladi dogovorijo, da je stvar zrela, in potem še tu in tam kakšen poizkus
               opozicijskih poslancev, da na kakšen problem opozorimo. Če je zelo, zelo javno
               odziven, potem morda se kakšna majhna stvar sprejme, sicer se pa sprejme brez
               razprave in brez argumentov tisto, kar je vlada pripravila, pa čeprav se bo čez mesec
               ali dva ponovno moralo popravljati.</p>
               <p>Takšen problem, na katerega opozarja ustavno sodišče (opomba: računsko sodišče), ni
               samo v zvezi s sistemom plač, kar je posebej tudi predsednik, dr. Antončič, omenil;
               takšen sistem je gotovo tudi neurejenost financiranja občin, takšen sistem so mnogi
               javni skladi in njihov položaj in njihove pristojnosti, pa še vrsto stvari, ki kažejo
               na veliko nepreglednost tudi v sistemu javnih financ.</p>
               <p>In zdi se mi, da so to tista vprašanja, na katera bi morali poleg predlogov sklepov,
               ki so pred nami, in ki pravzaprav odgovarjajo na nekatera bolj praktična vprašanja -
               ali bomo avtomobile kupovali, pa kdo bo imel kakšna pooblastila - ne bom rekel
               nepomembna, ampak bistveno manj pomembna od teh globalnih problemov, ki nam jih po
               mojem poročilo računskega sodišča razkriva. Tudi o teh vprašanjih bi moral državni
               zbor imeti svoje jasno stališče in sporočiti, da sistem financiranja javnih financ v
               naši državi ni izgrajen in ni pregleden. Da je kontrola, ki jo opravlja računsko
               sodišče, več kot potrebna in zaželjena; da se moramo navaditi, da je odločitev, ki jo
               pač sprejme računsko sodišče, dokončna in neprizivna; da moramo vedeti, da je
               odločitev računskega sodišča namenjena predvsem tudi našemu skupnemu razmisleku, kaj
               storiti, da se ne bi ponavljale stare kršitve ali pa obstoječe ugotovljene kršitve,
               ne pa samo popravljanje tistega, kar je bilo narobe, ker to je najmanj, to bi se samo
               po sebi moralo storiti. Vse to se mi zdi več kot pomembno.</p>
               <p>In če bodo na ta način naša razmišljanja kaj prispevala, da rečem tudi h kulturi
               potrošnje in porabe javnega denarja, potem bo to dobro. Mislim, da je zaenkrat še
               zelo, zelo nizka, in izgleda, da bo treba kot refren to ponavljati. Postaja vse nižja
               tudi zaradi tega, ker kontrola letos, ker nimamo proračuna, sploh v tem Državnem
               zboru ni mogoča nad javnimi financami. Hvala.</p>
            </sp>
            <sp xml:id="SDZ2-Redna-06-1997-06-27.sp17">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Potrč. Želi še kdo od predstavnikov poslanskih skupin besedo? Ker ne
               želi, dajem besedo poslankam in poslancem. Pisno so se prijavili: gospod dr. Jože
               Zagožen, prosim. Imate besedo kot prvi razpravljalec.</p>
            </sp>
            <sp xml:id="SDZ2-Redna-06-1997-06-27.sp18">

               <speaker>DR. JOŽE ZAGOŽEN:</speaker>

               <p>Spoštovana gospa podpredsednica, spoštovane kolegice in kolegi! Danes razpravljamo o
               tem, kako država troši denar davkoplačevalcev. Kajti način poslovanja državnih
               organov zadeva prav to področje. In ko sem listal in prebiral ta poročila, pozitivna,
               negativna, s pridržki in podobno, je zanimivo, da je od devetih skladov imel samo en
               sklad pozitivno mnenje. In dejstvo je, da je poročilo polno ugotovljenih
               nepravilnosti. Predvsem pa pri tem, ko so ukrepi navedeni, manjka poročilo o tem,
               kako so bile te nepravilnosti odpravljene. Tam sicer govori, da je bilo nekaj
               samoodpravljenih, nekaj je bilo danih nalogov za odpravo, trije predlogi so bili za
               razrešitev odgovornih oseb, dve kazenski ovadbi, in pa dva predloga za presojo aktov
               ustavnemu sodišču. Skratka, to področje je, kot izhaja iz tega poročila, popolnoma
               neurejeno, tako z normativnega kot tudi z vsebinskega vidika. Poglejte, niti organi
               teh inštitucij, skladov in podobno, ne delujejo; tam notri je napisano, da nadzorni
               odbori skladov in pa nadzorni sveti formalno praviloma ne delujejo.</p>
               <p>Posebej je opozorjeno tudi na izven proračunsko porabo, ki je izven kontrole in je
               velika in se še veča. Skratka teh notranjih kontrol ni. In drugo, predvsem ni pa
               vsebinskih kontrol. Te kontrole, ki smo jih zdaj tu videli, so bile predvsem
               formalne. Kazale so na zakonitost ali pa nezakonitost, skladnost ali pa neskladnost z
               nekimi predpisi, ob tem je v isti sapi rečeno, da teh predpisov dostikrat ni ali so
               pomanjkljivi. Seveda tudi skladnost potem ne more biti objektivno odražena. Na
               vprašanje, kaj se kupuje, poglejte, ali so standardi opreme določeni. Vemo, da niso.
               Ministrstva pa kupujejo, in skladi, stvari tistega ranga, kot se jim zahoče. Ali so
               količine definirane; ali so cenovni razredi definirani; ali je kakovost opredeljena;
               ali so potrebe znane in objektivizirane? Poglejmo samo vprašanje avtomobilov -
               števila, razredov, cen teh avtomobilov. Skratka, te stvari so popolnoma
               neopredeljene.</p>
               <p>Nadalje so notri stvari kot neopravljena potovanja. Lažni kilometri, lažne fizične
               osebe, avtorska dela, ki niso bila nikoli opravljena ali so bila slabo opravljena.
               Skratka, na tem področju se je treba vprašati, kakšna je odgovornost vlade za stanje,
               ki je v tem poročilu. Vlada bi v resnici morala predvsem priti sem in dati odgovor na
               to. Vendar, kot smo prej slišali, niti ni tu predstavnikov vlade.</p>
               <p>Tako da na kraju naj to rečem. Vem, da je tam predlog za zakonodajo, ki naj se reši,
               vendar nobena zakonodaja ne bo mogla nadomestiti vsebinske kontrole. Te pa ni in niti
               ni dane rešitve, kako priti do nje. Če se bomo pogovarjali kmalu o potrebi po
               integralnosti proračuna, bi se morali že danes pogovarjati o integralnosti kontrole,
               ki je ni. Ta kontrola je parcialna, ta kontrola je delna in vtis je, da curlja in
               teče na 100 koncih. In seveda s takšnim stanjem kot opozicija ne moremo biti
               zadovoljni. Hvala lepa.</p>
            </sp>
            <sp xml:id="SDZ2-Redna-06-1997-06-27.sp19">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Zagožen. Besedo ima gospod Špiletič. Gospod Demšar, prosim, repliko
               imate.</p>
            </sp>
            <sp xml:id="SDZ2-Redna-06-1997-06-27.sp20">

               <speaker>VINCENCIJ DEMŠAR:</speaker>

               <p>Hvala lepa za besedo. Mogoče boste malo presenečeni, da bo replika nad stavkom ki je
               bil izrečen v času, ko je govoril gospod Zagožen. Gospod Zagožen je rekel: "Danes
               teče tu beseda o tem, kako se rabi denar davkoplačevalcev." Vmes se je nekdo oglasil,
               jaz upam, da bo sam povedal, kdo, je rekel, to ni res. Zdaj pa jaz ne vem več, o čem
               govorimo. Ali se res ne pogovarjamo danes o tem, kako se rabi naš državni denar? Če
               to ni res, potem bi prosil, da tisti, ki je to vzkliknil vmes, da to ne drži, da to
               pojasni, o kakšnem denarju se potem danes tu pogovarjamo.</p>
            </sp>
            <sp xml:id="SDZ2-Redna-06-1997-06-27.sp21">

               <speaker>PODPREDSEDNICA EDA OKRETIČ-SALMIČ:</speaker>

               <p>Samo malo! Samo tole...</p>
            </sp>
            <sp xml:id="SDZ2-Redna-06-1997-06-27.sp22">

               <speaker>JOSIP BAJC:</speaker>

               <p>Proceduralno! Ja, jaz sem bil ta, ki je to rekel. In pozivam podpredsednico državnega
               zbora, da opozori razpravljalce na točko dnevnega reda. Danes je točka dnevnega reda
               poročilo o delu Računskega sodišča. In večina razpravljalcev je pa razpravljala o
               ugotovitvah Računskega sodišča. In predlagam, da rečemo, ali pa da se dogovorimo o
               točki dnevnega reda o ugotovitvah računskega sodišča. In obravnavamo potem
               problematiko v zvezi z racionalno, neracionalno rabo sredstev in ne vem česa vse. Ne
               pa o poročilu o delu samega računskega sodišča.</p>
            </sp>
            <sp xml:id="SDZ2-Redna-06-1997-06-27.sp23">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Jaz bi samo še to povedala. Zakon o računskem sodišču v 34. členu govori:
               "Računsko sodišče predloži najmanj enkrat letno državnemu zboru poročilo o svojem
               delu." In mi govorimo o poročilu o delu Računskega sodišča Republike Slovenije.
               Gospod Hvalica, repliko imate.</p>
            </sp>
            <sp xml:id="SDZ2-Redna-06-1997-06-27.sp24">

               <speaker>IVO HVALICA:</speaker>

               <p>Hvala lepa. Spoštovani! Najprej da pojasnim - to ni bilo proceduralno, in zaradi tega
               sem se javil k repliki.</p>
               <p>Glejte, to, kar se je zgodilo ta trenutek za to govornico, me je zaprepastilo. Torej
               ne vem, kaj naj bi potem bilo delo računskega sodišča. To se pravi, mogoče bi začeli
               tako: predsednik računskega sodišča pride ob 8.00 uri v pisarno, vzame v roko
               svinčnik in začne pisati na format A-4 svoje pripombe - ali kaj je to? Glejte, jaz
               sem zaprepaščen, gospod Bajc! Jaz ne vem, kako je mogoče, da ste si dovolili nekaj
               takega. To ni otroški vrtec, veste, to je Državni zbor! In se opravičujem, tudi ni
               občina Postojna - to je Državni zbor. In prosim, da ostanemo na nivoju. Lepo prosim,
               ostanimo na nivoju! Delo računskega sodišča je nadzor nad porabo proračunskega
               denarja in njegove ugotovitve. Ali ste manjkali tu, ko sem povedal, kaj je ugotovilo
               in zakaj zastarajo tiste ovadbe? Lepo vas prosim, ne govoriti neumnosti za to
               govornico! Hvala lepa.</p>
            </sp>
            <sp xml:id="SDZ2-Redna-06-1997-06-27.sp25">

               <speaker>PODPREDSEDNICA EDA OKRETIČ-SALMIČ:</speaker>

               <p>Gospod Špiletič ima besedo.</p>
            </sp>
            <sp xml:id="SDZ2-Redna-06-1997-06-27.sp26">

               <speaker>BOGOMIR ŠPILETIČ:</speaker>

               <p>Spoštovana podpredsednica, spoštovani predstavniki računskega sodišča, spoštovane
               kolegice in kolegi! Moram reči, da sem izredno presenečen nad tem, kar je ravnokar tu
               povedal gospod Bajc, kajti očitno to kaže na to, da niti približno ne ve, kaj je
               namen dela računskega sodišča in kako odgovorno nalogo opravlja v tej državi. In če
               ste prebrali in če tega še ne veste, v vseh državah vam bodo povedali, da se stopnja
               demokracije v posamezni državi meri tudi s stopnjo kvalitete nadzora nad javnimi
               financami. To je zapisalo tudi računsko sodišče v svojem poročilu v uvodnem delu.
               Ampak očitno vi to prezrete, ker se požvižgate na demokracijo in na vse, in imate
               očitno neke druge interese. Ne vem kake, boste jih pač imel priliko pojasniti za to
               govornico.</p>
               <p>Drugo, kar je. Zanemarjate tudi dejstvo, ki je zapisano v ustavi, da je računsko
               sodišče najvišji organ kontrole državnih računov, državnega proračuna in celotne
               javne porabe. Za vas to ni pomembno, za vas je to seveda smešno, za mene ni, zaradi
               tega, ker so ugotovitve, ki jih je računsko sodišče v svojem poročilu navedlo,
               takšne, da zahtevajo zelo kvalitetno obravnavo. Če mislite, da je danes v tej dvorani
               čas za debatni krožek, ne. Čas je za zelo resno obravnavo, kajti namen obravnave
               poročila računskega sodišča je, da se tudi tu v državnem zboru ugotavlja javno
               polaganje računov, da se na podlagi javne predložitve obračunov podeli, ali ne podeli
               tako imenovana razrešnica posameznim nosilcem javnih pooblastil. Po angleško se to
               imenuje "discharge", v Sloveniji smo to prevedli v "razrešnico". Za to gre danes tu.
               Ali bomo posameznim ministrom, in konec koncev tudi predsedniku vlade, podelili
               razrešnico, ali bomo ugotavljali politično odgovornost za njihova dejanja oziroma
               glede na ugotovitve, ki jih je podalo računsko sodišče. Za to gre, gospod Bajc, ne za
               to, da bom jaz danes tu, ko obravnavamo poročilo računskega sodišča, razpravljal o
               tem, ali je oblika tega poročila lepa ali se bi dalo še kaj dodelati ali ne.</p>
               <p>Naj samo na začetku opozorim na par ugotovitev, na katera opozarja računsko sodišče.
               Zaskrbljujoče je, da je v leto 1996 od 72 opravljenih revizij, računsko sodišče
               izdalo samo v štirih dokončnih poročilih pozitivno mnenje. V vseh ostalih računsko
               sodišče tega ni storilo. Ali ni to zaskrbljujoče, da praktično skorajda, kamorkoli so
               prišli, zadeve niso takšne, da bi izkazovale dejansko stanje, temveč, da so situacije
               takšne, da podatki ne kažejo, kaj se v resnici v posameznih ministrstvih dogaja, da
               podatki ne kažejo, ali so sredstva proračuna uporabljena ekonomsko, ali so
               uporabljena učinkovito, ali so uporabljena v skladu z zakonom. Če vas to ne skrbi,
               potem ne vem, kaj menite in kaj si predstavljate pod vlogo tega parlamenta in vlogo
               nas poslancev ob obravnavi tega poročila.</p>
               <p>Računsko sodišče je nadalje zapisalo, da je normativno okolje, v katerem sedaj
               delujejo uporabniki javno-finančnih sredstev, slab približek normativnega okolja, ki
               je potrebno za to, da bi lahko bil nadzor nad javno porabo kvaliteten. Ja pa kdo
               postavlja to normativno okolje? V tem državnem zboru se že pet let sprejemajo sklepi,
               ki vlado zavezujejo k temu, da pripravi ustrezno zakonodajo, da pripravi ustrezna
               merila za porabo proračunskih sredstev, da poenoti določene obračunske sisteme, ki so
               zelo različni in onemogočajo medsebojno primerjanje podatkov. Govoriti sedaj to, da
               bodo spet rekli: smo na začetku nadzora proračunske porabe, vlada še ni mogla in tako
               naprej. Ne! Šest let je dovolj dolgo obdobje, da bi tukaj lahko prišlo do bistveno
               pomembnejših ciljev, ne pa, da se po šestih letih pogovarjamo enako, kot smo se na
               začetku, ko smo sploh začeli z izvajanjem javne porabe v Sloveniji.</p>
               <p>Sam sem vodil prve inšpekcijske preglede po ministrstvih in ugotovitve, ki jih danes,
               leta 1997, berem v poročilu računskega sodišča, so v glavnem še vsi enaki, kljub
               zavezujočim sklepom, ki so bili podani in sugerirani vladi. Ali se ne bomo vprašali,
               kdo je objektivno odgovoren za takšno stanje. Ali bomo samo rekli, ja, res je, tukaj
               je napisano, in bomo pač se s tem zadovoljili, pa rekli, ponovno vlada pa čez 3 leta
               ponovno pripravi. Ne, dajmo se vprašati, kdo je kriv, da je takšno stanje. Samo
               takrat bomo našo vlogo opravili. V nasprotnem primeru je boljše, da to točko dnevnega
               reda kar preskočimo.</p>
               <p>Naslednje, kar je rčunsko sodišče zapisalo, in sicer se pa nanaša na ugotovitve pri
               revidiranju proračuna, moram reči, da so zaskrbljujoče, in par stvari bi vendarle rad
               izpostavil. Kot prvo pravijo, da v proračunu, da proračun v letu 1994 ni evidentiral
               odhodkov na podlagi izvirnih knjigovodskih listin. Ja dragi moji, to je temelj
               vsakega knjigovodstva! Ali bomo na pamet določene obveznosti naknjižili v proračun?
               Jaz vas potem vprašam, ali imamo mi sploh podatke o višini proračunske porabe točne.
               Ali nas vlada zavaja? Glede na to, kar tu piše, jaz ne morem verjeti podatkom, s
               katerimi nam tu za to govorico vlada postreže. In računsko sodišče je na to jasno
               opozorilo. Pravi notranjih kontrol v proračunu ni oziroma ne delujejo, kar omogoča,
               da se s posamezne proračunske postavke izplačajo sredstva tudi nad višino te
               proračunske postavke. Ja, zakaj pa potem sprejemamo proračun? Potem pa recimo,
               proračun je toliko milijard in se bo iz tistega žaklja jemalo, dokler pač kaj bo. Kdo
               bo pa odgovarjal v tem primeru za namenskost porabe proračunskih sredstev? Kdo je
               odgovoren za to? Kdo odobri, da gre z določene postavke več kot je namenjeno in kot
               bi smelo iti? Kdo je odgovoren? In to se moramo danes tu vprašati.</p>
               <p>Naslednje, kar pravi računsko sodišče: niso bile izpostavljene računovodske podlage
               za izdelavo premoženjske bilance. Ja pa poslušajte, v vsakem najmanjšem podjetju
               imajo izdelano bilanco stanja, imajo izdelano bilanco uspeha. Kje ste videli dobrega
               gospodarja, ki ne ve, kako veliko je njegovo premoženje? Že leta 1991 je po zakonu o
               proračunu bilo potrebno vzpostaviti premoženjsko bilanco države. Bojim se, da je še
               danes nimamo. In to nikogar ne skrbi. Po drugi strani pa razpravljamo, kako bomo
               začeli s privatizacijo državnega premoženja, kako bomo z delom tega premoženja
               pokrpali certifikatsko luknjo itn. Pa saj ne vemo sploh, kaj imamo. Najprej je treba
               to ugotoviti.</p>
               <p>Še posebej skrbi pa ugotovitev računskega sodišča, da so bila ugotovljena večja
               odstopanja od realizacije proračuna; Ja, če imamo tako elastična merila za to, kaj je
               proračun in da lahko ugotavlja računsko sodišče večja odstopanja od proračuna; ja,
               saj potem pa res ne čudi, da se vladajoča koalicija oziroma vlada, ki jo vodi ta isti
               predsednik, ki jo je vodil v obdobju, na katero se to poročilo nanaša, ne prizadeva,
               da bi sploh sestavil proračun. Saj on ga res ne rabi, ker tudi, če ga ima, ga ne
               upošteva. Upošteval ga pa ne bo tako dolgo, dokler ne bo polagal odgovornosti za to,
               ker ga ne upošteva. Ker to je vendarle ravnanje v nasprotju z zakoni in naši
               predstavniki oblasti očitno vladajo po svoje, "država - to sem jaz", ne pa tako, kot
               določajo zakoni.</p>
               <p>Nadalje mene skrbi še vedno dejstvo, da še vedno niso bili podvzeti ustrezni ukrepi
               za evidentiranje in preprečevanje financiranja lastne dejavnosti izrednih
               proračunskih sredstev. Ja, to je pa resnično nekaj groznega, ker se pojavlja že spet
               pet let. Vendar ta izvenproračunska poraba je očitno stalnica v tej državi; nihče se
               je očitno resno ne misli lotiti. Jaz moram reči, da je tekla ena obširna razprava že
               v državnem zboru na eni od sej v preteklih letih, ko smo obravnavali poročilo o
               inšpiciranju Ministrstva za notranje zadeve, ki je praktično celotni vadbeno-oskrbni
               center Gotenica financiralo iz lastne dejavnosti. To ni bilo vključeno nikjer v
               proračunu. In to so ogromna sredstva in zopet to nikogar ne skrbi. In jaz bi rad
               tukaj danes postavil vladnim predstavnikom vprašanje, ali to še vedno tako poteka ali
               je tukaj narejeno? Grem lahko še v druge konkretne primere, pa jih ne bom
               navajal.</p>
               <p>Glejte, pod naslednjo točko, računsko sodišče ugotavlja, da 31.12.1994 obveznosti
               države na ta dan niso bile realno izkazane. Ja, ali to pomeni, da mi ne vemo, kakšne
               so obveznosti države? Da so to neke izvenknjigovodske evidence v predalih na
               posameznih ministrstvih? Da pa minister za finance ne ve, kakšne so realne obveznosti
               države na nek dan! Ali ni to zaskrbljujoče?! Ne vemo, kakšno je premoženje, ne vemo,
               kakšne so obveznosti. In tu bomo potem zopet razpravljali o tem, da - vsaj danes naj
               bi že o tem razpravljali, da bomo izdali ravno zakon o še novih poroštvih oziroma o
               še novih potencialnih obveznostih. Ja, najprej bi želeli imeti podatke o tem, kakšne
               sploh so obveznosti te države.</p>
               <p>V nadaljevanju računsko sodišče opozarja na ugotovitve pri skladih, drugih največjih
               blagajnah, in sicer Zavod za pokojninsko zavarovanje in Zavod za zdravstveno
               zavarovanje Slovenije. In zopet ugotavlja, da vrednost premoženja, ki je izkazano v
               bilancah, ni točna.</p>
               <p>Nadalje ugotavlja, da se dela ne oddajajo na zakonit način. Ne vem, kdo bo zopet za
               to odgovarjal? Če je predpis, javni predpis določa, da se dela oddajajo na javnem
               razpisu, nekdo ga zaobide, iz takšnih ali drugačnih razlogov. Vemo pa, kaj je
               običajno v ozadju takšnih zadev. Kdo bo polagal račune? Kdo je odgovoren? Ali bomo
               sposobni toliko moči v tem Državnem zboru in pokazali na nekoga, ki je kriv oziroma
               objektivno kriv, ali bomo zopet vzeli dejstvo kot takšno, stvari bodo šle pa naprej,
               pač v nedogled?</p>
               <p>Da ne govorimo o posebnem poglavju, ki se nanaša na sklade, na državne sklade, ki
               rastejo kot goba po dežju. Imamo jih 14, ti skladi so v treh ali štirih
               organizacijskih oblikah ali so javni zavodi ali so delniške dužbe ali d.o.o., skratka
               zmeda popolna, nobenih enotnih usmeritev ob tem, ko se ti skladi ustanavljajo, se
               pravi nobenega koncepta, ki bi tudi omogočal njihov enoten nadzor nad njihovim
               poslovanjem. To ni nič drugega kot drobljenje enotenga integralnega proračuna v
               majhne feude, te feude pa obvladujejo posamezniki ne pa ustanovitelj vlada, kot je to
               tudi ugotovilo računsko sodišče. Kajti dobesedno tako je zapisalo, da je upravljanje
               skladov pomanjkljivo, saj so nadzori ugotovili, da nadzorni sveti in upravni odbori
               največkrat delujejo le formalno. In je razbrati, da bi ustanovitelj jasno začrtano
               politiko, ki bi jo njegovi člani v organih opravljanja zastopali in tako uresničevali
               interese ustanovitelja.</p>
               <p>Ja zakaj so pa potem tej skladi ustanovljeni? Če ustanovitelj ne zagotavlja
               realizacijo ciljev, zaradi katerega si ti skladi ustanovljeni. Štirinajst jih je, to
               pomeni, da smo pač sedaj štirinajstim direktorjem dali vsakemu svoj sklad, in ta pač
               s tem skladom deluje kot svojim privatnim, podjetjem in seveda z državnim denarjem.
               Pa kam to vodi? Pet različnih knjigovodskih sistemov je v teh štirinajstih skladih.
               Če hočemo primerjati sklade med sabo, se pravi, da seštevamo hruške, jabolka in ne
               vem še kaj. Mi sploh ne moremo primerjati učinkovitosti posameznih skladov. Še več,
               računsko sodišče je napisalo, da ni mogoče celo ugotavljati doseganje ciljev teh
               skladov, ker so ti tako splošno opredeljeni, da praktično vse, kar doseže, je
               realizacija cilja. In ko smo na predhodni komisiji za nadzor privatizacije
               obravnavali poročila petih skladov, se je ravno to pokazalo. Vsak sklad je država za
               sebe. Vsak direktor sklada deluje, tako kot se mu pač zdi, sklicuje se na, to da ni
               predpisov in oziroma, da tisto kar ni prepovedano je dovoljeno in na tak način smo
               zelo velik del proračunske porabe prepustili posameznikom, da ti kot v privatnem
               podjetjem z javnim denarjem opletajo, da ne rečem naprej kaj grdega.</p>
               <p>Kdo je vse to dopustil? Kdo je za vse to odgovoren? Ne vem. Kje so tu predstavniki
               vlade? Vsaj dva sta tam sedela, pa še ta dva sta sedaj naveličala in sta pobegnila
               ven in ne vem, kam sta šla. Sklad Republike Slovenije za sukcesijo. Poglejte. Včeraj
               smo tu govorili o tem, da ni prave strategije pri pogajanjih o sukcesiji Slovenije.
               In tudi računsko sodišče pravzaprav to potrjuje oziroma ne čudi, da ni strategije,
               kako bo strategija, če pa piše, da je sklad oziroma da sta njegova organizacija in
               vodenje pomankkljiva, in ne zagotavlja pravilnosti pri evidentiranju in poročanju o
               poslovanju sklada. Se pravi, mi sploh nimamo prave informacije o stanju na področju
               sukcesije, ki je eno tako pomembnih področij v tem trenutku za to našo mlado državo.
               In mi imamo sklad, zato da ga plačujemo, zato da nas dobesedno zavaja.</p>
               <p>Jaz sem za to govornico tudi že večkrat vprašal, koliko tej skladi sploh porabijo, in
               bi lepo prosil za ta podatek, vendar vlada v teh mesecih dela tega državnega zbora s
               tem poročilom ne pride. In jaz bi še enkrat pozval vlado s te govornice, naj pride
               sem in naj pove, koliko je javna poraba, ki jo evidentira na tak način, in koliko je
               odstotek javne porabe v družbenem bruto proizvodu, če prišteje zraven še sklade. Ker
               takrat bomo znali tudi težo tega problema še bolj oceniti in tudi pozvati koga na
               odgovornost.</p>
               <p>Sklad za razvoj. Zadnjič, ko smo razpravljali o ustanovitvi Slovenske razvojne
               družbe, sem iz te govornice rekel, da ne razumem, da Sklad Republike Slovenije za
               razvoj odpisuje več kot pol milijarde slovenskih tolarjev terjatev do Tobačne
               tovarne. Kasneje mi je direktor sklada na uho prišepnil, da gre za to, da zdaj del
               neplačanih davkov, ki jih je ugotovila še takrat na SDK, in ki se nanašajo na utajo
               davkov v času, ko je bila Tobačna tovarna že v nemških rokah, da Nemec sedaj to terja
               od Sklada Republike Slovenije za razvoj. Se pravi, prodali smo Tobačno tovarno in
               zdaj tujcu plačujemo iz javnih sredstev še davke. In jaz bi rad tu, da dobim odgovor
               na takšen način poslovanja. Kje v svetu državne institucije tujim podjetjem plačujejo
               davke? To je možno samo v Sloveniji in nihče se zopet ne bo vprašal, zakaj, kako je
               to mogoče, kdo je za to kriv, ali ne gre tukaj za zlorabo položaja, ali ne gre tukaj
               za nezakonito ravnanje, ali ne gre za neracionalno trošenje proračunskih sredstev.
               Ne, ne vem, če to ni, jaz potem nič več ne razumem.</p>
               <p>V nadaljevanju je zapisano tudi to, torej kot sumarno v tem poglavju je pa napisano
               naslednje: Primerjava sprejetega proračuna s končno realizacijo proračuna - če zdaj
               zaključim svojo razpravo in kar se mi zdi zelo pomembno ali pa najpomembnejša
               ugotovitev - piše pač tako, da kaže na odstopanje pri vseh proračunskih uporabnikih
               in pri večini proračunskih postavk. Ja, spoštovani, zdaj pa res več ne vem, ali je
               proračun zdaj samo en spisek želja, okrog katerega je veliko cirkusa. Potem ko je pa
               sprejet, ga imamo pa zato, da ga kršimo. Ja, tako zgleda iz teh ugotovitev računskega
               sodišča. Kdo to dopušča? Še enkrat se vprašam, kdo je za to objektivno odgovoren, če
               nič kaj drugega.</p>
               <p>In naša naloga, ponovno poudarjam, je ta, da na podlagi teh dejstev danes, tukaj
               odgovorni ministri oziroma vsi drugi nosilci javnih pooblastil javno predložijo
               račune, kar je že gospod predsednik računskega sodišča povedal. Na nas pa je, da
               ocenimo njihovo delo, da jim podelimo razrešnico ali ne oziroma ali ugotovimo
               odgovornost za takšno ravnanje. Hvala lepa.</p>
            </sp>
            <sp xml:id="SDZ2-Redna-06-1997-06-27.sp27">

               <speaker>PODPREDSEDNICA EDA OKRETIČ-SALMIČ:</speaker>

               <p>Gospod Hvalica, proceduralno.</p>
            </sp>
            <sp xml:id="SDZ2-Redna-06-1997-06-27.sp28">

               <speaker>IVO HVALICA:</speaker>

               <p>Hvala lepa. Spoštovani! Jaz sem že v mojem uvodnem nastopu povedal, da tu ni na
               zatožni klopi računsko sodišče, pač pa predstavniki vlade, Ministrstvo za finance.
               Jaz sem bil prepričan, da je vodstvo Državnega zbora pozvalo ministra za finance, da
               pride sem. Mi govorimo v prazno - tu ne vidim nobenega. Jaz vsaj ne poznam, se
               opravičujem, mogoče je kdo nov, niti nobenih državnih sekretarjev ne. To je
               podcenjevanje tega Državnega zbora! In v kolikor v petih minutah, ker od vlade do sem
               je pet minut, ne pride minister za finance, bomo Socialdemokrati izvajali
               obstrukcijo. In ostro protestiram proti temu, da do sedaj me niste obvestili, ali ste
               poklicali ministra za finance v državni zbor ali ne. Hvala lepa.</p>
            </sp>
            <sp xml:id="SDZ2-Redna-06-1997-06-27.sp29">

               <speaker>PODPREDSEDNICA EDA OKRETIČ-SALMIČ:</speaker>

               <p>Seznanjena sem, da je vladna služba, ki spremlja današnje delo in verjetno je gospoda
               ministra obvestila. Replika, gospod Kopač.</p>
            </sp>
            <sp xml:id="SDZ2-Redna-06-1997-06-27.sp30">

               <speaker>MAG. JANEZ KOPAČ:</speaker>

               <p>Hvala za besedo. Želel sem v bistvu replicirati na nekaj posamičnih izjav mojih
               predgovornikov.</p>
               <p>Najprej predvsem tisto, lahko rečem skorajda zmerjanje gospoda, poslanskega kolega,
               gospoda Bajca. Menim, da seveda navedbe iz poročila računskega sodišča so dejstvo;
               dejstvo, ki ga ni moč zanikati in dejstvo, ki mora voditi do sprememb. To je
               pravzaprav bila - to je osnovni namen delovanja računskega sodišča. Ta dejstva so nam
               v pomoč; v pomoč pri kritikah, ne pa v pomoč pri takorekoč zahtevah po linču. Rad bi
               povedal, rad bi ilustriral te svoje besede z navajanjem nekaterih dejstev.</p>
               <p>Ko smo na Odboru za finance in monetarno politiko obravnavali poročilo o delu
               računskega sodišča za leto 1996, je predstavnik Socialdemokratske stranke precej
               gorko nastopil, češ ne bomo tega obravnavali enkrat tako mimogrede, mislim, da je bil
               celo petek in res je bila to zadnja točka dnevnega reda. In takrat je bilo
               dogovorjeno, da bomo počakali, da se ustanovi ta dolgopričakovani Odbor za nadzor
               proračuna in da to on obravnava, in da bomo potem naknadno šele obravnavati. No, in
               potem je itak stvar bila prestavljena s seje državnega zbora. Ko pa se je ustanovil
               Odbor za nadzor proračuna, ki ga vodi gospod Feri Horvat, in je bila prva seja in smo
               se pogovarjali o načinu dela, je bilo spet zelo veliko ostrih in hudih besed o tem,
               kako veliko pozornost je treba posvetiti poročilu računskega sodišča. In res je bilo
               poročilo računskega sodišča uvrščeno, mislim, da na drugo sejo tega odbora. Na drugi
               seji tega odbora ob tej točki dnevnega reda predstavnika Socialdemokratske stranke
               sploh ni bilo. Zato seveda težko razumem kritike poročila s seje tega odbora kot
               mlačne, nezadovoljive, in tako naprej. So odraz razprave na odboru. Razprava na
               odboru res ni bila izdatna, kolikor se jaz spomnim, bila pa je kritična, vendar ne
               tako nastopaška. Danes je seveda povsem druga stvar. V državnem zboru so kamere, ki
               jih na Odboru za nadzor proračuna ni bilo, in seveda posamezniki zelo radi povedo
               zelo veliko kritičnih besed, ob tem pa takrat, ko se je pripravljalo poročilo, ki naj
               bi bilo podlaga za razpravo na seji zbora, ni bilo nikogar zraven.</p>
               <p>Zato se mi zdi, da je treba na izjavo gospoda Bajca pogledati tudi z druge plati in
               jaz mu seveda moram dati delno pravo.</p>
               <p>Potem tukaj je bilo veliko govora o različnih skladih. Ponovno poudarjam, da navedbe
               v poročilu računskega sodišča držijo, in mi, kot poslanci, jih moramo vzeti kot
               brezpogojno dejstvo. In zares navedbe niso v čast, navedbe v zvezi z delovanjem
               posameznih skladov niso na čast izvršni oblasti te države. Pa vendar, po drugi strani
               se je treba vprašati, kdo je te sklade ustanavljal. Nekaj med njimi je bilo
               ustanovljenih tudi na poslansko pobudo. Pri nekaterih od teh pobud so sodelovali tudi
               predstavniki Socialdemokratske stranke. Sodelovali so tudi pri nasprotovanju pobudam,
               da se ukine kakšnega od teh skladov. Samo spomnimo se razprave o ukinitvi
               tehnološko-razvojnega sklada pred kakšnima dvema tednoma in o tem, kdo je temu
               nasprotoval.</p>
               <p>V poročilu računskega sodišča je govora o izvenproračunski porabi, pri čemer je
               seveda treba biti pozoren na navedbe in te navedbe govorijo o manjših odstopanjih.
               Nobeno odstopanje seveda ni opravičljivo in jaz ga ne opravičujem. Pa vendar se je
               treba spomniti zgodovine. Kdo je bil advokat ministrstva, ki je imelo takrat
               najobsežnejšo izvenproračunsko neevidentirano porabo? Advokat je bila nekdanja... in
               to advokaturo smo kot tako v razpravah zaznali poslanci prejšnjega sklica. Ko smo
               obravnavali poročilo o inšpekciji na Ministrstvu za obrambo, je to poročilo ob
               prejšnjih navedbah vseh mogočih nepravilnosti na koncu bilo zelo opravičujoče, češ
               vse to je treba razumeti, ni tako hudo itn.</p>
               <p>Ob tem bi rad rekel, seveda je prav, da računsko sodišče na to opozori in ni
               opravičila. Govorim samo o tem, da stvari niso tako enoznačne ali črno bele.</p>
               <p>Imam sicer še nekaj ilustracij posameznih navedb, ampak ker mi čas za repliko tega ne
               dopušča, zaključujem to repliko. Hvala.</p>
            </sp>
            <sp xml:id="SDZ2-Redna-06-1997-06-27.sp31">

               <speaker>PODPREDSEDNICA EDA OKRETIČ-SALMIČ:</speaker>

               <p>Replika dr. Jože Zagožen.</p>
            </sp>
            <sp xml:id="SDZ2-Redna-06-1997-06-27.sp32">

               <speaker>DR. JOŽE ZAGOŽEN:</speaker>

               <p>Že večkrat se je zgodilo, da je namesto vlade odgovoril kar gospod Kopač. Jaz se na
               njegove obtožbe na račun Socialdemokratske stranke ne bi posebej oziral, ker je bil
               očiten namen teh obtožb ta, da preusmeri pozornost drugam.</p>
               <p>Bi pa to rekel, zakaj me ni bilo na sejo Odbora za finance. V torek 17. ob 10. uri je
               istočasno bila tudi seja Ustavne komisije. In na dveh sejah hkrati se ni dalo biti.
               Toliko glede tega in hvala lepa.</p>
            </sp>
            <sp xml:id="SDZ2-Redna-06-1997-06-27.sp33">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Gospod Zamernik, replika.</p>
            </sp>
            <sp xml:id="SDZ2-Redna-06-1997-06-27.sp34">

               <speaker>BOGOMIR ZAMERNIK:</speaker>

               <p>Spoštovani kolegice in kolegi! Gospod Kopač! Zelo lep in umirjen nastop imate,
               običajno. Vendar me spreletijo besede, ki jih izrečete. Rekli ste, da je poročilo
               računskega sodišča neka pomoč, podpora kako bi bilo treba. V zakonu imamo napisano,
               kako je treba. In ko se to ne izvaja, rečete, ah tisto, če se ne izvaja, je pač
               ugotovilo računsko sodišče, sedaj imamo to kot pomoč. Dajte to dopovedati nekomu, ki
               je naredil mali prekršek pri izvajanju zakona o dohodnini.</p>
               <p>In ker - točen primer konkreten, vam lahko pove gospod Pukšič, jaz ga osebno ne
               poznam. Se je pa dogodil v njegovi občini. Ženička, ki pač zaradi svoje starosti ni
               pravilno prijavila dohodnine, pa ne iz vednosti, ampak iz nevednosti, je bila
               odpeljana v zapor. V časopisu je to pisalo. In s konretnim podatkom vam bo postregel
               gospod Pukšič, kot sem rekel, jaz se sklicujem na njegovo. In ta ženička je bila
               odpeljana v zapor. Glejte, zakaj pa ona ni rekla, ja, vi ste ugotovili, da pač
               dohodnine nisem pravilno prijavila. Dobro, to mi bo služilo kot pomoč v naslenjem
               letu. Ne, ne, ona je šla v zapor. Imamo pa 13. ali kateri člen ustave, ki govori, da
               smo pred zakonom vsi enaki. Ali mi lahko to pojasnite?</p>
            </sp>
            <sp xml:id="SDZ2-Redna-06-1997-06-27.sp35">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Hvalica, replika.</p>
            </sp>
            <sp xml:id="SDZ2-Redna-06-1997-06-27.sp36">

               <speaker>IVO HVALICA:</speaker>

               <p>Hvala lepa! Poslanec Kopač! Predpostavljamo, tako hipotetično, da bi danes tu v
               državnem zboru bil neki evropski opazovalec, ki bi ocenjeval demokratičnost
               slovenskega parlamenta. Za vaše izvajanje, pa ne zaradi ne vezanosti in jeclanja, bi
               dobil cvek. Zaradi vsebine bi dobil cvek. S strani ocenjevanja z aspekta evropskosti.
               Kaj ste vse tu rekli. To je nekaj nepojemljivega! Ste pa, škoda, pozabili meni
               repricirati, ko sem vas tu obdeloval prej v uvodnem nastopu. Škoda, ker bi bilo kaj
               zapovedi. Hvala.</p>
            </sp>
            <sp xml:id="SDZ2-Redna-06-1997-06-27.sp37">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Hvalica. Gospod Špiletič, replika.</p>
            </sp>
            <sp xml:id="SDZ2-Redna-06-1997-06-27.sp38">

               <speaker>BOGOMIR ŠPILETIČ:</speaker>

               <p>Rad bi pojasnil kolegu Kopaču, da moje razmišljanje ni nobeno razmišljanje po linču.
               Ne berem samo Demokracije, berem tudi kako strokovno literaturo, med drugim tudi
               revizijske standarde, ki jih je izdala mednarodna organizacija vrhovnih revizijskih
               institucij, INTUS-a. In to kar sem povedal o javnem polaganju obračunov in
               ugotavljanju odgovornosti za ravnanje v nasprotju s predpisi oziroma za neracionalno
               trošenje proračunskih denarjev. In podeljevanje razrešnice ali pa nerazrešnice izhaja
               iz teh standardov gospod Kopač, katere napotuje tudi zakon o računskem sodišču, ki
               smo ga sprejeli. Vi pa ste bili takrat predsednik matičnega odbora, upam, da se
               spomnite.</p>
            </sp>
            <sp xml:id="SDZ2-Redna-06-1997-06-27.sp39">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Kopač, replika.</p>
            </sp>
            <sp xml:id="SDZ2-Redna-06-1997-06-27.sp40">

               <speaker>MAG. JANEZ KOPAČ:</speaker>

               <p>Hvala za besedo, gospa podpredsednica. Res sem pozabil replicirati gospodu Hvalici iz
               njegovega uvodnega nastopa, ko je govoril v imenu poslanske skupine. Govoril je, da
               ni prav, da sem jaz tukaj predstavljal poročilo o delu računskega sodišča ali pa
               obravnavo o poročilu o delu računskega sodišča za leto 1995. To je bila poanta
               njegovega nastopa, ko me je omenjal.</p>
               <p>Pri tem moram reči, da poslanec Hvalica očitno slabo pozna proceduro v Državnem
               zboru. Predsednik Državnega zbora dodeli v obravnavo nekemu delovnemu telesu neko
               gradivo. Predsednik delovnega telesa je dolžan obravnavati to gradivo oziroma
               uvrstiti to gradivo na dnevni red tega delovnega telesa. Meni je bilo poročilo o delu
               računskega sodišča, ali pa Odboru za finance in monetarno politiko je bilo poročilo o
               delu računskega sodišča za leto 1995 in 1996 dodeljeno kot matičnemu delovnemu
               telesu. Matično delovno telo je to obravnavalo, šele naknadno je prišlo do
               ustanovitve Odbora za nadzor proračuna, ki mu je bilo potem preneseno, kot matičnemu
               delovnemu telesu, poročilo o delu računskega sodišča za leto 1996. Poročilo o delu
               računskega sodišča za leto 1995 pa je ves čas ali pa, ker se pač z njim ni nihče
               potem več ukvarjal, torej iz preteklosti bilo dodeljeno kot matičnemu in samo temu
               delovnemu telesu, ki se imenuje Odbor za finance in monetarno politiko. Ne vem, to je
               itak bilo že večkrat tukaj pojasnjeno in pravzaprav niti ne zasluži nobene posebne
               replike.</p>
               <p>V zvezi s hudo krvjo o tem, kakšna je odgovornost posameznih nosilcev javnih funkcij
               za ravnanje, se seveda z gospodom Špiletičem povsem strinjam. Jaz sam sem dostikrat
               jezen, čeprav tega seveda ne povem tako na glas kot gospod Špiletič, zaradi ravnanja
               nekaterih ljudi z javnimi sredstvi, ko se pač za kakšno stvar izve, na primer iz
               poročila o delu računskega sodišča.</p>
               <p>Pa vendar, računsko sodišče ima v svojem zakonu, torej v zakonu o računskem sodišču
               tudi pooblastilo, da predlaga razrešitev odgovornih oseb. Računsko sodišče je to tudi
               že storilo. Predvidevam, da to naredi v primeru, ko je nedvoumno neko ravnanje
               povezano z neko osebo. Morda bi si kdo želel, da bi to računsko sodišče tak predlog
               naredilo večkrat, kajti njihov predlog ima praktično za posledico avtomatično
               razrešitev skorajda odgovorne osebe. Mislim pa, da je treba upoštevati tudi to,
               hočeš, nočeš, da je računsko sodišče nova institucija. Da se je v letu 1995 še precej
               lovilo pri svojem delu. Da je v letu 1996, saj se vidi razlika med poročiloma za obe
               leti, že bistveno bolje opravljalo svoje delo. Da pa seveda v prvem stiku s svojim, s
               proračunskimi uporabniki ali pa z drugimi izvajalci javnih pooblastil, ki razpolagajo
               z javnimi sredstvi, je včasih naletelo na izjemno neurejeno stanje. Da je, kar se
               vidi spet iz poročila, računsko sodišče poizkušalo včasih delovati kot neke vrste
               svetovalec, kako stvari urediti in da seveda ni šlo na linč na prvo žogo. Razen v
               izjemnih primerih, ko so bile po njihovi oceni nepravilnosti take, da so zahtevale
               predlog take sankcije. Tako da jaz seveda še enkrat poudarjam, s poročilom računskega
               sodišča se v celoti strinjam. Vesel sem, da je do njega prišlo, ker samo to in tudi
               to, da prihaja do tako burne diskusije okrog njega, je jamstvo, da se bodo sugestije
               iz tega poročila realizirale v praksi.</p>
               <p>Vendar pa pri razpravi o tem vseeno opozarjam na potrebo po določeni zmernosti pri
               obravnavi delovanja te inštitucije, ki je svoje življenje in pa življenje nasproti
               proračunskim uporabnikom komajda začelo. Hvala lepa.</p>
            </sp>
            <sp xml:id="SDZ2-Redna-06-1997-06-27.sp41">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Kopač. Replika, gospod Hvalica.</p>
            </sp>
            <sp xml:id="SDZ2-Redna-06-1997-06-27.sp42">

               <speaker>IVO HVALICA:</speaker>

               <p>Hvala lepa. Replika in proceduralni predlog. Najprej replika.</p>
               <p>Hvala lepa, poslanec Kopač, od vas se pa res procedure ne bom učil, ker se nimam kaj
               učiti, ampak pustiva to. Ne zavajati, ne govoriti, kot da napadamo računsko sodišče.
               Trikrat sem že ponovil in bom ponovno rekel, da na zatožni klopi ni računsko sodišče,
               pač pa Ministrstvo za finance - iz vaše ljubljene LDS.</p>
               <p>Sedaj pa proceduralni predlog. Ne glede na to, gospa podpredsednica, da sem že
               dvakrat zahteval, da pride minister za finance. Tokrat prosim, da daste predlog na
               glasovanje, da se v petih minutah tu pojavi minister za finance ali državni sekretar
               za finance. Ne se smejati! Od Gregorčičeve do sem je zelo blizu ali pa z Beethovnove.
               Torej prosim, da daste predlog na glasovanje. Hvala.</p>
            </sp>
            <sp xml:id="SDZ2-Redna-06-1997-06-27.sp43">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Dajem predlog na glasovanje, da se seje udeleži tudi minister oziroma
               predstavnik vlade. Ugotovimo sklepčnost! (55 prisotnih.)</p>
               <p>Kdo je za? (32 poslancev.) Je kdo proti? (22 poslancev.)</p>
               <p>Ugotavljam, da je predlog gospoda Hvalice sprejet in da bo minister oziroma
               predstavnik vlade tu čez pet minut.</p>
               <p>Repliko ima gospod Zamernik.</p>
            </sp>
            <sp xml:id="SDZ2-Redna-06-1997-06-27.sp44">

               <speaker>BOGOMIR ZAMERNIK:</speaker>

               <p>Hvala lepa. Opravičujem se. Prej sem citiral 13. člen, vendar je to napisano v 14.
               členu, v zadnjem odstavku - vsi so pred zakonom enaki. In, gospod Kopač, če ste
               replicirali vsem ostalim predgovornikom, jaz sem vas vprašal: kakšno je vaše mnneje
               glede tega, da se človek oziroma ljudje, ki upravljajo z milijardami, da se njih
               tretira - če so napak ravnali z javnimi financami - kot opozorilo za boljše delovanje
               v bodoče, nekoga, ki pa se zmoti pri napovedi za odmero dohodnine, se pa odpelje v
               zapor?! Prosim, če bi mi to pokomentirali.</p>
            </sp>
            <sp xml:id="SDZ2-Redna-06-1997-06-27.sp45">

               <speaker>PODPREDSEDNICA EDA OKRETIČ-SALMIČ:</speaker>

               <p>Dokler čakamo na prihod vlade, predlagam, da gospod Horvat nadaljuje, ker se je
               prijavil k razpravi.</p>
            </sp>
            <sp xml:id="SDZ2-Redna-06-1997-06-27.sp46">

               <speaker>FRANC (FERI) HORVAT:</speaker>

               <p>Hvala za besedo, gospa podpredsednica. Spoštovane kolegice in kolegi! Najprej bi
               rekel, da sem zadovoljen z izidom glasovanja, da pride predstavnik vlade, minister za
               finance sem, kajti ne glede na to, če je bil formalno vabljen ali ne, mislim, da bi
               bil red, da bi bil tukaj. Ali najbolj primerno da minister za finance ali pa vsaj
               generalni sekretar vlade.</p>
               <p>Najprej bi se kolegu Ivu Hvalici zahvalil za poduk in za nasvete, vsaj tiste, ki
               upam, da so bili dobronamerni. Istočasno pa ob pripombi na moje uvodno poročilo glede
               mlačnosti moram reči nekaj besed. Če se je mlačnost nanašala predvsem na umetniški
               vtis, na način podajanja poročila, potem moram reči, dragi Ivo, da nisem sposoben
               take teatralnosti in dviganja glasu kot ti. Čeprav moram priznati, da je to lahko
               dostikrat učinkovito. Ne sicer za vsebino obravnavane materije, ampak za druge
               namene. Tu se bom poskušal še kaj naučiti od tebe.</p>
               <p>Glede vsebine mojega poročila in moje razprave, je, če sem prav razumel, bila samo
               ena konkretna pripomba in to na sintagmo trikotnik. Pa o tem nekaj besed pozneje.
               Vendar, da se ne bi iz te razprave ustvaril napačen vtis o dosedanjem časovno kratkem
               delu odbora in njegovega predsednika, potem, spoštovane kolegice in kolegi, dovolite,
               da rečem nekaj besed.</p>
               <p>Žal mi je, da se kolega Ivo ni podrobneje informiral o dosedanjem delu odbora na dveh
               sejah in tudi nekaterih delovnih razgovorih, bodisi iz poročil, ki smo jih dali, ali
               pa najbolj neposredno iz razgovora s poslanskima kolegoma, ki sodelujeta, kolega
               Špiletič in kolega dr. Zagožen, v delu odbora zelo dobro in konstruktivno, in se jima
               za to tudi zahvaljujem.</p>
               <p>Jaz nisem kriv, če je bil ta odbor imenovan tako pozno, je pozno začel z delom. Moram
               pa povedati, da je imel v razmaku enega tedna dve seji z zahtevnim dnevnim redom. To,
               kar se je morda pričakovalo, da se bom sam izogibal delikatnim temam in jih dajal v
               predal, sem dal na drugo sejo dve stari odprti delikatni temi - policijski čoln in
               stanovanjski sklad. Ne vem, če mi lahko kdo očita, da sem ravnal prizanesljivo do
               vlade. Sam sem predlagal po razpravi predloge sklepov pri obeh točkah, ki so bili
               soglasno sprejeti, tudi s podporo in zelo enotnim mnenjem predvsem s kolegoma iz
               Socialdemokratske stranke. Želim, da bi tudi v prihodnje bilo tako. Obratno, doživel
               sem celo od drugih kolegov očitek, da nisem upošteval njihovih pripomb, da bi
               nekatere zadeve, predvsem pri policijskem poročilu, o katerem bomo tukaj
               razpravljali, spreminjali.</p>
               <p>Sam sem vztrajal, da je na prvi seji, ko smo se pogovarjali predvsem o načinu dela,
               prisoten tudi minister za finance, in na moje osebno insistiranje je potem tudi bil
               prisoten, je tudi aktivno in dobro sodeloval v razpravi. Na dnevni red 1. seje sem
               dal kot 1. točko poročilo prejšnjega Odbora za nadzor proračuna v prejšnjem mandatu,
               ker sem smatral, da je opravil koristno delo, da so bile prve izkušnje in da je dal
               tudi zelo dobre napotke, kako delati naprej v tem odboru, kako naj dela računsko
               sodišče, kako se naj ureja zakonodaja in podobno, tako da mislim, da smo dovoljno
               pozornost posvetili tem izkušnjam odbora, v katerem je sodeloval tudi kolega
               Hvalica.</p>
               <p>Dalje. Sam sem določal dnevni red in dal posebno točko - pregled starih,
               nerealiziranih sklepov. Dejstvo je, da je iz prejšnjega mandata ostalo desetine in
               desetine nerealiziranih sklepov v zvezi z nadzorom javnih financ, tako sklepov
               državnega zbora, kot tudi sklepov odbora. In predlagal sklep, ki je bil tudi soglasno
               sprejet, da zahtevamo od vlade, od ministrstev, od vseh, na katere se ti sklepi
               nanašajo, da državnemu zboru do 15. julija poročajo, kaj so po posameznih sklepih
               naredili. In nekateri sklepi so že zelo starega datuma.</p>
               <p>Kar se besede trikotnik tiče, da ne bo tukaj nesporazumov. Upam, da je nesporazum in
               da me je spoštovani kolega Ivo narobe razumel. Nisem mislil, da bi bil neki
               trikotnik, da bi prikrivali zadeve, ampak je ta sintagma uporabljena, zato da bi bil
               nadzor učinkovitejši, ker to izhaja iz zakonodaje, iz naših aktov, pa tudi iz
               izkušenj recimo Velike Britanije. Omenil si, ko je bil tukaj vrhovni revizor Velike
               Britanije. Tudi on je dejal, da vsako zadevo, ki jo na parlamentarnem odboru za
               nadzor obravnavajo, konkretno zadevo, da so prisotni trije glavni protoganisti
               nadzora. To so seveda poslanci, se pravi parlament, vrhovni revizor, ki je pripravil
               poročilo in ugotovitve, in pa seveda tisti, na katerega se nadzor oziroma poročilo
               nanaša. To je predstavnik ministrstva, rekel je praviloma ne minister, pa to ni
               bistveno, ampak oseba, ki je direktno odgovorna za finančno in materialno poslovanje,
               in pa seveda, če je potrebno, še kdo drugi, ampak ti trije so glavni. In pravi, da je
               izjemno pomembno, tudi iz njihove prakse, sodelovanje, ne sodelovanje v tem, da bi
               prikrivali dejstva, ampak sodelovanje pri razgovoru, kako napake, pomanjkljivosti, ki
               jih je vrhovni revizor ugotovil, odpraviti, bodisi z zakonskimi ukrepi ali pa z
               drugimi disciplinskimi ali kakšnimi drugimi kazenskimi ukrepi, če je potrebno, pri
               koristnikih javnih sredstev.</p>
               <p>In še ena zelo velika pomembnost, ki lahko tudi vnaša razlike v naše poglede na delo
               parlamentarnega odbora za nadzor, je, da njihov odbor nikoli ne podvomi ali pa ne
               ugotavlja, ali je poročilo vrhovnega revizorja točno ali ne, ampak to sprejme kot
               dejstvo in se na tej osnovi pogovarja samo o tem, kaj je treba narediti, da se
               pomankljivosti odpravi. Tudi moj pogled je tak, tudi takega sem predlagal na 1. seji
               kolegom za način dela in tudi temu ni bilo oporekanja. To pa pomeni, da odbor ni sam
               preiskovalna komisija, ampak je kot osnovno poročilo vrhovnega revizorja pri nas
               računskega sodišča, to pa ne pomeni, da ne zahtevamo dodatnih informacij in podatkov
               od nadzorovanih oseb, ko to smatramo za potrebno, in zato smo tudi sprejeli enega od
               sklepov, da zahtevamo, da se bolj odzivajo ministrstva oziroma vlada in druge
               nadzorovane osebe na to, ko se zahteva podatke. Kajti ena od ugotovitev odbora v
               prejšnjem sestavu je bila prav ta, da se ni dobivalo podatkov. Tudi računsko sodišče
               ugotavlja, da dostikrat ni dovolj sodelovanja posameznih resorjev oziroma
               nadzorovanih oseb predvsem v tistem delu, ko gre za sprejem ukrepov za odpravo
               pomanjklivosti.</p>
               <p>Na koncu bi rekel še to, da se še enkrat zahvalim - kolega Ivo - za te nasvete, ko pa
               greš včasih greš tudi v napade na osnovi neiformiranosti ali pa neosnovano ali jaz
               razumem v tem mojem primeru, da je morda na osnovi predhodnega stališča do vodenja
               tega odbora, da ob tem pa tudi malo obseg utemeljene kritičnosti, ki naj bo čim bolj
               konkretna in objektivna, razmisliš tudi o profesionalni in človeški korektnosti. Kar
               se pa mene tiče, lahko samo zagotovim to tukaj pred vsemi vami, da, dokler bom
               predsednik tega odbora, bom delo opravljal odgovorno, korektno in pošteno, in to
               predvsem, ko bom smatral v interesu te države ne pa niti za osebne niti strankarske
               račune ali obračune ali spektakle. In brez skrbi, niti malo ne bom prezenesljiv do
               vlade, oziroma do tistih, ki bodo kršitelji, in na katere se bodo kritične pripombe
               ali negativna mnenja računskega sodišča nanašala. Vse seveda v okviru zakonskih in z
               akti državnega zbora določenih pristojnosti tega odbora. Hvala lepa.</p>
               <p>Seveda pa želim in pričakujem tudi vnaprej sodelovanje vseh poslank in poslancev,
               vključno ali pa še posebej iz poslanske skupine Socialdemokratov, kjer sta oba kolega
               strokovno zelo dobro za to kvalificirana, za tako dobro sodelovanje, kot je bilo na
               teh prvih sejah. Hvala lepa.</p>
            </sp>
            <sp xml:id="SDZ2-Redna-06-1997-06-27.sp47">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala gospod Horvat, gospod Hvalica, replika proceduralno.</p>
            </sp>
            <sp xml:id="SDZ2-Redna-06-1997-06-27.sp48">

               <speaker>IVO HVALICA:</speaker>

               <p>Hvala lepa! Mimogrede tudi hvala lepa za korektno repliko, Feri. Si bil res
               korekten.</p>
               <p>Moj namen, da sem prišel sem, je proceduralen, glede na ignorantski odnos vlade, ki
               ga ima do tega državnega zbora, ker ne vem kako bi prisilil vlado, da bi prišla sem.
               Glede na to, da se je treba, da nastane neka nova situacija, to se že dolgo ni
               zgodilo, zahtevam pol ure odmora, da razmislimo, kako bi potem eventuelno nadaljevali
               s to točko dnevnega reda. Hvala lepa.</p>
            </sp>
            <sp xml:id="SDZ2-Redna-06-1997-06-27.sp49">

               <speaker>PODPREDSEDNICA EDA OKRETIČ-SALMIČ:</speaker>

               <p>Torej, predlagam pol ure odmora. Dobimo se 10 minut pred 13. uro.</p>
               <p>(Seja je bila prekinjena ob 12.18 uri in se je nadaljevala ob 13.01 uri.)</p>
            </sp>
            <sp xml:id="SDZ2-Redna-06-1997-06-27.sp50">

               <speaker>PODPREDSEDNICA EDA OKRETIČ-SALMIČ:</speaker>

               <p>Pozivam poslanke in poslance, da pridejo v dvorano, in da nadaljujmo s prekinjeno
               sejo Državnega zbora. Hvala.</p>
               <p>Še enkrat pozivam, da se javimo v dvorani in da nadaljujemo s prekinjeno sejo
               državnega zbora. Ugotovimo sklepčnost! (36 prisotnih.)</p>
               <p>Ponovimo ugotavljanje sklepčnosti!</p>
               <p>Drugič bi vseeno prosili, če se dogovorimo za uro, da smo tudi takrat prisotni!
               Hvala.</p>
               <p>Ugotovimo sklepčnost! (51 prisotnih.)</p>
               <p>Tako je zbor sklepčen in lahko nadaljujemo z delom. Za besedo je prosil gospod
               Hvalica. Lepo prosim.</p>
            </sp>
            <sp xml:id="SDZ2-Redna-06-1997-06-27.sp51">

               <speaker>IVO HVALICA:</speaker>

               <p>Hvala lepa. Spoštovani! Ugotavljam, da je odmor imel svoj učinek. Minister za finance
               in državni sekretar gospod Engelman sta tu. Minister za finance mi je sicer povedal
               na hodniku, da on ni vlada, da je minister. Zdaj tega nisem dobro razumel. Ko sem
               rekel, kako je mogoče, da tu brez predstavnika vlade razpravljamo o računskem
               sodišču, pa bi bilo zanimivo sploh, gospod minister, če poveste tudi ostalim ljudem,
               kaj ste s tem mislili. Ker res nisem dobro razumel. Hvala lepa.</p>
            </sp>
            <sp xml:id="SDZ2-Redna-06-1997-06-27.sp52">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Zamernik prosi za repliko.</p>
            </sp>
            <sp xml:id="SDZ2-Redna-06-1997-06-27.sp53">

               <speaker>BOGOMIR ZAMERNIK:</speaker>

               <p>Hvala lepa. Gospod Kopač, obljuba dela dolg, in kot sem vam prej obljubil, sem
               poiskal ta članek, ki je bil napisan 23.6.1995. Prosil bi vodstvo državnega zbora, da
               to skopira in da vsem poslancem, ne samo gospodu Kopaču, in da si to preberete. Če
               ne, vam bom pa jaz. V redu, se tudi tako strinjam. Poglejte. Zaradi utaje davka mati
               v zaporu, otrok pa v reji. Ni vedela, da je treba oddati prijavo o dohodku. Kazen je
               odredil sodnik za prekrške. Marija Ž., tu piše celo ime, ampak da ne bi mi kdo
               očital, da kršim, kaj je že zakon o varstvu. Hvala lepa, gospod Lenič, pardon, Jakič.
               Ta Marija Ž. je konec maja praznovala 35. rojstni dan, in je bila zaradi tega, ker za
               leto 1993 ni oddala davčne napovedi, obsojena pri ptujskem sodniku za prekrške na
               50.000 tolarjev kazni. Potem pravi nadalje, da so ji denarno kazen, ker ni plačala,
               spremenili v 17 dni zapora, a ker ni imela komu zaupati otroka, se ni javila na
               prestajanje kazni, zato so jo privedli policisti. Šlo pa je za dohodek, ki je za celo
               leto znašal nekaj več kot 287.000 tolarjev.</p>
               <p>Če to zdaj pomnožimo s faktorjev, za katere gre pri poročilu računskega sodišča, bi
               se teh 17 dni najbrž spremenilo v tako kazen, ki je ne bi bilo mogoče dosoditi. In tu
               se potem nadalje sprašuje to, kar sem se tudi jaz. Ali smo torej davkoplačevalci
               resnično enaki pred zakonom ali ne. Saj omenjeni primer bržkone ni osamljen. In
               pravi: volkovi se pasejo po pašnikih, ovce pa sedijo za rešetkami. In tatovi in
               ubijalci so junaki, reveži pa zločinci. A smo se zato borili?</p>
            </sp>
            <sp xml:id="SDZ2-Redna-06-1997-06-27.sp54">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. K razpravi se je prijavil gospod Aurelio Juri.</p>
            </sp>
            <sp xml:id="SDZ2-Redna-06-1997-06-27.sp55">

               <speaker>AURELIO JURI:</speaker>

               <p>Hvala, podpredsednica. Kolegice in kolegi! Mislim, da je naša naloga danes, da se
               skušamo spet vrniti k poročilu o delu računskega sodišča. Da gre v tem poročilu
               ugotoviti korekten pristop k tej materiji, ki je nedvomno zahtevna. Mislim, da je
               naša naloga, tudi da podpremo celo vrsto predlogov sklepov, tako Odbora za finance in
               monetarno politiko kot odbora za nadzor proračuna, prav zaradi tega, ker nakazujejo
               na potrebo, da se vlado ob pomoči državnega zbora angažira, zato da določen pravni
               instrumentarij, ki jasno, da ni povsem dovzeten do dejanskih potreb porabnikov
               računskih sredstev, definiramo, dograjujemo, kompletiramo in usposobimo seveda za
               enako branje pri vseh, in ne dopustimo seveda, da bo sedanja ureditev možna takšnih
               in drugačnih razlag, seveda odvisno od interesov.</p>
               <p>V tem poročilu je tudi poglavje, ki se tiče marsikoga izmed nas, marsikoga izmed
               županov, ki so prišli v ta parlament, ker obravnava - gre za poglavje plače občinskih
               funkcionarjev - in ki odkriva, kot ste prebrali, pogojno rečeno, celo vrsto
               nepravilnosti - računsko sodišče jim pravi, jasno, nezakonitosti - v sistemih
               izplačevanja plač in drugih prejemkov občinskih funkcionarjev. Sam menim, da je v tem
               poročilu kakorkoli že korektno napisano, ampak premalo poudarjeno dejstvo, da so te
               nezakonitosti posledica prej nedorečene zakonodaje, ki okvire sistemov izplačil
               določa, in različnih tolmačenj, o čemer sem prej govoril, te iste nedorečene
               zakonodaje, ter tudi nenazadnje posledica prizadevanj občin in ljudi, ki v teh
               občinah delajo in za to njihovo delo odgovarjajo, da bi ohranili ali vzpostavili
               dohodninska razmerja zaposlenih v občinskih upravah in seveda občinskih
               funkcionarjev, ki bi vzdržala neko osnovno logiko, po kateri, recimo, nadrejeni, pa
               najsi bo funkcionar ali ne, ne more ob enaki delovni dobi in ob enakih delovnih urah
               prejemati manj od podrejenega.</p>
               <p>In seveda druga logika je naslednja: naj se občinski poklic vrednoti vsaj tako, kot
               je bil občinski poklic vrednoten v sistemu, komunalnem sistemu, ki smo ga
               preobrazili.</p>
               <p>No, Komisija za lokalno samoupravo je o tem spregovorila na svoji zadnji seji ter
               pozvala vlado, naj pripravi analizo stanja sistemov izplačevanja plač in drugih
               prejemkov v vseh občinah.</p>
               <p>Ta zahteva nekako povzema že drugi predlog predloženih sklepov Odbora za finance in
               monetarno politiko, ki pravi: Državni zbor predlaga Vladi Republike Slovenije, da
               celovito uredi izplačevanje plač in ostalih personalnih stroškov za celotni javni
               sektor. Danes ta sistem, ta ureditev ni celovita, je segmentirana in zato tudi
               neučinkovita.</p>
               <p>Menim, da so v teh ugotovitvah vendarle potrebne še določene druge zadeve, med katere
               sodi obvezna razlaga določb zakona o razmerjih plač v javnih zavodih, državnih
               organih in organih lokalnih skupnosti; predvsem tistih določb, ki se nanašajo na
               plače in dodatke, ki pripadajo občinskim funkcionarjem ter drugega odstavka 13. člena
               zakona o funkcionarjih v državnih organih, za kar bom podal v naslednjih dneh
               ustrezno pobudo.</p>
               <p>Bilo je rečeno v dosedanjih razpravah, zlasti v tistih, ki govorijo, da je prav, da
               to poročilo nima takih ostrin, ampak da to poročilo je tudi pripomoček in napotilo
               vsem nam, da zakonodajo dorečemo. No, nedvomno tisti, ki so delali in še delajo na
               občinah, vedo, da prav na tem področju je, žal, zakonodaja najmaj dorečena in seveda
               prepuščena različnim interpretacijam. Zato toliko bolj opozorilo tudi samega
               računskega sodišča, naj se vlada in mi lotimo ustreznih popravkov, ustreznih
               ureditev, jutri nas ne bodo postavljali v tak neroden položaj. Hvala.</p>
            </sp>
            <sp xml:id="SDZ2-Redna-06-1997-06-27.sp56">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Juri. Naslednji razpravljalec je gospod Branko Janc. Ga ni. Dajem
               besedo ministru Gaspariju.</p>
            </sp>
            <sp xml:id="SDZ2-Redna-06-1997-06-27.sp57">

               <speaker>MAG. MITJA GASPARI:</speaker>

               <p>Gospa predsedujoča, poslanke in poslanci! Najprej kratek odgovor poslancu Hvalici,
               potem pa bom poskušal povedati nekaj tistih stvari, ki sem jih povedal tudi na Odboru
               za proračunski nadzor, ki je v stenogramski obliki razpoložljiv vsem poslancem in bom
               to izvajanje poskušal skrajšati, ker je bilo rečeno, da je bilo tovrstnih kritik
               danes zopet precej.</p>
               <p>Gospodu Hvalici bi samo to odgovoril, da se tukaj obravnava delo računskega sodišča
               za leto 1996, in da je neposredna prisotnost ministra za finance nujna in obvezna pri
               poročilih o revizijskih izkazih proračuna Republike Slovenije, ki je tudi poseben
               dokument, ki ga objavlja računsko sodišče. V takem primeru je že na odboru bila
               reakcija ministra za finance neposredna. Pri poročilu o delu računskega sodišča so pa
               stvari, ki se ne nanašajo samo na državni proračun oziroma ožje definirane javne
               finance, ampak, kot veste, tudi na lokalno samoupravo kot del širše definiranih
               javnih financ, vendar ne pod ingerenco, če želite, vlade oziroma tistega dela
               državnega ustroja, ki ga formira vlada. Zato sem gospodu Hvalici odgovoril, ko me je
               vprašal, sicer neformalno na hodniku, v kakšni vlogi nastopam ali kot član vlade in
               ne kot vlada in da je vlada prisotna pri takem poročilu o delu računskega sodišča na
               povabilo. Enako kot velja to za poročilo ustavnega sodišča ali Banke Slovenije.</p>
               <p>Če je zadolžena, da da komentar oziroma svoje mnenje na poročilo, ki ga sestavi taka
               neodvisna organizacija, toliko samo iz proceduralnih razlogov vsekakor ni nobenih
               potreb, da se ne bi udeležili take razprave ne s strani Ministrstva za finance ne s
               strani vlade.</p>
               <p>Sedaj pa nekaj o vsebinskih zadevah, ki jih to poročilo obravnava.</p>
               <p>Najprej je po moje treba razdeliti zadevo na dva sklopa in prvič eno je preteklost,
               oziroma tri sklope, drugo je sedanjost in tretje je tisto, kar se stori na osnovi
               ugotovitev ali se bo storilo v bodoče, to je verjetno osnovni smisel delovanja
               računskega sodišča in še kakšne podobne revizijske organizacije v državi Republiki
               Sloveniji. Glede na to, da je poročilo ko gre za državo, oziroma državne organe
               vezano na leto 1994. Mislim, da je korektno, da se pove, kaj se je po letu 1994 na
               tem področju zgodilo, ali so bile tudi določene spremembe storjene na priporočila,
               sicer sedaj računskega sodišča - prej SDK takih priporočil ni izdajala.</p>
               <p>Rad bi povedal, da glede državnega proračuna se seveda dogodki vlečejo od
               osamosvojitve naprej, ko gre za samo organiziranost državnega proračuna oziroma
               definicije posameznih organov oziroma institucij, ki sestavljajo področje, ki mu
               rečemo javne finance - znotraj tega je tudi državni proračun. Treba je povedati, da
               je bila prejšnja vlada na svojem začetku v situaciji, da je po sili zakona o vladi
               morala hipoma prevzeti vsa računovodstva takratnih ministrstev na ministrstvo za
               finance, in sicer to takrat ministrstvo za pravosodje, ki naj bi bilo do takrat
               odgovorno za delo računovodskih, upravnih zadev znotraj Vlade Republike
               Slovenije.</p>
               <p>Jaz ne bi rad ocenjeval, v kakšnem stanju je bilo to računovodstvo oziroma poslovanje
               prevzeto. Vendar se kaže, da je bilo potrebno najmanj nekaj let, da se je ta
               situacija, računovodsko gledano oziroma organizacijsko računovodsko gledano,
               vskladila oziroma ureja.</p>
               <p>Poleg tega veste, da traja že nekaj časa, in da ne gre samo za organizacijo, gre tudi
               za tehnologijo in za potrebna sredstva, ki jih na tem področju seveda država
               potrebuje za poenotenje oziroma usklajevanje računovodskega poslovanja različnih
               organov, ki so sicer do sedaj bili samostojni, gre predvsem za Ministrstvo za obrambo
               in pa za notranje zadeve, ki sta imela popolnoma samostojna sistema računovodskega
               vodenja poslovanja, pa tudi popolnoma samostojne tehnološke rešitve, ki so bile
               podprte z ustreznimi programskimi paketi, ki niso bili enaki, kot je to veljalo za
               druge organe znotraj Vlade Republike Slovenije; da ne omenjam lokalne samouprave ali
               nekaterih drugih organizacijskih oblik na ravni javne porabe.</p>
               <p>Če se zožimo samo na preteklost in damo kratek komentar tistega, kar je napisano v
               poročilu računskega sodišča, bi predlagal tudi spoštovanim poslankam in poslancem, da
               si prečitajo tudi poročilo računskega sodišča o proračunu Republike Slovenije za leto
               1994, da bi lahko ugotovili tudi tiste pasuse tega poročila, to je pa stran 22 in 23,
               ki govorijo o tem, kaj je bilo storjenega na osnovi ugotovitev računskega sodišča na
               tem področju v Ministrstvu za finance kot organu, ki vodi od leta 1994 naprej celotno
               računovodstvo, razen Ministrstva za obrambo in pa notranje zadeve, in pa seveda
               sodnih organov, ki do današnjega dne niso integrirani v enotno ali pa skupno
               računovodstvo, bolje rečeno, državnih organov.</p>
               <p>V tem se vidi, da je predvsem Ministrstvo za finance sprejelo ustrezne akte, med
               katerimi je najbolj pomemben akt pravilnik o izvrševanju državnega proračuna, ki
               nalaga tako uporabnikom proračunskih sredstev kot tudi Ministrstvu za finance, da
               spoštujejo določena pravila postopkov, dokumente in pa njihovo obdelavo, kar pred tem
               ni obstajalo. Žal, zaradi pomanjkanja finančnih sredstev v državnem proračunu v
               okviru investicij v državnem proračunu tehnološka posodobitev teh postopkov, kar
               pomeni predvsem ustrezna računalniška oprema in pa programi, še niso v celoti
               uveljavljeni in bodo uveljavljeni do konca letošnjega leta. Kar pomeni, da bo tudi
               računalniško gledano ta pravilnik v celoti integriran v procese odločanja, izvajanja
               in pa kontrole poslovanja proračunskih uporabnikov.</p>
               <p>Drugo, kar je, glede interne kontrole pri proračunskih uporabnikih s samim
               pravilnikom in pa s postopki, ki se na osnovi tega pravilnika uveljavljajo oziroma so
               se uveljavili, so posamezni uporabniki, ki so sicer po zakonu o izvrševanju proračuna
               Republike Slovenije odgovorne osebe za izvajanje posameznih postavk državnega
               proračuna, za njihovo pravilnost, zakonitost, ekonomičnost, in da ne naštevam še,
               mislim, da dveh izrazov, ki so v ustreznem členu zakona o izvrševanju proračuna
               navedeni, je tudi zahteva, da se oblikujejo znotraj posameznih ministrstev interni
               organi za proračun, to se pravi nadzorni organi za izvajanje proračuna znotraj
               posameznega ministrstva. Tega internega nadzora ne more opravljati Ministrstvo za
               finance, niti ne proračunska inšpekcija, ki je naknadni organ nadzora, kot je to v
               drugih primerih. To se pravi, za predhodno kontrolo in pa nadzor izvajanja proračuna
               posameznega proračunskega uporabnika je najprej odgovoren resorni minister, zraven
               tega pa ustrezna služba, ki mora izvajati tako funkcijo. Taka navodila in pa zahteve
               so s strani Ministrstva za finance bila izdana in to v postopkih, v procesu zdaj tudi
               teče, in seveda bodo poročila za državni proračun za leto 1995 in 1996 seveda
               ustrezno temu tudi, upamo, boljša oziroma bo računsko sodišče te spremembe tudi
               ugotavljalo pri svojih pregledih.</p>
               <p>Vsebinski problem, ki ga ima državni proračun oziroma javne finance, je pomanjkanje
               oziroma do sedaj pomanjkanje nekaterih aktov, ki bi urejali - na nekatere opozarja
               tudi računsko sodišče - med drugim je to zakon o računovodstvu, ki bo urejal
               poslovanje vseh javnih inštitucij, razen državnega proračuna v državnem zboru.
               Končala se je prva obravnava in se začenja druga obravnava o tem zakonu, ki bo
               poenotil poslovanje teh inštitucij - gre predvsem za javne zavode, agencije,
               fondacije in podobno, ki poslujejo sedaj po zakonu, ki ga je Republika Slovenija
               prevzela v svoj pravni red iz bivše Jugoslavije.</p>
               <p>Na drugi strani je v zaključku in bo koncem meseca, v začetku meseca julija,
               predložen vladi zakon o javnih skladih, ki znotraj področja urejanja poslovanja teh
               skladov določa tudi računovodska pravila, ki jih bodo morali skladi, ki želijo
               poslovati kot inštitucije po takem zakonu, spoštovati. Na ta način bo večina
               problemov zaprtih z zakonom o proračunskih načelih, ki je pa v tem trenutku
               pripravljen v tezah in smo ga tudi predložili Odboru za nadzor proračuna v njegovo
               mnenje, hkrati pa tudi računskemu sodišču v njegovo mnenje. Upamo, da bo v tretjem
               kvartalu letošnjega leta pripravljen za prvo branje v državnem zboru, po obravnavi na
               vladi. Gre za relativno komplicirane zadeve, predvsem iz dveh razlogov, ker Slovenija
               nima ta trenutek urejene definicije javnega sektorja. Če boste pogledali zakonodajo,
               ki velja, boste lahko ugotovili, da imamo poseben zakon o zavodih, imamo množico
               zakonov o skladih, imamo zakon o državnem proračunu, imamo zakon o financiranju
               občin. To je vse področna zakonodaja ki ureja posamezne segmente tako imenovane javne
               porabe. Nikjer pa ni definiran pojem države niti ni nikjer definiran pojem javnega
               premoženja kot takega niti ni nikjer definiran pojem, kaj je javna poraba, razen v
               zakonu o financiranju javne porabe iz leta 1991, ki pa je v tem trenutku seveda že
               nekoliko zastarel glede na razvoj sistema v tem času in bo to pokril zakon o
               proračunskih načelih.</p>
               <p>Prav tako je veliko strokovnih razlik v pogledih, ali naj ta zakon pokrije samo
               državni proračun ali tudi lokalno samoupravo. Ker se smatra, da je lokalna samouprava
               od države ločen segment opravljanja javnih in drugih zadev, in da jih mora urejati
               zato poseben zakon, poleg zakona o lokalni samoupravi še zakon o financiranju lokalne
               samouoprave, oziroma bolje rečeno, v bodoče zakon o finančnih transferjih, kot ga
               poznajo nekatere druge države v svetu.</p>
               <p>Poleg tega ta trenutek še ni nekaj zakonov, ki bodo vbodoče omogočali lažje
               izvajanje, bom rekel, javnih financ. En zakon je bil sprejet in to je zakon o javnih
               naročilih, ki s 1. julijem začne veljati za večino uporabnikov javnih sredstev, ne
               samo za državni proračun, ampak tudi za lokalne skupnosti in pa javne zavode in
               sklade, če gre za javne institucije. In na drugi strani nam manjkajo še nekateri
               zakoni, ki jih bo seveda potrebno - to sem poudaril tudi na odboru za proračunski
               nadzor - še sprejeti: to je zakon o državni pomoči, če drugega ne, ga bo treba
               sprejeti zaradi integracije v evropsko skupnost, ker na način, kako država Republika
               Slovenija ta trenutek intervenira v širše gledano gospodarsko, po narodnem
               gospodarstvu ni skladno z osnovnimi direktivami oziroma principi evropske
               skupnosti.</p>
               <p>Ko bo ta zakon pripravljen, bojim se da bo velika diskusija v parlamentu, ker bo
               posegel v nekatere selektivne pravice, ki jih sedaj parlament skozi zakone dodeljuje
               posameznim sektorjem ali posameznim subjektom, da bo seveda takrat ta diskusija
               pripomogla, da bo takega intervencionizma manj. In na drugi strani je to zakon o
               subvencijah, ki je lahko seveda komplementaren, enak zakonu o državnih pomočeh, kjer
               bi moralo biti jasno definirano tisto, kar je definirano z drugimi zakoni, ko se
               govori o tem, ali se podeljuje neka zakonska pravica, kot so recimo zadolževanje, kot
               so izdajanje jamstev. Subvencije so komplementarni instrument temu in ta trenutek
               niso z zakonom urejena ampak so urejene s politiko posameznega ministrstva oziroma
               ustrezno politiko, ki jo sprejme vlada in zelo parcialno v posameznih nacionalih
               programih ali pa drugih aktih, ki jih sprejema državni zbor kot zaveza vladi, koliko
               procentov tega ali onega mora nameniti za to in ono, med drugim tudi subvencije. Če
               pogledate razne tako imenovane tolarjev, je tega kar precej, čeprav ne seveda
               integrirano v neko smiselno celoto in seveda potem pri izvajanju državnega proračuna,
               ko gre za ocenjevanje ekonomske utemeljenosti in smiselnosti itn., da ne govorim o
               zakonitosti, se lahko pojavljajo na teh področjih potem seveda tudi problemi.</p>
               <p>Bilo je tudi zapisano v poročilu, da so v nekaterih primerih državni proračun preveč
               detajlno razčlenjeni, zaradi tega povzroča potrebo po prevelikem prerazporejanju
               postavk. Jaz upam, da bo državni proračun v bodoče še bolj detajlno razdeljen, da pa
               bodo plani resornih ministrov tako natančni, da bo prerazporeditev lahko vedno manj.
               Gre za problem, da na eni strani potrebujemo razčlenjen državni proračun, ne pa
               recimo na 500 postavkah, ampak da mora biti ta proračun na nekaj 1000 postavkah, ker
               ima državni zbor seveda pravico in dolžnost, da preverja postavke v detajle, stvar
               ministra vlade pa je, da ustrezno planira postavke, če ima ustrezno politiko. V tem
               primeru se ne more dogajati, da se lahko politika znotraj leta nekajkrat menja, in
               zaradi tega seveda dogajajo velike spremembe znotraj, ali pa med postavkami
               posameznega ministrstva. Druga stvar je, kadar gre za začasno financiranje oziroma
               tretja stvar je, če gre za določene izredne okoliščine, ko državni zbor sprejme med
               delovanjem državnega proračuna nov zakon, ki zahteva določene izdatke oziroma
               prerazporeditve izdatkov glede na to, kar je v zakonu sprejeto.</p>
               <p>Prav tako mislim, da je nujno zagotoviti, ne tisto, kar je parlament že enkrat
               zahteval od vlade, da poenoti računovodstvo vseh ministrstev v smislu ene službe,
               ampak da se poenotijo pravila poslovanja, kar pomeni standardi, pravilniki in ostalo,
               ki je pa nekje fizično locirano, na kakšnem računalniku se opravlja, pa mislim, da ni
               vsebina, ampak je forma, to se pravi oblika, ki zagotavlja, da se vsebinsko zadeve,
               prvič, lahko izvajajo enoznačno in drugič, da so preverljive, kar velja v bistvu kot
               osnovno pravilo, ne samo v računovodstvu, ampak tudi v statistiki, če postopek ni
               preverljiv, očitno nima metodološko usklajenega koncepta, da bi lahko bil preverljiv.
               Sicer ne morete neki dogodek dvakrat preverjati, če nima istega postopka za posamezni
               dogodek. Na tem področju bo končana računalniška oziroma tehnološka posodobitev
               znotraj vladnih organov do konca letošnjega leta. Gre za projekt, tako imenovan MF
               RADS, to se pravi Ministrstvo za finance - računovodstvo, ki bo omogočilo, da se
               seveda postopki na Ministrstvu za notranje zadeve in pa za obrambo uskladijo
               računovodsko in sicer usklajujejo in so usklajeni s postopki, ki jih opravlja sicer
               računovodstvo Ministrstva za finance za ostale organe znotraj vlade.</p>
               <p>Ko gre za postopke in pa ukrepanja ministrstva oziroma ministrstev oziroma vlade in
               ker sem slišal, da je bilo danes ponovno obravnavano vprašanje tako imenovanega
               policijskega čolna, bi rad še enkrat poudaril, da je resorno ministrstvo v tem
               primeru Ministrstvo za finance izdalo vse ustrezne kazenske ovadbe v letu 1994. In da
               jih je s tem predalo policijskim in pa sodnim organov v nadaljnjo obravnavo. Tako da
               ni korektno reči, da vlada oziroma Ministrstvo za finance v tem primeru ni korektno
               reagiralo in seveda postopalo po zakonu. Tako kot morda vi, tudi mi čakamo, kakšne
               bodo odločitve tožilstva oziroma kriminalistične policije in pa sodnih organov, če in
               ko bo ta stvar prišla v to fazo. Obrazložitev v naši prijavi je bila pa popolnoma
               dovolj jasna, da se bi dalo na osnovi tega tudi seveda tistim, ki obravnavajo ta
               predmet, ustrezno postopati oziroma reagirati.</p>
               <p>Enako velja tudi za nekatere druge sporne točke, ki jih boste verjetno obravnavali še
               v naslednjih poročilih, bi jih pa rad že danes omenil, ker so spoštovani kolegi iz
               računskega sodišča prisotni. Gre recimo za dileme, zelo znano dilemo DARS. Kaj je
               DARS in kakšen je odnos državnih organov do te družbe, ki je bila ustanovljena z
               zakonom?</p>
               <p>In bom rekel na posameznih segmentih zahtev do Ministrstva za finance, da preverja
               dokumentacijo DARS-a za izvjanje del na avtocestnem programu. Moram reči, da je to
               izrazito nerazumna zahteva. Neskladna z zakonom in da tega ne more delati Ministrstvo
               za finance. DARS tudi ni proračunski uporabnik, ne glede na to kakšni spori o tem
               potekajo, če se preveri ustrezno dokumentacija, zakonodaja in pa predpisi, DARS ni
               proračunski uporabnik, ampak je v tem primeru to transfer kapitalski, oziroma
               investicijskih sredstev iz državnega proračuna v to kapitalsko družbo, ki jo je
               država ustanovila za to, da "menedžira" s sredstvi, ki jih mora nalagati v tisto
               infrastrukturo, ki ni njegova, ampak je državna.</p>
               <p>To je oblika organizacije, ki ni tuja tudi drugim državam - mimogrede Avstrija je
               imela in ima enak način organizacije. Če se želi, da bi nekdo, ali je to Ministrstvo
               za finance, preverjal vse pozicije za posamezne odseke avtocest in drugih zadev, ki
               so v tem primeru aktualne, potem je potrebno to postavko prenesti na Ministrstvo za
               promet in zveze. Če je tako preverjanje potrebno. Sicer se pa vprašam, vprašam tudi
               vas oziroma za konec koncev za mnenje, ki se bo oblikovalo prav tako na računskem
               sodišču, ali pa kje drugje, čemu potem nadzorni svet in drugi organi, ki jih je
               imenoval državni zbor po zakonu o DARS-u za to, kar ime samo po sebi pove, za nadzor
               poslovanja institucije, ki se imenuje DARS. Predpostavljam, da te zadeve, ki so v
               zvezi s poslovanjem DARS-a nadzira nadzorni odbor oziroma nadzorni svet, ne pa
               ministrstvo, ki nakazuje, saj to je približno tako, kot bi ministrstvo za finance
               nadziralo transfer sredstev v SPIZ. Sedaj ne vem, kaj bi nadziralo: izplačilo
               posamezne pokojnine v tem primeru. Ali če Ministrstvo za finance direktno nadzira
               uporabo sredstev iz proračunske izravnave za občine. Za vsak posamezni izdatek v
               občini bi potem Ministrstvo za finance moralo nadzirati ta izdatek, v tem primeru bi
               moralo Ministrstvo za finance imeti kako bi rekel med nami - 5 in 10 tisoč
               zaposlenih, da bi ta postopek lahko tekel na način, kot nekateri smatrajo za
               potrebno. Zato mislim, da je treba - mi smo tudi v dogovoru z računskim sodiščem, da
               se te zadeve takih postavk razčlenijo vsebinsko in pa tudi formalnopravno in če je
               potrebno, da se v bodoče te postavke prenesejo in Ministstva za finance na druga
               resorna ministrstva, ki naj bi po vsebini stvari za to odogovarjala.</p>
               <p>Moram pa reči še enkrat ko govorimo o DARS-u ima nadzorni organ, ki je dolžan
               spremljati finančno poslovanje te družbe, ki je kapitalska družba, sicer v 100% lasti
               države, in ker je državni zbor imenoval člane nadzornega sveta, ki so za to
               pooblaščeni.</p>
               <p>Je še nekaj drugih takih področij, kot je recimo zdravstveno zavarovanje in
               pokojninsko zavarovanje, ki sem jih na hitro omenil, in kot sem rekel, mi kot
               Ministrstvo za finance, kot resor na ministrstvu predlagamo in bomo predlagali
               računskemu sodišču, da o teh stvareh izda tudi svoje uradno mnenje in bomo to
               upoštevali pri proračunu za leto 1997 in 1998. Ministrstvu za finance bi bilo seveda
               v olajšanje, če so te postavke lahko v drugih ministrstvih. Bilo pa je seveda z
               zakoni, ki so bili sprejeti za posamezna področja tudi takrat jasno povedano, kje naj
               se take postavke potem nahajajo. In tak tipičen primer - sprejeli ste pred slabim
               mescem zakon o jamstvenem skladu. Ta trenutek se vsi odrekajo temu, da bi bila ta
               postavka v njihovem proračunu. Vsa resorna ministrstva smatrajo, da to ni postavka
               njihova, ne pravosodje, ne delo, ampak da je to neka imaginarna postavka, in če je
               imaginarna sodi v Ministrstvo za finance. To je recimo en tak dodaten problem, ki se
               pojavlja, ko se z določenimi zakoni uveljavlja določene pravice oziroma obveznosti,
               in ko potem seveda posamezna ministrstva v bojazni, da jim bo to povzročalo zaseg v
               njihov obseg sredstev, želijo ta sredstva locirati pri Ministrstvu za finance kot
               neki skupni blagajni za nedefinirane potrebe oziroma nedefinirane obveznosti, vsaj s
               stališča resornega ministrstva.</p>
               <p>Na osnovi tega smatramo in smo tudi na podlagi poročila o izvrševanju - poročila o
               proračunu za leto 1994 - na Ministrstvu za finance sprejeli ustrezne ukrepe, o
               katerih sem nekaj več povedal tudi na Odboru za nadzor proračuna. To delamo tudi v
               kontaktih z računskim sodiščem, ki niso povezana samo z neposredno in formalno
               kontrolo, ampak tudi z vsebinskim izmenjevanjem mnenj, ko gre za sporna vsebinska
               vprašanja, ki jih ni malo v dnevnem izvajanju državnega proračuna. In mislim, da če
               se pogleda geneza od leta 1993, 1994 do leta 1996, da je očiten napredek pri
               izvajanju državnega proračuna, tako organizacijsko kot tudi računovodsko in
               vsebinsko, in da upamo, da bo ta napredek dosežen tudi na podoben način pri nekaterih
               drugih uporabnikih javnih financ. Upamo predvsem z uveljavitvijo zakona o javnih
               naročilih, ki je pomemben akt na tem področju, ker pomeni velik obseg javnih
               sredstev, ki gredo preko javnih naročil potem v roke tistih, ki pač na javnih
               naročilih oziroma javnih tenderjih dobijo taka naročila. Zakon je dosti boljši, kot
               je bila odločba oziroma uredba, ki je to urejala. Rad bi pa ob tem opozoril, ker je
               to pomemben akt, ko se je razvijala razprava o tem, da ta zakon premalo ščiti
               interese gospodarstva v Republiki Sloveniji, da ta zakon seveda še vedno ni v celoti
               usklajen s standardi Evropske unije, in to je dobro, da ni usklajen, ker se ga ne da
               uskladiti naenkrat, ker bi to res pomenilo potem pa tisti problem za gospodarstvo, ki
               ga ni moč rešiti čez noč. Zato bo ta zakon verjetno doživel še nekaj prilagoditev v
               času do polnopravnega članstva Slovenije v Evropski uniji.</p>
               <p>Jaz bi še enkrat se rad opravičil za to, da jaz osebno nisem bil prisoten na začetku
               te seje. Vendar sem, žal v odsotnosti gospoda Hvalice, poskušal odgovoriti na njegovo
               vprašanje. In bi zdaj še enkrat ponovil, ko se je vrnil, da je bila danes razprava o
               delu računskega sodišča za leto 1996 in da ta razprava ni govorila samo o državnem
               proračunu oziroma to gradivo ne govori samo o državnem proračunu, ampak govori tudi o
               javnih skladih, zavodih, in pa drugih inštitucijah, tudi o lokalni samoupravi. In da
               obstaja poseben dokument, ki ga je Odbor za proračunski nadzor tudi obravnaval, to je
               pa poročilo o reviziji računovodskih izkazov proračuna Republike Slovenije za leto
               1994. In tam je seveda neposredna odgovornost Ministrstva za finance popolnoma očitna
               in jasna. Medtem ko pri delu računskega sodišča za leto 1996 je na povabilo seveda
               ministrstvo absolutno pripravljeno sodelovati in tudi sodeluje. Res pa je, da
               Ministrstvo za finance oziroma vlada na enak način sodeluje tudi pri poročilih drugih
               neodvisnih organizacij, kot so Banka Slovenije in pa ustavno sodišče, ki imajo
               približno enak status glede vlade, ko gre za njihova poročila.</p>
               <p>Torej bi se, bom rekel, formalno opravičil za nesporazum, ni pa šlo za izogibanje
               sodelovanja oziroma tudi dajanja odgovorov o tem. Hvala lepa.</p>
            </sp>
            <sp xml:id="SDZ2-Redna-06-1997-06-27.sp58">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod minister. Želi še kdo razpravljati? Gospod Hvalica. Moram povedati, da
               je nadaljnja razprava omejena na 5 minut v skladu s poslovnikom in sicer 67.
               člena.</p>
            </sp>
            <sp xml:id="SDZ2-Redna-06-1997-06-27.sp59">

               <speaker>IVO HVALICA:</speaker>

               <p>Hvala lepa. Spoštovani gospod minister! Jaz se opravičujem za zamudo. Mimo grede naj
               povem, da mi generalna sekretarka Državnega zbora kot vodji poslanske skupine ni
               odobrila avtomobila za 3 kilometre in sem zaradi tega se moral poslužiti drugega
               sredstva. Rekla je, da zaradi tega, zaradi računskega sodišča. No, če bi bila državna
               oziroma generalna sekretarka Državnega zbora tako vestna tudi pri avtomobilih, ki jih
               uporablja LDS, bi jaz bil zelo hvaležen za to njeno gesto. Šel sem namreč na Institut
               za sodno medicino, da bom dokazal nekemu kolegu, ki me je tu obtožil, nekaj, da ne bo
               nikdar več kaj podobnega zinil. Ampak to samo opravičilo, zakaj sem manjkal.</p>
               <p>Glede na to, kar ste povedali, gospod minister, predlagam, da zadevo zaključimo na
               tej točki in da v torek, ko nadaljujemo, da je tu, da prisostvuje predsednik vlade.
               Razumem vašo obrazložitev, ločili ste proračunsko porabo, sklade. Naj pride
               predsednik vlade, pa naj to pojasni. Mislim, da ste tudi vi tako pravzaprav
               namignili. Vi ste rekli, jaz nisem vlada, jaz sem minister za finance. Torej moj
               predlog je tu, zdaj jaz mislim, da tega niti ni treba izglasovati, jaz mislim, da je
               to normalno, da sledi iz vašega izvajanja in da bomo torej počaščeni s prihodkom
               predsednika vlade, ki bo odgovarjal na naša bolj ali manj sitna vprašanja. Hvala
               lepa.</p>
            </sp>
            <sp xml:id="SDZ2-Redna-06-1997-06-27.sp60">

               <speaker>PODPREDSEDNICA EDA OKRETIČ-SALMIČ:</speaker>

               <p>Gospod minister Gaspari.</p>
            </sp>
            <sp xml:id="SDZ2-Redna-06-1997-06-27.sp61">

               <speaker>MAG. MITJA GASPARI:</speaker>

               <p>Gospodu Hvalici bi samo odgovoril, da se čutim osebno kompetentnega za odgovore za
               vsa področja, navedena v poročilu računskega sodišča in da nisem aludiral na nikogar
               drugega znotraj vlade, kar se je gospodu Hvalici morda zdelo. Torej stvar predloga
               je, gospoda Hvalice, kaj želi, drugo pa je, da mislim, da sem povedal med tem časom,
               ko ste žal bili odsotni iz objektvnih razlogov, nekaj odgovorov tudi na druga
               področja, ne samo na državni proračun, da sem to v precej širši obliki povedal na
               Odboru za proračunski nadzor in sem tudi predlagal, da naj imajo poslanci možnost ta
               stenogram prebrati in videti, kakšni so bili tam odgovori, na odboru, kjer je bila
               razprava širša oziroma daljša, vsaj glede na mojo prisotnost in mislim, da smo tam
               precej takih vprašanj tudi seveda odprli, ali smo jih večino zaprli ali ne, je stvar
               ocene. Vendar smo dali odgovore tudi seveda zunaj državnega proračuna na tisto, kar
               gre v tem poročilu na posameznih mestih na druge institucije. Jaz sem tudi danes
               omenil, katera zakonodaja je v proceduri, v pripravi oziroma je pripravljena, ki se
               nanaša recimo na sklade. Bi pa vas opozoril, da kot mi je znano, vsaj še v dveh ali
               treh zakonih parlament ta trenutek predvideva ustanovitev novih skladov. Ne bi
               omenjal posamezne zakone, verjetno dobro poznate, ker spremljate tematiko in se
               pripravljate, najmanj še dva do trije skladi so pripravljeni. Zopet popolnoma, bom
               rekel, narejeni - "taylor made", kot bi rekli Angleži - na specifičen primer. Mi z
               zakonom o skladih želimo ravno ta "taylor made" princip v osnovnih funkcijah
               finančnega sklada omejiti oziroma izločiti. Zato bi vas tudi prosil v tem primeru, da
               z razumevanjem obravnavate takšne zakone, ki predlagajo nove sklade in da počakamo z
               njihovim sprejetjem do obravnave zakona o javnih skladih, ki bodo to področje uredili
               na bolj sistematični način.</p>
               <p>Za lokalno samoupravo smo ugotovili, če lahko povem zelo kratko, da poleg zakona o
               lokalni samoupravi, je v spreminjanju zakon o financiranju občin, ne samo v tistem
               delu kot so predlagali poslanci SDS, ampak nekoliko širše, ker so problemi na tem
               področju podobni kot so na področju financiranja državnega proračuna, še posebej
               zato, ker se ne ve točno, kakšen odnos je med županom in mestnim svetom, ko gre za
               lokalni proračun oziroma proračun občine. Saj kaže se, da se to v praksi več ne ve.
               Zato bo tudi na tem področju treba nekaj organizacijskih sprememb, predvsem pa
               sprememb na področju načina financiranja in predvsem v odpravljanju tistega obsega
               kriterijev, ki sedaj obstajajo in pomenijo prej kvarjenje sistema lokalne samouprave,
               kot njeno izboljševanje. To je tisti tretji zakon, ki bo eno od teh področij, ki ga
               omenja poročilo računskega sodišča, tudi moral na ustrezen način prilagoditi. Ko gre
               pa za sklad obveznega pokojninskega zavarovanja in sklad zdravstvenega obveznega
               zavarovanja, gre predvsem za reformo, ki se pripravlja in ki bo v bodoče drugače
               definirala vlogo teh inštitucij.</p>
               <p>Glede same uporabe sredstev pa, kot sem rekel, ko vi še niste bili prisotni, gre za
               to: prvič, da se interne kontrole znotraj ministrstev uveljavljajo za porabo
               sredstev, za katero so resorni ministri po zakonu o izvrševanju državnega proračuna
               odgovorni. Drugič, da je bil že leta 1996 sprejet, uveljavljen pravilnik o
               izvrševanju državnega proračuna kot podzakonski akt, ki enoznačno definira pogoje,
               pod katerimi se opravljajo postopki znotraj državnega proračuna. In da bo do konca
               letošnjega leta končan projekt posodobitve - tehnološke, računalniške, delovanja
               računovodstva znotraj državnih organov, vključujoč Ministrstvo za obrambo in
               Ministrstvo za notranje zadeve. Žal je pomanjkanje sredstev v okviru postavk
               investicij v državnih organih pomenilo tudi začasno odlaganje posameznih nakupov
               opreme in tudi softwara, ki je potreben za tako poenotenje postopkov, ne pa tudi
               fizičnega poenotenja teh služb, kar bi bilo nesmotrno tudi ekonomsko gledano.</p>
               <p>To so elementi, ki se jih, poleg državnega proračuna, dotikamo v našem tekočem delu,
               o katerih poroča računsko sodišče. Kot sem pa rekel, da zaključim, v sodelovanju z
               računskim sodiščem pa promptno odgovarjamo na njegove ugotovitve oziroma, ne samo na
               njegove ugotovitve, ampak se tudi posvetujemo, da bi se določene stvari lahko
               popravile brez posebnih pregledov, ampak na osnovi zaprosila resornega ministrstva, v
               tem primeru pretežno Ministrstva za finance. Hvala lepa.</p>
            </sp>
            <sp xml:id="SDZ2-Redna-06-1997-06-27.sp62">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod minister. Želi besedo še predsednik računskega sodišča? (Ne želi.)
               Zaključujem razpravo in prehajamo na glasovanje. Gospod Zagožen, proceduralno?
               Razprava.</p>
            </sp>
            <sp xml:id="SDZ2-Redna-06-1997-06-27.sp63">

               <speaker>DR. FRANC ZAGOŽEN:</speaker>

               <p>Kolegice in kolegi! Razprava finančnega ministra je bila izčrpna, vendar dokaj
               splošna. Na tiste konkretne stvari, ki smo jih prej odpirali tukaj, nisem dobil
               odgovorov in izmed teh me nekaj stvari zanima.</p>
               <p>Najprej bi vprašal oba prisotna. Kajti gospod minister je rekel, da je kompetenten
               odgovoriti v imenu vlade, torej tudi v imenu vseh resorjev v vladi. Zanima me
               sledeče. V ukrepih v gradivu, ki smo ga dobili, so pač ti ukrepi navedeni. Zanima me,
               kaj pa je bilo od teh ukrepov, ki so bili na papirju izdani, v praksi realiziranega.
               Eno je odločba, drugo pa je potem odprava praktične posledice.</p>
               <p>Drugo me zanima, kaj je bilo narejenega ali bo narejenega na področju standardov.
               Poglejte ne bom navajal tistih ogromnih številk, za koliko se je povečalo število
               zaposlenih v državni upravi. Kje je meja teh zaposlenih? Drugo. Kje je meja pri
               številu avtomobilov? Kje je meja pri znamkah avtomobilov? Kje je meja pri cenah vrste
               stvari od pohištva, računalnikov, kakovost, količinski razredi? Kje so standardi
               porabe?</p>
               <p>In drugo. Kaj je bilo ali kaj bo napravljenega za vsebinsko kontrolo, o kateri sem
               prej tu govoril. Ena je formalna kontrola ali štima glede na predpis. Vendar menim,
               da je večji problem skoraj kot pri formalni pri tej vsebinski kontroli. Drugo.
               Minister priznava, da je cela vrsta paradržavnih skladov, agencij. Te stvari niso pod
               kontrolo finančno. Imajo svoje vire napajanja, svoje vire odhodkov. Kaj se bo tu
               konkretnega in kdaj napravilo? Te stvari bi danes morali tu slišati. In predvsem pa
               me zanima, gospod minister, kriterij, da lahko ugotavljamo, ali se proračun ustrezno
               porablja, je ta, da je ta proračun sploh sprejet po poslovniku državnega zbora. Vi bi
               morali dati proračun do junijske seje. In me zanima ali ga bomo dobili do junijske
               seje.</p>
               <p>Ne bi želel. Da ste nekoliko bolj konkretni.</p>
            </sp>
            <sp xml:id="SDZ2-Redna-06-1997-06-27.sp64">

               <speaker>PODPREDSEDNICA EDA OKRETIČ-SALMIČ:</speaker>

               <p>Jaz bi vas gospod opozorila, da ne govorimo o proračunu. Gospod Demšar želi
               besedo.</p>
            </sp>
            <sp xml:id="SDZ2-Redna-06-1997-06-27.sp65">

               <speaker>VINCENCIJ DEMŠAR:</speaker>

               <p>Hvala za besedo! Glede na to, da je bilo nekaj prejšnjih občinskih izvršnih svetov,
               ki so delali, pač mislim, da smo mnogi dobro delali. In je 1995. leta - v začetku
               leta - je bilo rečeno, da bomo dobili revizije. Ne vem, kdo naj bi revizijo takrat
               opravil. Ampak, ker je šlo za državni denar, predpostavljam, da je nekdo od teh danes
               še v funkciji oziroma dedič tistega, ki bi moral opraviti to revizijo. Moje vprašanje
               je tako: Ali bomo kdaj izvedeli, ali je bila revizija opravljana ali ni bila. Če ni
               bila opravljena, v kolikih letih bo opravljena ali zadeva prijave zastara ali ne.</p>
               <p>Torej mene zanima, koliko časa bo nad nekaterimi še ta peza, da smo prijavljeni,
               odgovora pa nimamo od ustreznih inštitucij, kako je bilo z našim poslovanjem. Seveda
               naše prepričanje je, moje konkretno za Škofjo Loko, da so stvari bile pošteno delane.
               Ampak vendar, prijavljen pa si in bi želel odgovor, ali je kakšen rok ali bom kdaj
               obveščen ali tega roka ni? Upam, da je vprašanje zadosti konkretno, da bi danes tudi
               tu tak odgovor dobil. Hvala lepa.</p>
            </sp>
            <sp xml:id="SDZ2-Redna-06-1997-06-27.sp66">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Demšar. Želi še kdo besedo? Gospod Špiletič.</p>
            </sp>
            <sp xml:id="SDZ2-Redna-06-1997-06-27.sp67">

               <speaker>BOGOMIR ŠPILETIČ:</speaker>

               <p>No, minister je malo prej nekako v svoje opravičilo dejal, da je njegovo delovno
               področje predvsem usklajevanje dela na samem Ministrstvu za finance, da pa
               Ministrstvo za finance ne more usklajevati oziroma nadzirati porabe, recimo v
               občinah, v skladih in tako naprej. Gotovo da tega Ministrstvo za finance vsega
               neposredno ne more. Je pa Ministrstvo za finance gotovo poklicano, da vzpostavi
               enoten sistem notranjih kontrol, enoten sistem predpisov, enoten sistem obravnavanja
               računovodskih podatkov in enoten sistem poročanja, ki bo, prvič, omogočal nadziranje
               teh proračunskih porabnikov, ki bo omogočal tudi od njih dobiti ustrezna poročila, ki
               bodo dejansko odražala pravo stanje, ne pa da imamo 14 skladov in pet načinov
               računovodskega obravnavanja podatkov. Skratka, imamo sistem, kjer zaradi dreves ne
               vidimo gozda. In tukaj je vloga ministra za finance oziroma vlade, da predlaga enotno
               sistemsko ureditev.</p>
               <p>Minister pravi, nimamo enotno urejenega javnega sektorja oziroma ne vemo, kaj je
               pojem javnega sektorja. Če se tega zaveda, zakaj vlada ne pride v državni zbor in to
               uredi? Če je zdaj to urejeno v petih, šestih zakonih, naj se ta zadeva poenoti, da bo
               enkrat stvar jasna in da bo tudi odgovornost jasna. Reči, zato, ker pa ta zadeva ni
               razumljiva, sistemsko različno opredeljena, se pa naša odgovornost toliko zniža, ker
               pač sistema ni. Ja, kdo pa predlaga enoten sistem, če ga vlada ne bo prinesla in
               predlagala poslancem ter ga tudi zagovarjala?!</p>
               <p>Naslednje, kar pravi minister, da smo konec koncev skorajda poslanci krivi, ker sami
               predlagamo ustanavljanje skladov in tako naprej, in da zaradi tega prihaja do
               nezmožnosti nadzora dela teh skladov. To preprosto ne more biti res! Kajti, če bi
               vlada pripravila enoten sistem, ki bi veljal za vse sklade, potem ta izgovor ne
               velja. Sam je pa omenil, da se zdaj v vladi prerekajo o tem, kam naj sodi postavka
               dokapitalizacija na podlagi zakona o jamstvenem kapitalu. Vlada sama je predlagala ta
               zakon. Ja, če se niste mogli prej v vladi zmeniti, kdo bo odgovoren za to postavko.
               Ja, za božjo voljo, potem ne pridite sem v parlament! Najprej se vi zmenite, potem pa
               tukaj povejte, za kaj gre. Ne zdaj reči, zdaj pa ne vemo, ko smo predlagali. Ja,
               najbrž mi nismo poslanci tega krivi. Zmenite se, preden pridete v parlament s
               kvalitetnimi zakoni.</p>
               <p>Potem. Zakaj še vedno nimamo izdelanih proračunskih načel? Zakaj jih ni? Opozarjamo
               na to že veliko let. Zakon o računovodstvu je zdaj v prvem branju šel skozi po
               dolgih, dolgih letih - po dolgih, dolgih letih, opozarjam! - pa se bojim, da še ta ni
               ustrezen, vsaj po tistem, kar je. Upam, da ga boste dodelali za drugo obravnavo.</p>
               <p>Vendar, ne morem pa mimo nečesa, kar pa je odgovornost ministra za finance. Namreč,
               še vedno so vsi davki prihodek proračuna. In računsko sodišče ugotavlja, da je v letu
               1994, da so bila ugotovljena večja odstopanja realizacije proračuna od sprejetega
               proračuna.</p>
               <p>Možnost prerazporejanja proračunskih postavk se je v veliki meri izkoriščala kljub
               izvedenemu rebalansu proračuna ob koncu leta, kar kaže na pomanjkljivosti v sistemu
               planiranja proračunskih uporabnikov itn. To je odgovornost neposredno ministra za
               finance oziroma njegovih podrejenih, ki jim je pač delegiral te odgovornosti, da te
               zadeve delajo. Namreč, če je proračunska postavka omejena do višine 100, potem nihče
               nima pooblastila, da iz neke postavke izplača 120 na ta račun, da iz neke postavka
               sam prerazporedi. Ne, to je stvar rebalansa in ne ministra, niti kogarkoli drugega v
               ministrstvu za finance.</p>
               <p>V zaključku moram reči, da je izredno zaskrbljujoča ugotovitev, ki se nanaša na delo
               vlade, in pa v povezavi z nadziranje skladov in bi tukaj prosil tudi komentar gospoda
               ministra na to, ali so to obravnavali na vladi oziroma kakšno stališče je vlada
               zavzela po tem, ko je dobila to mnenje oziroma poročilo računskega sodišča, kjer
               pravi, da ni ustreznega nadzora nad delom skladov, da ti nimajo jasno opredlejenih
               ciljev, da jih pravzaprav zaradi tega ni mogoče nadzirati, da dela vsak po svoje in
               da tudi v primeru, ko je nadzorni svet vlada, da tudi ta ni odigrala svoje vloge in
               da ni uspela zagotoviti interesov ustanovitelja. Ja, če pa vlada ustavljanja sklade
               in ne more zagotoviti doseganja lastnih interesov, potem pa je res tukaj nekaj narobe
               in ne vem, kdo bo za to odgovarjal. Ponovno postavljam vprašanje odgovornosti.</p>
            </sp>
            <sp xml:id="SDZ2-Redna-06-1997-06-27.sp68">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Špiletič. Gospod minister Gaspari.</p>
            </sp>
            <sp xml:id="SDZ2-Redna-06-1997-06-27.sp69">

               <speaker>MAG. MITJA GASPARI:</speaker>

               <p>Hvala lepa. Bi najprej odgovoril gospodu Špiletiču, ker je na koncu spraševal, tudi
               konkretno, in bi se potem vrnil k gospodu doktor Zagožnu. Prenos sredstev iz postavke
               na postavko je urejen z zakonom o izvrševanju proračuna Republike Slovenije, ki je v
               veljavi, in ki pove, pod kakšnimi pogoji, kdaj in kdo lahko znotraj posameznega
               uporabnika državnega proračuna prenese sredstva iz ene postavke na drugo oziroma kdo
               in pod kakšnimi pogoji lahko tak prenos odobri, če gre za prenos med dvema
               ministrstvoma. V tem delu je verjetno potem tekst računskega sodišča nekoliko
               ohlapen, ker je v zakonu zelo jasno zapisano, pod kakšnimi pogoji. In seveda za to
               obstaja ustrezna dokumentacija, sklepi vlade. Ker brez sklepa vlade se seveda tak
               postopek ne more izvršiti, takrat ko gre za prenos med postavkami različnih
               ministrstev. Če gre za postavke znotraj posameznega ministrstva, obstaja seveda
               ustrezen postopek, ki ga mora minister izvesti, da bi računovodstvo državnega
               proračuna tak prenos izvedlo. To se pravi, da mora imeti v bistvu ustrezno odredb, ki
               pojasnjuje namen, razloge, vsebino itd. In vse dokumente, ki jih ima seveda računsko
               sodišče potem na voljo, ko normalno, naknadno kontrolira postopke za izvrševanje
               državnega proračuna. Se pravi, tukaj, če govorite o odgovornosti, je odgovornost
               opredeljena z zakonom o izvrševanju proračuna. Primarna je odgovornost resornega
               ministra, ki odgovarja za proračunska sredstva svojega ministrstva po zakonu. To je v
               zakonu zapisano. Posledično pa računovodstvo Ministrstva za finance, kadar gre za
               splošno, ko gre za celotni proračun, da izvrši tak nalog samo, če je ta nalog oziroma
               odreba v skladu s pravili, ki so prav tako predpisana z podzakonskimi akti oziroma
               samim zakonom o izvrševanju proračuna.</p>
               <p>Minister za finance je pa neposredno odgovoren za postavke znotraj Ministrstva za
               finance, kjer je tudi sam uporabnik v delu državnega proračuna, ki se nanaša na
               ministrstvo za finance.</p>
               <p>Torej naloge so kljub vsemu jasno razmejene in tudi računsko sodišče pri tem ne more
               imeti težav, ko to ugotavlja.</p>
               <p>Drugič, ko gre za sklade, bi še enkrat opozoril. To so samostojne pravne osebe,
               ustanovljene z zakonom. Mi nimamo sklada v republiki Slovenije, vsaj ne na ravni
               države, ki bi bil ustanovljen s sklepom, aktom vlade. Te institucije so nastale s
               posebnimi zakoni. V teh zakonih je predpisano: 1. način pravna osebnost oziroma
               kvaliteta ali je to kapitalska družba ali je to družba z omejeno odgovornostjo ali je
               to delniška družba in tako naprej. Imamo zelo specifične oblike, imamo DARS, ki je
               delniška družba z enim lastnikom - državo, čeprav je običajno, da je delniška družba
               z večinimi lastniki, in bi morda bilo enostavnejše, če bi bila to družba z omejeno
               odgovornostjo.</p>
               <p>Zakaj je bila to delniška družba, zato ker je bil namen, in še zmeraj ostaja, da bo v
               neki fazi, ko se bo ta postopek izgradnje avtocest končeval, lahko država del teh
               sredstev, potem ko bo izgrajeno, in za usposabljanje, za opravljanje teh cest, tudi
               privatizirala, pod določenimi pogoji, ki jih bo določil zakon, da bo prodala del
               svojega kapitala, ki je kot delniški kapital v tej družbi.</p>
               <p>Organe določi zakon, ki nadzirajo oziroma opravljajo s sredstvi. To ni vlada, vlada
               je lahko v tem primeru samo skupščina, če je edini lastnik. Potem se vlada sestane
               kot skupščina z notarjem kot pooblaščeno osebo, ki mora tako točko dnevnega reda seje
               vlade tudi notarsko podpisati oziroma overovit. Drugače pa je to organ opravljanja,
               ki je lahko uprava ali je to direktor ali kaj drugega, je to nadzorni organ, ki ga v
               velikem številu teh zakonov o skladih imenuje oziroma je imenoval parlament. Mimo
               grede, tudi sedaj, ko ste razpravljali o tej razvojni družbi, ste o tem ponovno
               specifično razpravljali za ta primer. Tisto, kar bo vlada naredila in kjer je tudi na
               osnovi razgovorov z računskim sodiščem bila ugotovljena potreba, je, da se naredi
               krovni zakon za tako imenovane javne sklade, kjer bo opredeljeno, pod kakšnimi pogoji
               se nekdo lahko ustanovi kot javni sklad, kakšne računovodske in poslovne principe
               mora upoštevati, kakšna je odgovornost in čigava, kako pride do stečaja oziroma
               likvidacije, in pod kakšnimi pogoji se opravlja s finančnimi sredstvi take
               institucije. Če teh pogojev iz zakona taka institucija ne more izpolniti, bo po tem
               zakonu predlagano, da v roku enega leta ali preneha z delovanjem po sili zakona ali
               pa se transformira v tako pravno in organizacijsko obliko, kot jo bo zakon zahteval.
               Na drugi strani imamo javne zavode oziroma zavode, ki so tudi potrebni spremembe - to
               samo še odgovorjam gospodu Špiletiču na kratko - kjer je Republika Slovenija
               ustanovitelj, pa so njene pravice pri upravljanju s temi zavodi včasih minorne. To se
               pravi nima večinskega upravljalskega, to bodo vedeli tisti, ki delajo v nekaterih
               javnih zavodih v Republiki Sloveniji.</p>
               <p>Gospodu dr. Zagožnu bi pa rekel, da za tisto, kar je vprašal glede avtomobilov, ker
               to je vedno zanimiva tema pri nas tako ali drugače, obstajajo pravilniki vsakega
               ministrstva in vlade, in celo mislim da je prejšnji sklic Odbora za nadzor proračuna
               vse te prvilnike tudi obravnaval in priporočil vsem mnistrstvom, da uporabljajo
               pravilnik Minsitrstva za finance.</p>
               <p>V Ministrstvu za finance je ta pravilnik restriktiven. Omogoča uporabo avtomobila
               samo ministru in državnim sekretarjem, ki bivajo zunaj, mislim, kjer jim je stalno
               bivališče zunaj Ljubljane. In drugič, da minsiter lahko to uporablja samo pod
               pogojem, da plačuje dohodnino na to prevozno sredstvo. In po tem principu se tudi ti
               postopki uveljavljajo.</p>
               <p>Ko gre za standarde. To je eno zelo resnih vprašanj, ki jih je gospdo Zagožen
               postavil. Mislim, da minister za finance lahko pove svoje stališče, ne more pa
               povedati, kako naj ti standardi v principu nastanejo, ker se seveda razširjajo ne
               samo finančne kriterije, ampak tudi na kriteriji, ki s financami neposredne zveze
               nimajo. To so pa gradbeni, prostorski, ekološki in da jih ne naštevam, koliko
               kvadratov na posameznega zaposlenega itn.</p>
               <p>V tem primeru je Ministrstvo za finance že nekajkrat predlagalo in upamo, da se bo to
               zdaj v kratkem zgodilo skupaj z zakonom o javnih naročilih, da se bo oblikoval servis
               za javna naročila, katerega pooblastila bi morala v okviru tega biti tudi postopno
               določitev standardov za, bom rekel, potrebe javne uprave, verjetno ne samo države,
               ampak tudi ostalih institucij, ki se imenujejo javna uprava, kjer se bodo ti osnovni
               minimalni pogoji tudi zagotovili. To je proces, ki bo trajal in ne bo kratek. Tudi po
               drugih državah, če boste vzeli zdaj primerjave - vem pa mnenje gospoda Špiletiča o
               raznih standardih in tako naprej - ampak če boste pogledali druge države, take, ki so
               od nas bolj razvite, recimo Avstrijo, Italijo, tudi Nemčijo, boste ugotovili, da je
               ta postopek prihajanja na standarde, ki so sicer normalni za gospodarstvo, v javni
               upravi še v mnogih državah popolnoma na začetku. In če že želite iskati dober primer,
               kako se ti standardi razvijajo, vam bom lahko povedal, da je to najboljši primer Nova
               Zelandija, ki je pa tudi ugotovila, po desetletnem izvajanju tega sisitema, da
               nekatere stvari vrača nazaj v javno upravo, ki jih je sicer organizacijsko izločala
               iz javne uprave, ker je ugotovila, takrat je to ceneje, potem pa kasneje, da to za
               državne oziroma javne finance ni ravno tako. Torej, so izkušnje zelo mešane. Se pa
               strinjam in je popolnoma utemeljeno to vprašanje gospoda Zagožna, da se ti standardi
               morajo uveljavljati.</p>
               <p>Na področju finančnega poslovanja se standardi uveljavljajo predvsem z ustreznimi
               pravilniki na področju računovodstva. Na področju financ pa predvsem s strandardi, ki
               jih uveljavlja zakon o javnih naročilih in pa podzakonski akti, ki iz tega naslova so
               tudi po zakonu potrebni. Na finančnem področju bo ta zakon največja možna
               standardizacija, ki si jo lahko želimo, še posebej, če bo revizijska komisija, ki jo
               zakon predvideva, opravila svoje delo v skladu s tistim, kar zakon zahteva, da bo
               prava arbitražna komisija. Hvala lepa.</p>
            </sp>
            <sp xml:id="SDZ2-Redna-06-1997-06-27.sp70">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod minister. Želi še kdo besedo? V kolikor ne, bi predlagala, da sprejmemo
               predlagane sklepe, in sicer, ki ste jih dobili s poročilom Odbora za finance in
               monetarno politiko za obdobje od 1. januarja 1995 do 31. marca 1996, in sicer z dne
               12.5.1997, ter predlagana sklepa, ki ste jih prejeli s poročilom Odbora za nadzor
               proračuna in drugih javnih financ za leto 1996 z dne 17.6.1997.</p>
               <p>Poslanska skupina Slovenske ljudske stranke predlaga še dodatni sklep, in sicer k
               poročilu o delu računskega sodišča Republike Slovenije: "Vlada Republike Slovenije
               naj v roku dveh mesecev poroča državnemu zboru o ukrepih do odgovornih oseb v
               ministrstvih, skladih, zavodih in drugih državnih ustanov, ker so bile s strani
               Računskega sodišča Republike Slovenije ugotovljene nepravilnosti."</p>
               <p>Prvo bi dali na glasovanje sklepe Odbora za finance. Razprava o sklepih je to?
               (Medsebojni pogovor!) (Tega nismo dobili.) In še sklep poslanske skupine
               Socialdemokratske stranke Slovenije, in sicer: "Državni zbor Republike Slovenije
               poziva Vlado Republike Slovenije, naj v roku 30 dni pripravi poročilo o izvedenih
               sklepih Državnega zbora Republike Slovenije in Odbora za nadzor proračuna in drugih
               javnih financ, ki se nanašajo na javno porabo v obdobju od leta 1992 dalje."</p>
               <p>Najprej bi dali na glasovanje sklepe Odbora za finance in monetarno politiko za
               obdobje od 1. januarja 1995 do 31. marca 1996. Predlaganih je šest sklepov. Jih damo
               lahko v celoti na glasovanje? (Da.) Ugotovimo sklepčnost! (57 prisotnih.)</p>
               <p>Kdo je za? (53 poslancev.) Je kdo proti? (1 poslanec.)</p>
               <p>Ugotavljam, da so sklepi sprejeti.</p>
               <p>Na glasovanje dajem še sklepe Odbora za nadzor proračuna in drugih javnih financ - to
               sta dva sklepa, ki ste jih prejeli z dne 16. junija 1997 - 17. junija, se
               opravičujem! - 17. junija 1997. Ugotovimo sklepčnost! (55 prisotnih.)</p>
               <p>Kdo je za? (56 poslancev.) Je kdo proti? (Nihče.)</p>
               <p>Ugotavljam, da so sklepi sprejeti.</p>
               <p>Ker predlaganih sklepov poslanske skupine Slovenske ljudske stranke še nimate na
               mizi, še enkrat preberem predlog dodatnega sklepa, in sicer: "Vlada Republike
               Slovenije naj v roku dveh mesecev poroča državnemu zboru o ukrepih do odgovornih oseb
               v ministrstvih, skladih, zavodih in drugih državnih ustanovah, ker so bile s strani
               računskega sodišča ugotovljene nepravilnosti."</p>
               <p>Ugotovimo sklepčnost! (55 prisotnih.)</p>
               <p>Kdo je za? (47 poslancev.) Je kdo proti? (1 poslanec.)</p>
               <p>Ugotavljam, da je predlagani sklep sprejet.</p>
               <p>In še na glasovanje dajem predlog sklepa Socialdemokratske stranke Slovenije, in
               sicer: "Državni zbor Republike Slovenije poziva Vlado Republike Slovenije, naj v roku
               30 dni pripravi poročilo o izvedenih sklepih Državnega zbora Republike Slovenije in
               Odbora za nadzor proračuna in drugih javnih financ, ki se nanašajo na javno porabo v
               obdobju od leta 1992 dalje." Ugotovimo sklepčnost! (55 prisotnih.)</p>
               <p>Kdo je za? (32 poslancev.) Je kdo proti? (11 poslancev.)</p>
               <p>Ugotavljam, da je tudi ta sklep sprejet.</p>
               <p>S tem zaključujemo to točko dnevnega reda.</p>
               <p>Nadaljujemo v torek ob 14.00 uri z zakonom o prevzemih. Vsem želim prijeten in lep
               vikend. <title>(SEJA JE BILA PREKINJENA 27. JUNIJA 1997 OB 14.11 URI.)</title>
               </p>
            </sp>
         </div>
      </body>
   </text>
</TEI>
