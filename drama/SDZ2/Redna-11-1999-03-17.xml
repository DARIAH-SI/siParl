<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Redna-11-1999-03-17">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|4B2189C8D86D3E00C125673C002B870A</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=4B2189C8D86D3E00C125673C002B870A</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-11-1999-03-17.DZ" n="11">
               <name>Redna</name>
               <date when="1999-03-17"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-11-1999-03-17.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">nadaljevanje 11. seje</stage>
            <stage type="date">(17. marec 1999)</stage>
            <stage type="chairman"> Sejo je vodil Janez Podobnik, predsednik državnega zbora.</stage>
            <stage type="time"> Seja se je pričela ob 10.07 uri.</stage>


            <sp xml:id="SDZ2-Redna-11-1999-03-17.sp1">

               <speaker>PREDSEDNIK JANEZ PODOBNIK:</speaker>

               <p>Spoštovane gospe in gospodje! Pričenjam nadaljevanje 11. seje državnega zbora
               Republike Slovenije. Kaj se je zgodilo? Tak hrup.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Rafael Kužnik, Jože Možgan, dr. Helena Hren-Vencelj, Miroslav
               Mozetič, Zoran Lešnik, Majda Ana Kregelj-Zbačnik, Jože Avšič, Andrej Gerenčer od
               12.00 ure dalje, Bojan Kontič, dr. Ciril Ribičič, Franc Pukšič za pričetek seje,
               Darinka Mravljak, Jurij Malovrh, Roman Jakič in Miran Jerič.</p>
               <p>Prosim, da ugotovimo prisotnost v dvorani! <stage>(48 prisotnih.)</stage> Zbor je sklepčen in lahko
               odloča.</p>
               <p>Na sejo sem povabil predstavnike vlade Republike Slovenije in varuha človekovih
               pravic - gospoda Ivana Bizjaka, vse lepo pozdravljam. Današnje nadaljevanje 11. seje
               bomo pričeli s 37. točko dnevnega reda - obravnava poročila varuha človekovih pravic
               v letu 1997. Zatem bo zbor prešel na obravnavo 36. točke - predlog zakona o
               spremembah in dopolnitvah zakona o radioteleviziji Slovenija. Nato na obravnavo 38.
               točke - poročilo agencije za trg vrednostnih papirjev o stanju na trgu vrednostnih
               papirjev za leta 1995, 1996 in 1997.</p>
               <p>Prehajamo na <title>37. TOČKO DNEVNEGA REDA - OBRAVNAVA POROČILA VARUHA ČLOVEKOVIH
                  PRAVIC V LETU 1997.</title>
               </p>
               <p>Pozdravljam varuha človekovih pravic, gospoda Ivana Bizjaka in njegove namestnike,
               ki so se udeležili današnje obravnave te točke dnevnega reda. Sprašujem gospoda
               Bizjaka, ali želi besedo! Prosim, gospod Ivan Bizjak, imate besedo.</p>
            </sp>
            <sp xml:id="SDZ2-Redna-11-1999-03-17.sp2">

               <speaker>IVAN BIZJAK:</speaker>

               <p>Spoštovani gospod predsednik! Gospe poslanke, gospodje poslanci!</p>
               <p>Kdor čaka, dočaka, bi lahko rekel na začetku in s tem izrazil zadovoljstvo, da bo
               državni zbor danes le obravnaval moje poročilo za leto 1997. Hkrati bi rad izkoristil
               to priložnost, da se zahvalim za vašo včerajšnjo odločitev, ko ste se odločili, da
               obravnavamo to točko danes, da jo bomo, lahko predvidevamo, opravili v enem kosu, ker
               včeraj verjetno ni bilo mogoče.</p>
               <p>Ta trenutek mi je, lahko mirno rečem, bolj domače poročilo za leto 1998, ki ga ravno
               v teh dneh končujemo in bo šlo v tisk. Seveda pa, če obravnavamo poročilo za leto
               1997, to poročilo nič ne izgubi na aktualnosti, zlasti zaradi obžalovanja vrednega
               dejstva, ki ga poudarjam že kar na začetku: da se ključni problemi, na katere
               opozarjam v tem poročilu za leto 1997, v lanskem letu žal niso razrešili. Seveda pa
               pričakujem, da mi ne boste zamerili, če bom nekatera dejstva iz poročila za leto 1997
               nekoliko osvežil s podatki, ki so bolj svežega datuma.</p>
               <p>Tretje poročilo varuha človekovih pravic je to. Nekaj problemov, s katerimi se v teh
               poročilih ukvarjamo, je kar stalnih, kar se pokaže tudi iz tega poročila in kar vam
               je, prepričan sem, dobro znano. Ob tem se zastavlja vprašanje, kaj pomeni dejstvo, da
               se ključni problemi, ki vplivajo na uveljavljanje spoštovanja človekovih pravic v
               naši državi, ne razrešujejo. Postavlja se vprašanje, ki je vse bolj resno. Ali ni
               tudi to, takšen odnos do problemov, pomembnih za spoštovanje človekovih pravic,
               pravzaprav neka oblika njihovega sistematičnega kršenja? Zaradi vsega tega se nam na
               nekatere probleme že skorajda upira opozarjati, vendar seveda ne bomo odnehali in
               prepričan sem, da bo današnja obravnava tukaj, tudi z vašo pomočjo, prispevala k
               temu, da se nekatere stvari vendarle premaknejo. Zlasti na tistih delih, kjer so
               najbolj trdovratne.</p>
               <p>Ob tem moram tudi že kar uvodoma omeniti sklepe državnega zbora ob obravnavi mojih
               prvih dveh poročil, ki se žal, vsaj v celoti, niso izvršili. Če pogledamo celotno
               problematiko, s katero se srečujemo pri svojem delu, potem jo lahko razdelimo na dva
               dela.</p>
               <p>Eno so, lahko bi rekel, sistemski problemi, torej tisti problemi, kjer je od samega
               delovanja države, od njene ureditve odvisno, ali je mogoče pomagati posamezniku, ki
               se obrne name. Drugi del so pa posamični problemi. Torej nepravilnosti,
               pomanjkljivosti v delovanju posameznih državnih in drugih organov iz naše
               pristojnosti, samovoljno ravnanje, prekoračitev pooblastil in podobno. Pri čemer pa
               lahko tudi že kar takoj rečem, smo uspešni in pri čemer državni organi kar zavzeto
               sodelujejo. To pa hkrati pomeni, da sem povsem jasen, da pri teh sistemskih
               problemih, ki jih bom podrobneje prikazal v nadaljevanju, take odzivnosti in takega
               zavzetega reševanja ni.</p>
               <p>Odločujoči sicer kažejo veliko razumevanja za naše predloge, naše ocene. Pravzaprav
               sploh ni možna kakšna polemika, recimo z ministrstvi o tem, ali naše ocene držijo ali
               ne. Vendar to razumevanje, ta pripravljenost za reševanje, verbalno izražena, in ta
               dobronamernost na žalost ne dajejo nekih rezultatov. Zaradi tega pravzaprav to ni
               neko stanje, ki bi ga lahko zelo hvalil.</p>
               <p>V letnem poročilu za leto 1997 smo skušali na zelo kratek način, da ne bi bilo
               branje preveč dolgočasno, predstaviti tudi pregled spoštovanja nekaterih z ustavo in
               mednarodnimi konvencijami zagotovljenih človekovih pravic in izpostaviti tiste, ki so
               na tem področju najbolj ogrožene oziroma kjer prihaja do največ problemov.
               Pričakujem, da boste tudi to oceno uporabljali pri svojem delu, tako da bi se tista
               opozorila, ki smo jih na tem mestu dali, potem tudi upoštevala in da bi se problemi
               odpravili.</p>
               <p>V nadaljevanju želim predstaviti predvsem tiste sistemske probleme, ki jih omenjam.
               Manj pa bi se ukvarjal s predstavitvijo pomanjkljivosti in nepravilnosti posamične,
               individualne narave. Pri čemer pa seveda je prikaz takšnih primerov namenjen tudi
               temu, da se to upošteva pri urejanju posameznih področij. S tem v zvezi naj omenim,
               da smo se odločili, da za neka zaključena področja pogosteje uporabljamo tudi možnost
               priprave posebnih poročil, ki naj bi jih obravnavala pristojna delovna telesa
               državnega zbora, da bi na ta način v okviru svoje pristojnosti oziroma nalog za
               spremljanje stanja na področju, ki ga pokrivajo, imela tudi prikaz z naše strani.
               Torej prikaz konkretnih problemov, s katerimi se srečujemo.</p>
               <p>V poročilu za leto 1997 opozarjamo na nekatere ključne dejavnike, ki kažejo, da z
               doseženim na področju spoštovanja človekovih pravic in zagotavljanja pravne varnosti
               v naši državi ne moremo biti popolnoma zadovoljni. Najbolj skrb vzbujajoče je seveda
               to, da je treba na nekatere resne probleme opozarjati že tretjič. Ti dejavniki, če
               jih prav na kratko naštejem, čeprav ne dvomim, da ste prebrali poročilo, so
               naslednji.</p>
               <p>Pravni red v državi ni popoln in stabilen. Državni organi delujejo neučinkovito in
               pogosto celo nezakonito. Koga vse imam v mislih pri neučinkovitem delu? V veliki meri
               različne inšpekcije, pri nezakonitem delu kršenje zakonskih rokov, ki je kar množično
               in zaradi česar se nihče posebej ne razburja. Odkrite in ugotovljene nepravilnosti se
               prepočasi odpravljajo. Problem je očitno v določanju prednostnih nalog, prioritet,
               saj ni mogoče verjeti, da odgovorni niso sposobni razrešiti pogosto precej
               preprostega problema.</p>
               <p>Obveščanje javnosti o vladnih namerah, o namerah države pri urejanju posameznih
               področij je pomanjkljivo. Usklajevanje med resorji za rešitev problemov je predolgo.
               Izrazito pada v oči dejstvo, da še nekako uspemo razrešiti nek zahtevnejši problem,
               če je v pristojnosti enega samega ministrstva. Zelo težko je pa včasih priti do konca
               kakšnemu relativno preprostemu problemu, čim sta vključeni dve ministrstvi ali več.</p>
               <p>Odnos države do posameznika je pogosto neprimeren, pa naj gre za vidik abstraktnega
               obravnavanja v smislu predpisov ali pa v smislu konkretnega obravnavanja bodisi na
               okencu državnih organov ali v drugih stikih, ki jih imajo državni uslužbenci s
               posamezniki.</p>
               <p>Pomanjkljiva je skrb za nekatere kategorije prebivalstva, ki nosijo največje breme
               gospodarske preobrazbe. Učinkovitih pritožbenih poti na številnih področjih še vedno
               ni. Mislim, da ni treba posebej poudarjati dejstva, da imamo varuha človekovih
               pravic. To ne pomeni, da ni potrebno imeti pritožbenih poti, ne samo formalnih
               pravnih sredstev, ampak tudi neformalnih pritožbenih možnosti v vsakem družbenem
               podsistemu. Tega pri nas še nismo razvili do takšne mere, da bi bili lahko
               zadovoljni, in kot vidite, posebej izrazito opozarjamo na takšno problematiko na
               področju zdravstvenega varstva in zdravstvenega zavarovanja.</p>
               <p>Na splošno pa bi kot enega od ključnih dejavnikov lahko omenili dejstvo, da je
               pomanjkljiv smisel za urejeno delovanje državnih in drugih organov, od normativne
               ravni, kjer vidimo, da celo odločitve ustavnega sodišča glede neustavnosti posameznih
               aktov in postavljenega roka za njihovo uskladitev niso upoštevane v postavljenem
               roku, do povsem konkretnih vidikov delovanja posameznih organov.</p>
               <p>Ob teh splošnih dejavnikih lahko pogledamo, kakšno pa je potem stanje na področju
               spoštovanja človekovih pravic in pravne varnosti v državi. Še vedno je za to stanje
               značilno nerazumno dolgotrajno odločanje o številnih sodnih in upravnih postopkih.
               Izboljšanja stanja ni. Nasprotno. Ponekod se število nerešenih zadev povečuje. Manjši
               porast nerešenih zadev v celotnem slovenskem sodstvu v zadnjem letu, torej manjši
               porast, ne pa zmanjšanje zaostanka, še ne predstavlja znakov za izboljšanje stanja.</p>
               <p>Nujno potrebnih novih in dopolnitev obstoječih zakonov, pomembnih za varstvo
               človekovih pravic, je bilo sprejetih le malo. Uveljavljanje nekaterih pravic in
               varstvo drugih je zato onemogočeno ali pa bistveno oteženo. Predvsem ugotavljamo, da
               so praktično vsi problemi na področju uveljavljanja človekovih pravic posledica
               slabega delovanja države. Resna prizadevanja za izboljšanje je zaslediti le na
               nekaterih področjih, rezultate pa komaj kje. Zaradi slabe odzivnosti vlade in pa
               deloma tudi državnega zbora so neuspešna tudi opozorila varuha, ki terjajo razrešitev
               znanih sistemskih problemov človekovih pravic v Sloveniji. Zdi se, da tem vprašanjem
               posvečamo premalo pozornosti in ugotavljamo zadnje čase tudi to, da se pojavljajo
               poskusi olepševanja stanja, na primer s pretiranim poudarjanjem nekaterih dobro
               delujočih sodišč, ko je govora o zaostankih na sodiščih. To seveda ni rešitev za
               probleme. Nasprotno, ustvarjanje lažnega vtisa zmanjšuje zavzetost za njihovo
               reševanje, torej za izboljšanje.</p>
               <p>Na probleme v delovanju sodstva in uprave nas opozarja tudi tujina, čeprav ne bi
               želel tega uporabljati kot argument za podkrepitev svojih trditev, ker mislim, da je
               teh argumentov v konkretnih pobudah, ki jih predstavljamo v teh poročilih, dovolj.
               Evropska komisija je navajala nekatere podobne ugotovitve. Problematiko sodstva pa
               smo zasledili tudi v poročilu ameriškega State Departmenta.</p>
               <p>Če pogledamo najprej konkretneje, pobliže probleme, pomanjkljivosti na področju
               zakonodaje. Na mnogih področjih je nepopolna ali zastarela, ni prilagojena veljavnim
               pravnim temeljem, od ustave do mednarodnih konvencij, in ni prilagojena dejanskemu
               stanju v družbi. Sprejemanje potrebnih zakonov poteka prepočasi, niti uskladitev z
               ustavo še ni izvedena. Rad bi opozoril na sicer za koga obrobno dejstvo, da uporaba
               predpisov nekdanje SFRJ postaja vse bolj moteča, celo če predpis ni izrazito
               neustrezen. Imamo kar precej pobud, v katerih se posamezniki spotikajo ob citiranje
               zveznih ustavnih listov, ob navajanju zakona o splošnem upravnem postopku, in mislim,
               da je osem let po osamosvojitvi skrajni čas že, da stopimo na lastne noge tudi kar
               zadeva tovrstno zakonodajo.</p>
               <p>Počasno je tudi odpravljanje neskladij med posameznimi zakoni in odpravljanje
               pomanjkljivosti novih zakonov, ki se pokažejo ob njihovem izvajanju.</p>
               <p>Tudi postopek prilagajanja zakonodaje standardom Evropske unije bo prinesel po naši
               oceni nove praktične probleme ob uvajanju novih predpisov. Praktično vsak zakon, ki
               kakorkoli posega v pravice posameznika, ob implementaciji prinese nekatere probleme,
               pokažejo se, rekel bi, luknje, pravne praznine, neusklajenost z drugimi zakoni.
               Seveda, to ni nič dramatičnega, to ni nekaj, kar bi bilo samo po sebi vredno strašne
               kritike. Kritike vredno pa je, če ni v primerno kratkem času novih predlogov, torej,
               če ni takšen zakon noveliran na ta način, da bi se ti problemi odpravili. Dejstvo pač
               je, da zakonodajni postopek ne pomeni le sprejemanja novih zakonov, ampak tudi
               njihovo prilagajanje in vpenjanje v celovit pravni red. Zdaj pa se celo, kot sem
               rekel, neustavnosti, ki jih ugotovi ustavno sodišče, pogosto ne odpravijo v
               postavljenem roku. Pri tem je seveda odveč poudarjati, da te neustavnosti prizadevajo
               interese ljudi, saj sicer ne bi sprožili postopka za presojo ustavnosti.</p>
               <p>Da bom povsem konkreten, navajam nekaj področij, ki jih je potrebno na novo
               zakonodajno urediti, da bi bilo možno učinkovito varstvo pravic ali da bi se
               izboljšal položaj posameznika. Čisto na začetek postavljam vprašanje ureditve pogojev
               in postopkov za dopustne posege in postavitev temeljev za učinkovit nadzor pri
               izvajanju takšnih posegov s strani obveščevalnih in varnostnih služb. To smo omenjali
               že v poročilu, ki ga obravnavamo, mislim pa, da je to vprašanje posebej aktualno.</p>
               <p>Drugič. Omenjam poudarjeno zakon o skladu za poplačilo vojne odškodnine, to pa zato,
               ker gre za zakon, ki bo šele omogočil uveljavljanje pravic, ki so posameznikom že
               priznane. Veste, da zakon o žrtvah vojnega nasilja in pa zakon o popravi krivic
               priznava nekatere pravice. Veste, da v postopku po zakonu o popravi krivic že prihaja
               do izdaje pravnih aktov, ki neposredno, konkretno posameznim osebam priznavajo
               pravico do odškodnine, seveda pa s tem papirjem posameznik nima kaj početi, ker ni
               tega drugega zakona. To poudarjam zaradi tega, ker prihaja do absurdne situacije, ko
               država pravzaprav postavi posamezniku pravico za steklom. Priznana mu je, uveljaviti
               je pa ne more. To je nekaj, kar se ne bi smelo dogajati, zlasti pa v teh primerih, ko
               gre za praviloma starejše osebe, pri katerih je vsakdo dejansko in utemeljeno v
               skrbeh, ali bo doživel priznanje tistega, kar mu po njegovem mnenju pripada in kar mu
               je bilo v tej hiši že priznano.</p>
               <p>Poudarjamo tudi potrebo po čimprejšnjem sprejetju zakona, ki bo uredil napotitev,
               pridržanje, varstvo pravic in zdravljenje oseb z duševnimi motnjami. Še vedno ni
               sprejet nov zakon o izvrševanju kazenskih sankcij. Ureditev uveljavljanja z
               mednarodnimi akti zagotovljene pravice do azila ni ustrezna. Potrebno bo sprejeti nov
               zakon, ki, kot vem, je v osnutku že pripravljen.</p>
               <p>Posebej pomemben je zakon o ureditvi statusa oseb iz drugih republik nekdanje
               Jugoslavije, ki so imele ob osamosvojitvi stalno prebivališče v Sloveniji. To je
               edina pot za rešitev problema, na katerega opozarjamo že v vseh naših poročilih in na
               katerega nas opozarja spet tudi tujina, namreč ureditev statusa določenega števila,
               ocene so različne, oseb, ki živijo pri nas. Ob tem bi omenil še ravnokar objavljeno
               odločbo ustavnega sodišča, ki ugotavlja, da je neustaven 81. člen zakona o tujcih,
               kar pomeni, da je tudi po tej plati ob postavljenem 6-mesečnem roku bržkone to tudi
               edina pot, da se odpravi ta neskladnost.</p>
               <p>Na področju ekonomsko-socialnih razmer je bistvenega pomena zakon o delovnih
               razmerjih in samo pozdraviti velja, da ste začeli njegovo obravnavo. Želel bi, da je
               čimprej sprejet. Jasneje in podrobneje bo treba urediti postopke uveljavljanja
               številnih socialnih pravic. Postopki za dodeljevanje subvencij in nekaterih drugih
               oblik državnih pomoči so nepregledni in ne vključujejo mehanizmov za enako varstvo
               pravic vseh upravičencev. Stalno vztrajamo na naši zahtevi, da se uredi brezplačna
               pravna pomoč za določene kategorije in določene postopke. Predlog o vzpostavitvi
               preživninskega sklada je naletel na podporo tudi v tej hiši in upam, da bo od
               odločenosti, da se bo področje na ta način uredi, prišlo čimprej tudi do dejanske
               ureditve.</p>
               <p>Potrebno bo realizirati tudi plačilo odškodnine žrtvam nasilnih kaznivih dejanj, kar
               je navedeno oziroma določeno že v veljavnem zakonu o kazenskem postopku, in
               razmisliti, ali ne bi bilo primerno ratificirati oziroma podpisati najprej ustrezne
               mednarodne konvencije. Izboljšati je potrebno normativno ureditev pritožbenih
               možnosti na zdravstvenem področju. In končno, s tem pa ta spisek ni izčrpan,
               nacionalni stanovanjski program naj zagotovi realnejše možnosti za pridobivanje
               socialnih stanovanj.</p>
               <p>Če bi hotel zdaj povedati, kateri od teh aktov so ključni, katere bi bilo na vsak
               način potrebno sprejeti še letos, potem bi to veljalo skorajda za vse od naštetih. In
               šele, če bi se to zgodilo v tem letu, bi lahko ob letu osorej rekli, da je bilo pa v
               tem letu na področju normativne ureditve človekovih pravic res nekaj bistvenega
               narejenega.</p>
               <p>Drugi sklop problemov je delovanje državnih organov. Osrednji problem na tem
               področju, ki predstavlja tudi očitno kršitev pravic številnih ljudi, so nerazumno
               dolgotrajni postopki v sodstvu in upravi. Pri upravnih postopkih pa gre tudi za
               kršitev veljavnih zakonskih rokov. Pri delovanju državnih organov prihaja seveda tudi
               do primerov samovolje, prekoračitve pooblastil, nekorektnega ravnanja in kršitve
               načel dobrega upravljanja. Vendar tako po številu kot po resnosti ne predstavljajo
               množičnega ali sistematičnega pojava. Zahtevajo pa seveda resno obravnavanje in
               stalna prizadevanja za izboljšanje stanja.</p>
               <p>Ko govorimo o zaostankih, bi vam želel na tem mestu te zaostanke, najprej na
               področju sodnih postopkov, ilustrirati z nekaterimi konkretnimi primeri, svežimi, da
               ne bo kdo rekel, da gre za stanje, ki je že davno preseženo. Na splošno lahko rečem,
               da je potek številnih postopkov na različnih sodiščih takšen, da predstavlja kršitev
               ustavno zagotovljene pravice do sodnega varstva. V preteklem letu, torej že po tem
               poročilu, ki ga obravnavamo, se je okrepilo zavedanje resnosti tega problema.
               Seznanjeni smo z oblikovanjem nekaterih rešitev za izboljšanje stanja, vendar do
               otipljivega izboljšanja še ni prišlo. Skupno število nerešenih zadev se je v letu
               1998 kljub vsemu temu opozarjanju in kljub vašim sklepom celo povečalo. Največji
               zaostanki so na večini okrajnih sodišč, na delovnih in socialnih sodiščih, upravnem
               sodišču in na upravnem oddelku vrhovnega sodišča. Na žalost torej tudi na obeh vrstah
               specializiranih sodišč, ki so bila, domnevam, ustanovljena med drugim tudi zaradi
               tega, da bi specializirano sodišče učinkoviteje obravnavalo zadeve s svojega
               področja. Nekaj obljubljenih primerov.</p>
               <p>Na upravnem oddelku vrhovnega sodišča so konec lanskega leta obravnavali tožbe,
               vložene v letu 1995. Najprej prednostne. V letu 1998 so obravnavali približno 400
               tožb iz leta 1995. 1995. leta ni napaka. Jih ostaja še 900 po 4 letih skoraj.
               Kazenski oddelek vrhovnega sodišča je imel avgusta 1998 423 nerešenih zahtev za
               varstvo zakonitosti. Povprečna doba reševanja je 2 leti. Stanje se je kasneje celo
               nekoliko poslabšalo. Čeprav gre za prednostne in nujne zadeve. Upravno sodišče ima
               približno 3-letni zaostanek oziroma zaostanek, ki odgovarja 3-letnemu pripadu. Na
               delovnem in socialnem sodišču v Ljubljani je predvideni rok za začetek obravnavanja
               prednostnih zadev glede prenehanja delovnega razmerja 2 leti. To ne pomeni, da je na
               drugih delovnih sodiščih stanje boljše, ampak ta konkretni podatek imamo. Na istem
               sodišču od socialnih sporov prihajajo na vrsto tožbe, vložene leta 1995. Na okrajnem
               sodišču v Piranu 4 pravdni sodniki ne bodo mogli rešeti zaostankov še nekaj let. Na
               okrajnem sodišču v Ljubljani traja leto in pol do izdaje sklepa o izvršbi. Izvršilni
               oddelek okrajnega sodišča v Mariboru je imel ob koncu leta okoli 25 tisoč nerešenih
               izvršilnih zadev. Torej tudi izvršilne zadeve so pomembne, ker posamezniku, ki je
               uspel v pravdi, ne pomaga papir, na katerem mu je povedano, da mu nekaj pripada.
               Pomembno je, da se odločitev sodišča tudi izvrši. Pomembno je zato, da imamo dejansko
               občutek pravne države. Pomembno je tudi za spoštovanje dostojanstva sodišč, ki morajo
               svoje odločitve tudi izvesti v praksi. Na okrajnem sodišču v Kopru smo na primer
               izvedeli, da bo pravdna zadeva iz leta 1994 na vrsti čez 1 leto in tri mesece in
               nekaj podobnega velja tudi za nepravdno zadevo iz leta 1995. Toliko za ilustracijo,
               kakšno je stanje.</p>
               <p>Statistika včasih lahko celo pokaže boljšo sliko. Boljšo sliko zaradi tistih sodišč,
               ki delujejo tekoče. Hvala bogu ,da imamo tudi take, vendar na žalost za vsakega
               posameznika je bistveno delovanje tistega sodišča, na katero se je on moral obrniti.</p>
               <p>Še nekaj podatkov glede zaostankov v upravnih postopkih. Znano je, da pri večini
               postopkov velja zakonski dvomesečni rok za odločitev. Za denacionalizacijske postopke
               enoletni rok od popolnosti vloge. Zaskrbljujoče je, da se jasne zakonske določbe
               kršijo in da iz leta v leto ne prihaja do izboljšanj, ki bi dokazovala, da si
               odgovorni vsaj prizadevajo spoštovati veljavne zakone. Nekaj primerov. Pritožbeno
               odločanje na ministrstvu za okolje in prostor traja več kot dve leti. Davčna uprava
               rešuje pritožbe, ki po zakonu ne zadržijo izvršitve odločbe, več kot dve leti.
               Ministrstvo za delo, družino in socialne zadeve rešuje pritožbe v različnih postopkih
               bistveno dlje, kot pa to določa zakon. Pri izvajanju zakona o denacionalizaciji ni
               zaznati bistvenega napredka. Številni so primeri, ko o vlogah, ki so bile že leta
               1992 popolne, še vedno ni odločeno. Nerazumno dolgotrajni so nekateri postopki
               centrov za socialno delo, kar je posebej nesprejemljivo, ko gre za vprašanja, ki
               posegajo v pravice otrok. Kljub izboljšanju stanja pri obravnavanju vlog za sprejem v
               državljanstvo so še vedno zaostanki in še ni dokončno odločeno o številnih zelo
               starih vlogah, celo o nekaterih po 40. členu zakona o državljanstvu, torej tistih, ki
               so bile vložene v letu 1991. Odločanje o dovoljenju za začasno in stalno prebivanje v
               številnih primerih traja krepko prek zakonskega roka. Zakonski rok je resno
               prekoračen pri odločanju o zahtevkih po zakonu o popravi krivic. Omenjal sem že, da
               gre tu praviloma za starejše osebe, zato je taka dolgotrajnost posebej boleča, za
               državo pa neugledna. Zadnje čase ugotavljamo, da grozi nevarnost, da bi zaradi
               arbitrarnega odločanja na komisiji po zakonu o popravi krivic prišlo celo do kršitve
               enakosti pred zakonom. Dolgotrajnost odločanja o pravicah iz tako imenovanih vojnih
               zakonov je v nekaterih primerih privedla do očitnega materialnega prikrajšanja. Ob
               hkratnih vloženih vlogah primerljivih upravičencev eden že nekaj časa prejema mesečne
               prejemke, drugi pa sploh še ne. Toliko o primerih.</p>
               <p>Z ustreznimi organizacijskimi pristopi, je možno - trdim - odpraviti ali vsaj
               ublažiti zaostanke v upravnih postopkih. Doslej smo naleteli le na en tak primer, pri
               obravnavanju vlog za sprejem v državljanstvo. Takšen pristop je nujen in posebej
               smiseln zlasti tam, kjer je zaostanek za zakonskim rokom stalen, to pomeni, da
               število rešenih zadev v grobem odgovarja novemu pripadu. Priča smo nedopustni
               sprijaznjenosti s protizakonitim načinom poslovanja.</p>
               <p>Poleg teh težav pri samem delovanju uprave oziroma državnih organov samo še nekaj
               drugih opozoril, da ne bom predolg. Različnim oblikam socialnih problemov bo še
               naprej potrebno posvečati posebno pozornost. Posebej izstopajo primeri socialne
               izključenosti zaradi dolgotrajne brezposelnosti in primeri revščine. Posebej je
               občutljiv položaj otrok v družinah, ki se srečujejo s takimi problemi. Ti očitno
               nimajo enakih izhodiščnih možnosti kot njihovi vrstniki.</p>
               <p>Še nekaj stavkov o osamosvojitveni problematiki, ki jo na nek način že ves čas
               izpostavljamo.</p>
               <p>V letu 1998, torej v preteklem letu, sedem let po osamosvojitvi je vendarle prišlo
               na tem področju do nekaterih pomembnih premikov, vendar problemi še niso dokončno
               razrešeni. Sprejet je bil zakon o vojaških pokojninah, katerega izvajanje pa povzroča
               oziroma odpira nekaj novih problemov. Vlada je sprejela odločitve in kriterije, ki
               naj razrešijo problem vojaških stanovanj, to je bilo konec lanskega leta, vendar pa
               postopki v skladu s temi odločitvami še niso stekli. Ministrstvo za notranje zadeve
               je oblikovalo zakon o ureditvi statusa oseb iz drugih republik nekdanje Jugoslavije,
               ki so imele ob osamosvojitvi stalno prebivališče v Sloveniji, vendar je še negotovo,
               kdaj bo sprejet. Priporočam, da ga vendarle obravnavate v tistem roku, ki ga je
               postavilo ustavno sodišče za ureditev neskladja zakona o tujcih z ustavo.</p>
               <p>Pospešeno je potekalo obravnavanje vlog za sprejem v državljanstvo. Znaten del
               zaostankov je bil rešen, vendar pa, kot rečeno, nekatere zadeve še ostajajo odprte.
               Reševanje problemov se je očitno pospešeno začelo; upam si domišljati, da smo nekaj k
               temu prispevali tudi z našim vztrajnim opozarjanjem. Vendar pa je treba zdaj
               pospešeno pripeljati te zadeve do konca.</p>
               <p>Nekaj stvari bi preskočil in za konec rekel samo tole. Kaj nam je torej storiti
               oziroma v katero smer lahko zdaj po vsem tem, v relativno črni kondenzirani sliki
               problemov, kaj lahko storimo? Trdim, da problemi, ki se vlečejo iz leta v leto, niso
               nerešljivi. Gre le za postavitev ustreznih prioritet, tako v zakonodajni aktivnosti
               kot tudi v delovanju posameznih področij javne uprave. Celovita strategija za sodstvo
               je očitno potrebna. Tukaj je bil sprejet sklep pred letom in pol, da je potrebno
               pripraviti program razreševanja zaostankov na sodiščih. Takšnega programa v
               integralni in pisni obliki, žal, še nisem videl. Najbrž bi bilo prav, da tudi do tega
               pride, da bi se potem vsi tisti, ki lahko vsak na svoj način prispevajo k izboljšanju
               stanja, zavedali svojih nalog. Na drugi strani je seveda potrebna reforma državne
               uprave, ki naj razreši tudi te probleme, ki so s tem v zvezi navedeni. Predvsem se ne
               smemo sprijazniti s protizakonitim in slabim stanjem. Državljani, ki jih tarejo
               problemi, mislim, da si zares zaslužijo temeljito obravnavo njihovih težav, ki je na
               nek način strnjena v poročilih varuha.</p>
               <p>Toliko za moj uvod. Pričakujem plodno razpravo, predvsem pa želim, da bi prispevala
               k odpravi teh težav, ki jih zaznavamo, težav torej, s katerimi se srečujejo
               državljani in drugi prebivalci te države. Hvala lepa za vašo pozornost.</p>
            </sp>
            <sp xml:id="SDZ2-Redna-11-1999-03-17.sp3">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Ivanu Bizjaku, varuhu človekovih pravic, za njegovo predstavitev
               oziroma za poročilo varuha človekovih pravic v letu 1997.</p>
               <p>To poročilo je obravnaval tudi odbor za notranjo politiko in pravosodje kot matično
               delovno telo. Prosim poročevalca oziroma poročevalko, predsednico, gospo Beblerjevo,
               da predstavi mnenje odbora o poročilu.</p>
            </sp>
            <sp xml:id="SDZ2-Redna-11-1999-03-17.sp4">

               <speaker>DARJA LAVTIŽAR-BEBLER:</speaker>

               <p>Hvala lepa. Spoštovane kolegice in spoštovani kolegi, spoštovani varuh človekovih
               pravic in sodelavci! Glede na vaše uvodne besede, da bi raje pravzaprav slišali
               besede o poročilu za lansko leto, bi rekla samo to, pa ne da bi vam ugovarjala, ampak
               da bi pojasnila situacijo.</p>
               <p>Namreč odbor za notranjo politiko in pravosodje je uvrstil poročilo varuha
               človekovih pravic za leto 1997 na svojo sejo že 6. oktobra lanskega leta, se pravi na
               eno izmed prvih jesenskih sej odbora, pač pa je bilo delo državnega zbora tako
               oddaljeno oziroma 10. seja in druge seje so se tako vlekle, da je potem to poročilo
               za leto 1997 prišlo na dnevni red 11. seje, šele zdaj. Ampak ne glede na to je odbor
               že oktobra lani ocenil, ko je temeljito obravnaval poročilo varuha človekovih pravic
               za leto 1997, da je poročilo bilo ocenjeno, da je dobro pripravljeno, uravnoteženo in
               smiselno ter hkrati dokaj kritično v zapažanjih in ugotovitvah na posameznih
               segmentih družbenega življenja, kar je tudi podkrepljeno z navedbo posameznih
               argumentov.</p>
               <p>Varuh človekovih pravic deluje dobro. Ugotovitve in prikaz iz vsebine njegovega
               poročila pa kažejo na slabo stanje pravne države, čeprav je treba reči, da se zadeve
               premikajo na bolje, a še vedno prepočasi. Ob tem je bilo izraženo mnenje, da bi v
               bodoče kazalo v poročilu varuha ob ugotavljanju pomanjkljivosti in zgolj nizanju
               problemov nakazati tudi nekatere konkretne rešitve oziroma točneje opredeliti, kaj bi
               bilo po mnenju varuha najbolj nujno storiti za odpravo oziroma zmanjšanje problemov
               na določenem področju.</p>
               <p>Kritična ost je naperjena tudi zoper državni zbor v zvezi z nespoštovanjem sklepov
               državnega zbora, sprejetih ob obravnavi prvih dveh rednih poročil varuha. Zato se je
               potrebno tudi samokritično soočiti, to velja seveda nam, državnemu zboru, z oceno in
               poročilom varuha, z oceno iz poročila varuha, da na področju, za katerega je
               odgovoren državni zbor in tudi vlada Republike Slovenije, ni bilo storjenega vsega,
               kar je potrebno za to, da bi bilo letos manj kršitev pravic in svoboščin kot pretekla
               leta. Vzporedno s tem pa je treba po mnenju nekaterih razpravljalcev na odboru tudi
               izpostaviti dejstvo, da ne gre sprejemati kritike, ki je usmerjena na državni zbor v
               celoti, saj si poslanci in določene poslanske strukture v pristojnih delovnih telesih
               vseskozi intenzivno prizadevajo in vlagajo napore za učinkovitejše in hitrejše
               izboljšanje razmer in varstva zakonitosti. Na podlagi mnenja komisije za politiko
               enakih možnosti, ki je zelo skrbno obravnavala poročilo varuha in iz vidika svoje
               pristojnosti namenila pozornost predvsem pravicam otrok in žensk, ter na podlagi
               mnenja komisije za politični sistem državnega sveta je strokovna služba odbora
               pripravila v obliki delovnega gradiva predlog sklepov, ki naj bi jih odbor tudi
               predlagal v sprejem državnemu zboru ob obravnavi poročila varuha.</p>
               <p>Ob načelni podpori delovnemu gradivu so člani odbora menili, da bi kazalo v predloge
               sklepov vključiti na podlagi opozoril iz razprave še nekatere dodatne predloge in
               dopolnitve. Konkretno je bil dan predlog, da bi kazalo v predloge sklepov glede na
               obsežno področje nezaposlenosti in številnih stečajev vključiti in dati več poudarka
               in teže eni izmed temeljnih človekovih pravic, ki v zadnjem času vedno bolj izgublja
               svojo vlogo in pomen, to je pravici do dela.</p>
               <p>Ob zaključku razprave na odboru je bil sprejet naslednji sklep: Tretje redno letno
               poročilo varuha človekovih pravic za leto 1997 je primerna podlaga za obravnavo na
               seji državnega zbora Republike Slovenije. Na podlagi uvodne obrazložitve predstavnika
               varuha človekovih pravic ter spremljajočih gradiv in izhajajoč iz razprave na seji
               odbora je odbor sklenil prekiniti obravnavo oziroma oblikovanje sklepov, ki bi jih
               predlagal v sprejem državnemu zboru, ko bo le-ta obravnaval poročilo varuha za leto
               1997 ter oblikoval posebno delovno skupno, ki bo skupaj s strokovno službo odbora
               pripravila celovit predlog sklepov, katere bo odbor čimprej obravnaval na
               nadaljevanju seje ter po potrebi ustrezno dopolnil in posredoval v sprejem državnemu
               zboru Republike Slovenije.</p>
               <p>To zadnje iz poročila odbora sem prebrala zaradi tega, ker sem hotela poudariti, da
               je odbor dejansko namenil zelo veliko pozornost temu poročilu varuha človekovih
               pravic za leto 1997 in je posebna delovna skupina potem še enkrat posebej skrbno
               proučila predloge sklepov, ki naj bi jih odbor sprejel in predlagal državnemu zboru v
               sprejem. Tako smo potem ponovno na seji odbora za notranjo politiko, 12. februarja
               letos obravnavali predlog sklepov in jih tudi dopolnili ter sprejeli in tako
               predlagamo danes državnemu zboru, da sprejme naslednje sklepe:</p>
               <p>1. Državni zbor Republike Slovenije se je seznanil s tretjim rednim letnim poročilom
               varuha človekovih pravic za leto 1997.</p>
               <p>2. Državni zbor podpira varuha človekovih pravic, ki s svojim odločnim ukrepanjem in
               delovanjem v okviru svojih pooblastil zagotavlja in spodbuja visoko stopnjo
               zavedanja, da je spoštovanje in varovanje človekovih pravic in temeljnih svoboščin
               ena izmed najpomembnejših osnovnih vrednot vsake demokratične družbe.</p>
               <p>3. Državni zbor podpira ugotovitve varuha človekovih pravic, da delovanje pravne
               države na posameznih segmentih družbenega življenja še vedno ni zadovoljivo, v zvezi
               s čimer velja zlasti izpostaviti nedodelanost zakonodaje in dolgotrajnost
               zakonodajnih, sodnih in upravnih postopkov.</p>
               <p>4. Državni zbor podpira priporočilo varuha človekovih pravic, da bi država
               ustanovila preživninski sklad, ki bi zagotavljal preživnino otrokom, katerim je
               preživninski zavezanec ne plačuje, ter hkrati poskrbel za izterjavo neplačane
               preživnine od zavezanca.</p>
               <p>5. Državni zbor predlaga, da se z vidika otrokovih koristi prouči možnost o
               ustanovitvi posebnega varuha za otrokove pravice.</p>
               <p>6. Državni zbor opozarja na ugotovitev varuha človekovih pravic, da se konvencija o
               otrokovih pravicah, ki zavezuje Slovenijo, ne upošteva v zadostni meri v neposredni
               praksi organov, ki odločajo o otrokovih pravicah.</p>
               <p>Za varstvo otrokovih pravic bi bilo smiselno uvesti ustrezne oblike zastopanja in
               zagovorništva otrok. S tem bi odpravili tudi dvojno vlogo centrov za socialno delo,
               ki opravljajo strokovno socialnovarstveno delo in hkrati na podlagi javnih pooblastil
               tudi upravno delo.</p>
               <p>7. Državni zbor ugotavlja potrebo po ponovni organizirani pravni pomoči osebam, ki
               ne morejo plačevati visokih odvetniških tarif. Zlasti v tožbenih zahtevkih za
               preživnino, za delitev premoženja po razvezi zakonske zveze, v delovnih sporih in pri
               uveljavljanju pravic iz zdravstvenega in pokojninskega zavarovanja.</p>
               <p>8. Državni zbor predlaga, da se čimprej pripravi podzakonski akt v skladu z 78.
               členom zakona o varstvu okolja, ki ureja obveznost plačila odškodnine oziroma tako
               imenovane ekološke rente povzročiteljev škode na okolju, razvrednotenja ali
               povzročitve nevarnosti za okolje in s tem na zdravju ljudi.</p>
               <p>9. Državni zbor ugotavlja, da bi bilo treba z vidika nezaposlenosti in številnih
               stečajev nameniti več pozornosti uveljavljanju pravice do dela.</p>
               <p>10. Državni zbor ugotavlja, da niso v celoti uresničeni sklepi, sprejeti na 7. seji
               državnega zbora, dne 19.11.1997, ob obravnavi prvega in drugega rednega letnega
               poročila varuha človekovih pravic za leto 1995 in leto 1996. Zato priporoča vladi
               Republike Slovenije, da glede na prepočasno razreševanje nekaterih sistemskih
               problemov, zaradi česar se stanje glede varstva človekovih pravic na posameznih
               področjih ne izboljšuje, le-ta ob upoštevanju ugotovitev in opozoril varuha
               človekovih pravic čimprej ukrepa na posameznih področjih in pripravi načrt ukrepov za
               odpravljanje vzrokov kršitev človekovih pravic in temeljnih svoboščin. Hvala.</p>
            </sp>
            <sp xml:id="SDZ2-Redna-11-1999-03-17.sp5">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospa Beblerjeva. Ali želi besedo predstavnik sekretariata? <stage>(Ne želi.)</stage>
               Prehajamo na stališča poslanskih skupin. V imenu poslanske skupine Združene liste
               socialnih demokratov, gospod Samo Bevk, za njim gospod Demšar.</p>
            </sp>
            <sp xml:id="SDZ2-Redna-11-1999-03-17.sp6">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor, spoštovani varuh človekovih
               pravic, gospod Ivan Bizjak in namestniki! Pred nami je poročilo varuha človekovih
               pravic za leto 1997, tretje zaporedno poročilo in druga obravnava poročila na
               plenarnem zasedanju državnega zbora od ustanovitve institucije varuha človekovih
               pravic v naši državi. Od prve obravnave poročil varuha človekovih pravic za leti 1995
               in 1996 je minilo že krepko več kot leto dni, in če bi počakali še kak mesec dni, bi
               lahko ponovno obravnavali dvoletno poročilo. Tudi to dejstvo izpričuje, da se tej
               tematiki ne posvečamodovolj temeljito. Ni mi jasno, zakaj v državnem zboru nismo
               izkoristili priložnosti, da se tej temi nismo posvetili v letu 1998, ko smo obhajali
               50-letnico splošne deklaracije o človekovih pravicah, kajti s tem bi instituciji
               ombudsmana in poročilu dali še posebno težo in veljavo.</p>
               <p>Novembra 1997. leta sem v tej dvorani še posebej poudaril neodgovorno ravnanje
               kolegov, ki so v zelo majhnem številu spremljali, kaj šele aktivno sodelovali pri
               obravnavi poročila varuha človekovih pravic. Nerazumljiva mi je bila tudi odsotnost
               ministrov in predstavnikov vlade Republike Slovenije in ne nazadnje tudi ministrskega
               predsednika. Žal ugotavljam, da situacija tudi danes ni bistveno bojša, vsaj kar
               zadeva prisotnosti predstavnikov naše vlade. Obravnava poročil v državnem zboru je na
               žalost takrat minila tudi mimo sredstev javnega obveščanja in je šla takorekoč
               neopazno mimo. Institucija varuha človekovih pravic je v petih letih delovanja
               absolutno upravičila svoj obstoj. To govorijo tudi statistični podatki in trend
               stalne rasti prejetih pobud.</p>
               <p>Ob prvi in drugi obravnavi rednega letnega poročila za leto 1995 in 1996 smo v
               državnem zboru sprejeli kar dvanajst sklepov, ki so zavezovali vlado in državni zbor
               k učinkovitejšemu razreševanju problemov na področju varovanja človekovih pravic.
               Sprejeti sklepi so sicer na zunaj pokazali zelo visoko zavedanje o pomembnosti
               spoštovanja in varovanja človekovih pravic, vendar kot ugotavlja varuh, sprejeti
               sklepi v veliki meri še niso bili uresničeni. Tej ugotovitvi varuha se pridružujemo
               tudi v poslanski skupini Združene liste socialnih demokratov in izražamo obžalovanje,
               da sklepi v praksi niso obrodili sadov.</p>
               <p>Dejstvo je, da delovanje pravne države ni zadovoljivo, da številni postopki pred
               državnimi organi potekajo neučinkovito in zelo zelo dolgo. Skratka, državna uprava in
               pravosodni sistem sta prav z vidika varovanja osnovnih človekovih pravic in temeljnih
               svoboščin neučinkovita. Če temu dejstvu dodamo še neučinkovitost zakonodajalca, je
               slika popolna. Nerazumljivo je, kot v svojem poročilu ugotavlja varuh človekovih
               pravic, da sta bila od številnih zakonov, na katere je opozoril varuh in ki zadevajo
               področje varovanja človekovih pravic, v letu 1997 v državnem zboru sprejeta samo dva.</p>
               <p>Na tem mestu bi še posebej opozoril na zelo pomembno ugotovitev iz poročila, ki
               zadeva vprašanje učinkovitosti varuha in se nanaša na razlikovanje med sistemskimi in
               posamičnimi problemi, s katerimi se varuh v praksi srečuje. Dokaj učinkovit je varuh,
               kot je to danes sam opozoril in dejal, pri odpravljanju in reševanju utemeljenih
               pobud v okviru posamičnih problemov. Veliko neučinkovitost pa varuh ugotavlja prav
               pri razreševanju sistemskih problemov, kar je posledica nedodelane zakonodaje in
               dolgotrajnosti postopkov. Tako varuh na nekatere probleme opozarja že tretjič
               zapored, državljani in prebivalci naše države pa se tako znajdejo pred nakopičenimi
               problemi, pa najsi gre za kršitev osnovnih in temeljnih človekovih pravic ali zaradi
               neučinkovitega in zbirokratiziranega državnega aparata ter nedorečene zakonodaje.</p>
               <p>V tem labirintu zmede se seveda preprosti človek zelo težko znajde in se nato v
               svoji osebni stiski in iskanju pravice obrača na različne naslove in obupano išče in
               pričakuje rešitve velikokrat tudi za čisto osnovna eksistenčna vprašanja preživetja
               in človekovega dostojanstva. Zelo zaskrbljujoče je dejstvo, da se v zadnjem času
               prizadeti vse pogosteje oklepajo po njihovem mnenju še edine zadnje bilke upanja, to
               je gladovne stavke.</p>
               <p>V poslanski skupini Združene liste socialnih demokratov smo temeljito proučili obe
               poročili varuha človekovih pravic in tudi to zadnje. Na številne probleme iz poročila
               je združena lista v državnem zboru opozarjala že v preteklih letih, pa niso bili
               upoštevani. Tu mislim predvsem na probleme s področja denacionalizacije, socialne
               varnosti, brezposelnosti, delovnopravne zakonodaje, stanovanjske politike,
               zdravstvenega varstva, osamosvojitvene problematike ter varovanja človekovih pravic.</p>
               <p>Spoštovani zbor, dovolite mi, da v nadaljevanju navedem nekaj konkretnih primerov.
               Spremembe na področju političnega sistema in spremembe v gospodarstvu so pripomogle,
               da se veliko ljudi srečuje z velikimi problemi na področju socialne varnosti ter na
               področju delovnopravnih zadev. V tem smislu je ilustrativen podatek, da je v
               primerjavi z letom 1996 največji porast pobud v letu 1997 prav na teh dveh področjih.
               Prav gotovo je potrebno s tega mesta opozoriti ministrstvo za pravosodje in
               ministrstvo za delo oziroma vlado, da čimprej pripravijo zakon o pravni pomoči, ki bo
               na sistemski ravni zagotovil brezplačno pravno pomoč socialno ogroženim državljanom.</p>
               <p>Zelo opazne so kršitve pravic zaposlenih in tistih, ki izgubijo delo. Inšpekcija
               dela je pogosto neučinkovita, sodišča pa posebej v delovnih in socialnih sporih
               zaradi velikega števila zadev delajo zelo počasi. Tudi iz teh razlogov bo potrebno
               čimprej sprejeti zakon o delovnih razmerjih, ki je bil prav na tej seji sprejet v
               prvi obravnavi. Vse več je nepravilnosti tudi pri sklepanju delovnih razmerij za
               določen čas. Izjemno ilustrativen je primer nekega mariborskega podjetja, ki je bil
               predstavljen na nacionalni televiziji, kjer vodstvo sklepa pogodbe z delavci za čas
               pred prazniki, tako da jim ni potrebno plačati nadomestila plače za čas državnih
               praznikov, ali pa sklepanje pogodb za čas, ko delavec še nima pravice do rednega
               letnega dopusta itd. Vse preveč se je razpaslo sklepanje tovrstnih delovnih pogodb za
               določen čas, vse v smislu izigravanja osnovne človekove pravice do dela.</p>
               <p>Varuh je v svojem poročilu opozoril na številne konkretne probleme v veljavni
               zakonodaji, saj je veliko problemov urejenih zgolj na papirju, v praksi pa se težko
               izvajajo, od zakona o zaposlovanju in zavarovanju za primer brezposelnosti, zakona o
               inšpekciji dela, zakona o prisilni poravnavi, stečaju in likvidaciji do zakona o
               jamstvenem skladu. Seveda sta sedaj na potezi vlada in državni zbor, da s spremembami
               in dopolnitvami obstoječe zakonodaje delavkam in delavcem olajšata uveljavljanje
               njihovih pravic. V združeni listi socialnih demokratov bomo pri vlaganju svojih
               zakonov vedno upoštevali tudi opozorila varuha.</p>
               <p>Brezposelnost je izredno pereč problem naše družbe. Tudi s tega področja varuh
               dobiva zelo veliko pobud, obenem pa ugotavlja, da mu pristojnosti ne omogočajo
               učinkovitega ukrepanja. Zaradi množice stečajev se je število nezaposlenih stalno
               povečevalo, s tem pa se krši najosnovnejša človekova pravica, to je pravica do dela.
               V združeni listi še posebej podpiramo sklep v zvezi z uveljavljanjem pravice do dela,
               obenem pa je potrebno vzpostaviti mehanizme, s katerimi se bo razširila varuhova
               pristojnost tudi na tem področju. Varuh ne more ničesar doseči, če nekatera zakonska
               določila ne bodo spremenjena ali na novo urejena; lahko samo opozarja in opozarja.
               Nadaljevanje takega stanja tudi institutu varuha jemlje ali pa vsaj zmanjšuje njegovo
               verodostojnost. Sprašujem se, ali to želimo.</p>
               <p>Za nami so spremembe in dopolnitve zakona o denacionalizaciji, kjer Združena lista
               socialnih demokratov kljub številnim prizadevanjem ni uspela uveljaviti vseh
               pozitivnih sprememb v zvezi s problemi, ki jih imajo najemniki v denacionaliziranih
               poslovnih prostorih in najemniki v denacionaliziranih stanovanjih. Kljub temu pa je
               bilo sprejeto vsaj to - tega ustavno sodišče ni razveljavilo - da najemniku ni mogoče
               odpovedati najemnega razmerja, dokler denacionalizacijski upravičenec ne upošteva
               njegovega vložka oziroma vlaganj v poslovne prostore oziroma stanovanje.</p>
               <p>Naslednje obsežno in zelo občutljivo področje je stanovanjska problematika. Ne glede
               na to, da se je število stanovanjskih zadev v primerjavi z letom 1996 zmanjšalo za
               desetino. Država zelo neresno jemlje vprašanje zagotavljanja stanovanj za mlade
               družine in socialno ogrožene prebivalce, vso skrb je praktično zvrnila na občine, ki
               so se po sprejetju novele zakona o financiranju občin znašle v zelo nezavidljivem
               položaju.</p>
               <p>Združena lista socialnih demokratov je zato v parlamentarno proceduro vložila zakon
               o dopolnitvi stanovanjskega zakona. S tem zakonom bi slovenske občine vsako leto
               pridobile dodatnih 6,5 milijarde tolarjev za izgradnjo socialnih stanovanj. Vendar
               zakon še do sedaj ni bil na dnevnem redu državnega zbora in vprašanje je, kdaj bo. V
               zvezi s tem bomo danes predlagali poseben sklep. Tudi nacionalni program stanovanjske
               izgradnje je obtičal v prvi obravnavi v našem državnem zboru že pred več kot letom
               dni, natančneje 11. septembra 1997. leta. Obsežna je tudi problematika v zvezi z
               izselitvijo najemnikov iz vojaških stanovanj, dodeljenih v obdobju od 25. junija 1991
               do 18. oktobra 1991. Kljub temu, da smo novembra 1997 v zvezi s tem v državnem zboru
               sprejeli poseben sklep, ki je vladi naložil, da sprotno poroča o delu posebne
               komisije, smo šele decembra 1998. leta dočakali kriterije za razreševanje primerov
               nezakonitih vselitev v vojaška stanovanja ter istočasno razpustitev neučinkovite
               komisije ter prenos pristojnosti na ministrstvo za obrambo.</p>
               <p>Potrebno bo temeljito proučiti kriterije, ki so imeli sprva celo oznak o <q>"strogo
               zaupno"</q>, tako da je celo komisija za peticije državnega zbora gradivo pridobila šele
               po večkratnih intervencijah. Problem pa postaja tudi množica nekdanjih družbenih
               stanovanj, ki so z množičnim lastninjenjem dobila nove lastnike. Zaradi velike
               neurejenosti tega področja se že pojavljajo problemi z upravljanjem stanovanj, z
               vzdrževanjem stanovanj, z določitvami funkcionalnih zemljišč ter z vpisom etažne
               lastnine v zemljiško knjigo. Ker se končno rok za vpis v zemljiško knjigo nezadržno
               bliža, bi bilo potrebno proučiti tudi to problematiko in eventualno poenostaviti
               postopke in podaljšati roke za vpis.</p>
               <p>Poslanska skupina Združene liste socialnih demokratov je vložila predlog zakona o
               spremembah in dopolnitvah zakona o žrtvah vojnega nasilja, s katerim želimo
               zagotoviti, da se bodo pravice žrtev vojnega nasilja v skladu z zakonom lahko
               uveljavile v razumnih rokih. Varuh je do tega problema zelo kritičen, državni zbor pa
               se počasi odziva. Šele na tej seji je skoraj po letu dni omenjeni zakon prišel na
               vrsto, pa še sedaj je grozilo, da ne bomo veliko naredili, ker je bil predlog
               matičnega delovnega telesa, da se zakon vrne v prvo obravnavo. Na srečo se je včeraj
               zgodil velik preobrat in procedura se bo normalno nadaljevala naprej in upam, da tudi
               pospešeno.</p>
               <p>Področje sodnih in policijskih postopkov je najobsežnejše, saj je bilo v letu 1997
               prejetih kar 776 pobud. Pri tem je najbolj zaskrbljujoč podatek, kot ugotavljamo v
               Združeni listi, da so slovenska sodišča obravnavano leto zaključila s 500 tisoč
               nerešenimi zadevami. Žal pa se je začelo socialno razlikovanje radikalno povečevati
               tudi na tem področju. Ni torej daleč čas, ko bo pravična sodba v civilni pravdi
               odvisna od ekonomske situiranosti stranke v postopku, ter od zmožnosti plačevanja
               visokih sodnih taks. Tako kot zdravstveno varstvo, šolstvo, reševanje stanovanjskih
               problemov in pokojninsko zavarovanje postaja privilegij bogatih tudi sodstvo.</p>
               <p>Od reforme lokalne samouprave je minilo 5 let. V tem času so se marsikje zaostrila
               tudi razmerja med občinami in državnimi organi. Predvsem tam, kjer so poizkušali
               državni organi razreševati probleme z vidika oblastne superiornosti, ne pa z
               ustvarjalnim dialogom z lokalno skupnostjo. Tipičen primer nesodelovanja in arogance
               je problematika begunskega centra blizu Postojne, ki je prerasel v odkrit koflikt med
               občino in državo, v konflikt med prebivalci določenega okolja in birokratskim
               reševanjem sicer zelo zapletene problematike naraščajočega števila beguncev v naši
               državi. Upamo, da se bo ta dialog rešil v korist obeh partnerjev.</p>
               <p>Spoštovani zbor! Naj ne zveni predrzno ugotovitev, da odlaganje nekaterih zakonskih
               rešitev in sprememb pomeni tiho pristajanje na sistematično kršitev osnovnih
               človekovih pravic. Postali smo že močno razslojena družba, zato je žalostno, da lahko
               postavimo oceno, da pri nas občutljivost za človekove pravice pada. V nekaterih
               primerih gre že za grobe žalitve človekovega dostojanstva, kot da smo postali otopela
               družba. Tudi v medijih težave posameznikov ne dobijo dovolj prostora. V ospredje so
               se prerinile številne afere, varuhovo delo pa ostaja v drugem planu in ozadju. Varuh
               v svojem poročilu pravi, da dobiva s strani vlade, državnega zbora, posameznih
               uradov, državne uprave, številne obljube. Predvsem vlada obljublja, kaj vse bo
               zakonsko uredila, rezultati pa so skoraj nični. Zato v poslanski skupini združene
               liste socialnih demokratov visoko cenimo prizadevanja in delo varuha človekovih
               pravic ter terjamo uresničevanje sklepov državnega zbora iz novembra 1997. leta in
               sklepe, ki jih je predlagal matični odbor na tem zasedanju. Hvala za pozornost in
               opravičilo za malo daljši nastop.</p>
            </sp>
            <sp xml:id="SDZ2-Redna-11-1999-03-17.sp7">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Bevk. V imenu poslanske skupine slovenskih krščanskih demokratov
               bo nastopil gospod Demšar.</p>
            </sp>
            <sp xml:id="SDZ2-Redna-11-1999-03-17.sp8">

               <speaker>VINCENCIJ DEMŠAR:</speaker>

               <p>Hvala lepa za besedo. Lepo pozdravljen, varuh človekovih pravic in pa njegova
               asistenca! Za danes bi človek pričakoval, da bo pravzaprav tu sedela celotna vlada,
               ker se problematika nanaša na vsa področja naše vlade, ki to področja pokriva. Žal
               temu ni tako in tudi naše vrste so zredčene, zato mislim, da to ni najboljše ogledalo
               pri obravnavi tovrstne problematike.</p>
               <p>Kot krščanski demokrati se sprašujemo, kaj če bi nekdo pred 20, 15 ali pa 10 leti
               takole govoril, kot je danes govoril tu naš varuh človekovih pravic. Jaz si
               predstavljam, da ga bi zunaj čakali in ne bi več videl nekaj let modrine neba. Hvala
               bogu, da so se te stvari spremenile. Problem pa je v tem, ker pa miselnost na
               marsikaterih področjih pa traja tudi izpred 50, 20 in 10 let.</p>
               <p>Postavljamo si tudi vprašanje, ali bomo opravili rutinsko neko zadevo, poslušali
               poročilo, imeli nekaj razprave, na koncu sprejeli nekaj stališč, kaj se bo
               spremenilo. Tudi vprašanje je, kaj lahko mi kot državni poslanci v tem zboru storimo,
               da bo poročilo za prihodnje leto in v bodoče bolj optimistično. Mnenja smo, da ravno
               s postavljanjem vprašanj, tudi kazanjem na napake pri vodenju naše države in
               konkretnih upravnih in podobnih sodnih in ostalih zadevah, bi bilo potrebno marsikaj
               temeljito spremeniti, da bi se stvari premaknile na boljše.</p>
               <p>Če varuh človekovih pravic tu reče, da državni organi učinkujejo neučinkovito in
               tudi nezakonito, mislim, da je to tako hud stavek, da če bi ga dojeli v celotni
               globini, bi se začeli pravzaprav spraševati, kaj je tisto osnovno, kar moramo
               storiti, da se bodo stvari spremenile na boljše. Ne gre za to, da neka privatna
               firma, nek majhen podjetnik nekaj po svoje dela, ampak za to, da pravi državni organi
               delajo neučinkovito in celo nezakonito. Zato mislim, da bi se ob tem stavku bilo
               potrebno zamisliti in pod tem vidikom na vsak način začeti najprej od zgoraj in potem
               navzdol.</p>
               <p>Že razna poročila, ki jih je tu omenjal varuh človekovih pravic, ki jih dobivamo od
               drugod, pred leti, v mojih mladostnih letih, bi rekli, da kar pišejo drugi o nas, so
               to imperialistična podtikanja, sedaj pa nam ti očitajo, da ne izvajamo zakonov. Zato
               je mnenje naše stranke, da je prvo, kar bi morali storiti, je to, da bi se držali
               naših lastnih zakonov. Nekateri omenjajo, da bi bilo treba sprejeti še toliko in
               toliko zakonov. Gotovo je to res, ampak najprej bi se morali držati teh zakonov, ki
               smo jih že sprejeli, ali ste jih sprejeli v prejšnjih mandatnih obdobjih ali pa sedaj
               mi.</p>
               <p>Če bi samo na nekaj primerov opozorili, bi opozorili na akuten primer
               brezposelnosti, zaposlovanje na črno in službo dobiš, če imaš zadostne zveze. Torej,
               če je pred leti direktor neke velike gradbene firme izjavil, in v časopisu smo to
               lahko prebrali, da če že pred razpisom niso dobili dela za njihovo podjetje, potem je
               tisto bilo izgubljeno. To pomeni, da vse teče prek drugačnih dogovarjanj in brez
               običajnih zakonitih poti. Tistih, ki so spodaj, posebej bi tu opozoril na
               brezposelne, ti se na noben način ne morejo uveljaviti in priti do zaposlitve, če
               nimaš primerne tete ali primernega strica.</p>
               <p>Ko sem omenil, da imamo zakone, pa jih ne izvajamo, bi opozoril zlasti na zakon o
               denacionalizaciji, kateremu varuh človekovih pravic posveča precejšnjo pozornost.
               Prosil bi vas, da preberete zlasti strani od 90 do 100 in še malo čez, kako je s to
               denacionalizacijo in zlasti z nerešljivim problemom, vsaj tako ga delamo, z zemljišči
               v kompleksu. Tam je kot začaran krog, kjer se nikakor ne da priti do konca. Zakon o
               popravi krivic, zakon o žrtvah vojnega nasilja. Tu imamo izredno problematično
               področje učinkovitosti inšpekcij. Sami vemo, inšpektorji pišejo odločbe, stvari pa
               tečejo po svoji poti naprej.</p>
               <p>Pri varuhu človekovih pravic bi si včasih želeli - v tem poročilu so samo na koncu
               dodani bolj konkretni primeri - da bi bilo mogoče še kaj več konkretnosti, čeprav sem
               videl, da obsega ta zajetna knjiga kar 226 strani, kar ni tako malo. Hvala bogu, da
               imamo tu zbrano in bo tudi za zgodovino prišlo kot dokaz, kje smo bili v letu 1997.
               Pogrešam pa nekoliko razdelano področje, kjer govorimo o varuhu človekovih pravic,
               gre za Slovence po svetu, gre za njihovo pravico, da bi lahko volili. Mislim, da je
               ena osnovnih, kardinalnih pravic človeka, da lahko tudi voli ali pa je izvoljen.
               Imamo Slovence po svetu, ki te pravice niso mogli uveljaviti, zato upam, da nam bo
               varuh o tej problematiki mogoče tudi še ob obravnavi te točke kaj povedal.</p>
               <p>Krščanski demokrati podpiramo tudi stališča, ki so bila sprejeta na odboru za
               notranjo politiko. Hvaležni smo tudi za tako dobro, sistematično predstavitev
               problematike te naše države.</p>
               <p>Mogoče bi za konec omenil samo še področje, ki ga tudi obravnava varuh, to je
               vprašanje vojaških stanovanj, s katerimi se ukvarjamo tudi v komisiji za peticije.
               Mnenja smo, da je treba vprašanje vojaških stanovanj nujno rešiti, nikakor pa ne
               moremo pristajati, da bi v naši državi veljale odločbe, ki jih je na naš račun
               izdajal nekdo drug po osamosvojitvi. Zato upamo, da bo vprašanje vojaških stanovanj
               rešeno, vendar ne na osnovi sklicevanj na odločbe, ki jih je izdala tuja država in ne
               naša lastna država.</p>
               <p>V bodoče bi želeli, da bi bilo poročilo v nekaterih primerih tudi nekoliko bolj
               konkretno. Hvala lepa.</p>
            </sp>
            <sp xml:id="SDZ2-Redna-11-1999-03-17.sp9">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Demšar. Prehajamo na razpravo poslank in poslancev. V imenu
               poslanske skupine socialdemokratov, gospod Špiletič.</p>
            </sp>
            <sp xml:id="SDZ2-Redna-11-1999-03-17.sp10">

               <speaker>BOGOMIR ŠPILETIČ:</speaker>

               <p>Hvala za besedo. Spoštovani! V poslanski skupini smo podrobno preučili poročilo
               varuha človekovih pravic in mislim, da je, milo rečeno, zaskrbljujoče. Mislim, da bi
               bilo potrebno in vredno uporabiti ostrejši izraz. Ostrejši izraz tudi zaradi tega,
               ker varuh človekovih pravic ugotavlja, da se njegove ugotovitve, problemi, na katere
               opozarja, ne rešujejo, da se ponavljajo, da so nekateri celo bolj pereči kot v
               preteklosti. Izgleda, da naša vlada ne pozna oziroma ne upošteva lastne ustave, kjer
               je nedvoumno zapisano, da so v Sloveniji vsakomur zagotovljene enake človekove
               pravice in temeljne svoboščine. Naša vlada ignorira tudi določilo dunajske
               deklaracije, na katero uvodoma opozarja varuh človekovih pravic, ki pravi, da je
               varovanje temeljnih človekovih pravic in svoboščin prva naloga vlad. Očitno to velja
               za vlade v demokratičnih državah, v državah, kjer deluje pravni red, v Sloveniji
               očitno ni tako. Poročila varuha človekovih pravic pa so dokaz za to trditev, kajti v
               nasprotnem primeru bi ne mogel varuh človekovih pravic tokrat že drugič oziroma
               tretjič, poudarjati, da se na področju varovanja človekovih pravic stvari prepočasi
               premikajo na boljše, da se pojavljajo čedalje novi problemi, nekateri pa se celo
               ostrijo in da na nekaterih področjih ni in ni videti premikov v pozitivno smer.</p>
               <p>Zaskrbljujoče je tudi njegovo opozorilo iz uvoda k poročilu za leto 1997, kjer
               ugotavlja, da je na področju reševanja posamičnih primerov, ker je očitno varuh
               človekovih pravic v okviru svojih pooblastil neposredno posegel oziroma skušal
               zagotoviti varovanje človekovih pravic, bil uspešen, da pa na področju sistemskega
               urejanja se nič bistvenega ne dogaja. Tisto, kar pa se, pa gre očitno prepočasi. Tu
               pa velja poudariti tudi na dejstvo, da varuh človekovih pravic ne opozori zgolj na
               neuspešnost vlade oziroma na njeno prepočasno delovanje, temveč, da opozarja tudi na
               vprašanje pravilnosti postavljanja prioritet v državnem zboru. Zato jaz menim oziroma
               tudi predlagam, pozivam tako predsednika državnega zbora, pa tudi predstavnike vlade,
               če so tu, da bi bilo za to razpravo zelo dobro, če bi nam tako predstavniki državnega
               zbora kot tudi vlade podali poročilo o tem, kaj je bilo storjeno na področju
               realizacije sklepov, ki jih je državni zbor sprejel na 7. seji 19.11.1997 ob
               obravnavi letnega poročila varuha človekovih pravic za leto 1995 in 1996. Sklepi se
               nanašajo tako na delo vlade, kot tudi na delo državnega zbora. Če smo res iskreni v
               tem, da smo pripravljeni storiti vse, da bi prišlo do izboljšanja stanja na področju
               varovanja človekovih pravic in svoboščin, potem je prav, da analizo teh sklepov
               dobimo oziroma, da smo poslanci z njo seznanjeni, kajti potem bi videli tudi, koliko
               je vredna oziroma koliko je težka ta razprava v državnem zboru in koliko velja
               ponovno odločati o sklepih matičnega delovnega telesa in tudi drugih sklepih, ki
               prihajajo na mizo.</p>
               <p>Naša poslanska skupina seveda soglaša in podpira sklepe, predloge sklepov matičnega
               delovnega telesa. Predlagala bo tudi nekatere svoje sklepe, vendar pa ocenjuje, da so
               bili sklepi državnega zbora iz leta 1997 bolj mrtva črka na papirju kot pa dejavnik,
               ki bi na področju varovanja človekovih pravic zagotovil izboljšanje razmer.
               Obžalujemo tudi dejstvo, da je poročilo varuha človekovih pravic uvrščeno tako pozno
               na dnevni red zasedanja državnega zbora. Upamo, da bo poročilo za leto 1998
               obravnavano veliko prej, kajti samo pravočasna obravnava poročila lahko še zagotovi
               čas, da se tudi določene stvari pravočasno izboljšajo. Obravnava poročila prepozno je
               kot da bi zvonili po toči, pomagati se ne da več.</p>
               <p>Poslanska skupina SDS si bo prizadevala in si je tudi doslej, da bi na podlagi
               poročil in opozoril varuha človekovih pravic prišlo do čimprejšnjega izboljšanja
               stanja na tem področju, da bi bili problemi, na katere varuh človekovih pravic
               opozarja, čimprej odpravljeni. V tem smislu bo predlagala še dodatne predloge
               sklepov, predvsem pa poziva vlado in vodstvo državnega zbora, da poda analizo
               realizacije sklepov iz leta 1997. Menim, da to lahko bistveno pripomore k
               uveljavljanju opozoril varuha človekovih pravic oziroma zagotavlja, da opozorila ne
               bodo le mrtva črka na papirju. Hvala lepa.</p>
            </sp>
            <sp xml:id="SDZ2-Redna-11-1999-03-17.sp11">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospodu Špiletiču. Glede vaše pobude glede analize sklepov in
               predstavnika vodstva državnega zbora sam menim, da je tu klasična pristojnost
               matičnega delovnega telesa. O tem vprašanju je tudi gospa Beblerjeva na kratko že
               govorila. V funkciji predsednika pa imam tukaj pomembno pristojnost, ko se določajo
               dnevni redi državnega zbora. Gospod Špiletič dobro ve, s kakšno težavo določimo
               dnevne rede ob dejstvu, da imamo zakonov že za 2 leti v naprej v naših predalih. Sam
               poskušam vedno na dnevne rede uvrščati tudi zakone, ki imajo socialno tematiko
               oziroma se tičejo tako stališč varuha človekovih pravic in odločb ustavnega
               sodišča.</p>
               <p>Na naši naslednji seji kolegija bomo tudi seznanili z gradivom, katere zakone je
               potrebno dopolniti oziroma spremeniti tudi na podlagi odločb ustavnega sodišča. Sedaj
               lahko prehajamo na razpravo poslank in poslancev. Imamo prijavljenih 12 poslancev,
               pisno. Ostale razprave bodo omejene na 5 minut. Prvi ima besedo gospod Janko Veber.
               Za njim gospod Feri Horvat. Dovolim si izraziti tudi kratko željo, da bi poskušali
               biti v razpravah zaokroženi v tem smislu, da bi danes državni zbor lahko to točko
               zaključil v nekem razumljivem času. Kajti znan je naš dogovor, da bomo danes
               zaključili to sejo in nedokončane točke prestavili na 12. redno sejo. Mislim, da bi
               bilo zelo pravilno, da bi zaključili to točko dnevnega reda.</p>
               <p>Moj predlog bi tudi bil, če bi dobil vašo podporo, da bi danes imeli sejo do 14.00
               ure ne do 13.00 ure. Prosim, gospod Veber.</p>
            </sp>
            <sp xml:id="SDZ2-Redna-11-1999-03-17.sp12">

               <speaker>JANKO VEBER:</speaker>

               <p>Hvala za besedo in lep pozdrav vsem. V poročilu varuha človekovih pravic je zelo
               temeljito in, žal tudi iz tega poročila lahko ugotovimo, neugodno obravnavana
               stanovanjska problematika.</p>
               <p>Gre za to, da tudi sam varuh ponovno poudarja, da je rešeno stanovanjsko vprašanje
               pomembna prvina socialne varnosti, možnosti za razvoj družine, hitrejši gospodarski
               razvoj, ter sodi kot pomemben element dostojanstva med temeljne človekove pravice.
               Tudi sama ustava Republike Slovenije v 78. členu določa, da država ustvarja možnosti,
               da si ji državljani lahko pridobijo primerno stanovanje. Ugotavlja pa, da država
               ustvarja čedalje manj možnosti, da si socialno najbolj ogrožene družine lahko rešijo
               svoj stanovanjski problem. Torej gre za problem, ki ga v Republiki Sloveniji vlada ne
               rešuje. Kajti poslabšujejo se razmere v že obstoječem stanovanjskem fondu. Gre za
               stanovanja, ki se lastninijo po stanovanjskem zakonu in težave pri tem. Težave se
               seveda pojavljajo tako pri upravljanju večstanovanjskih hiš kot tudi pri izvedbi
               lastninjenja tej stanovanj. Seveda so težave tudi pri vojaških stanovanjih in
               nenazadnje tudi pri denacionaliziranih stanovanjih. Ob tem obstoječem fondu in
               težavah pri vodenju stanovanjske politike obstoječega fonda stanovanj pa so težave
               tudi pri izvajanju ali izgradnji novih stanovanj, saj ni virov za socialna in
               neprofitna stanovanja. Poleg tega pa ugotavljamo, da pravilniki, ki nekako urejajo
               pravila igre za dodelitev socialnih stanovanj, niso dodelani, so zastareli in seveda
               s tem povzročajo tudi veliko krivic tistim, ki čakajo že leta in leta na to, da si
               svoj stanovanjski problem rešijo.</p>
               <p>Pri posameznih področjih bi seveda želel izpostaviti, da ravno pri lastninjenju
               stanovanj je ta hip najbolj pereče dejstvo, da se ne izvaja izdajanje lastniških
               vrednostnih papirjev. Eden od modelov stanovanjskega zakona, ki je določen v 125.
               členu, pravi, da lahko najemnik prejme poleg odpravnine, ki jo zagotavlja lastnik in
               zavezanec oziroma občina, tudi obveznice slovenskega odškodninskega sklada in
               lastniške vrednostne papirje sklada Republike Slovenije za razvoj. Postopek sicer
               relativno ugodno teče do tiste faze, ko je upravičencu vročena odločba, seveda pa se
               zatakne takrat, ko je potrebno to odločbo realizirati, saj še takratni sklad
               Republike Slovenije za razvoj svojih obveznosti ni izpolnjeval od avgusta 1995
               naprej.</p>
               <p>Na to problematiko je varuh človekovih pravic opozoril tako ministrstvo za okolje
               kot tudi predsednika vlade, vendar ugotavlja, da posredovanje tako na ministrstvu kot
               tudi pri predsedniku ni bilo uspešno. Vlada je sicer med tem leta 1997 obravnavala to
               problematiko in sprejela sklep, s katerim je naložila ministrstvu za okolje in
               prostor, da pripravi spremembe in dopolnitve tretjega in četrtega odstavka 125. člena
               stanovanjskega zakona, in sicer tako, da besedilo <q>"v lastniških vrednostnih papirjih"</q>
               nadomesti z besedilom <q>"v obveznicah sklada Republike Slovenije za razvoj"</q>. Temu pa
               seveda zopet ni sledila sprememba stanovanjskega zakona, pač pa je državni zbor
               sprejel zakon o slovenski razvojni družbi in programu prestrukturiranja podjetij. S
               tem zakonom se je sklad Republike Slovenije za razvoj preoblikoval v slovensko
               razvojno družbo. Čeprav je bil ta zakon sprejet že sredi lanskega leta, pa ta rešitev
               v času priprave tega poročila še ni bila operativna, saj slovenska razvojna družba še
               ni sprejela poslovnega načrta, s katerim bi izpolnila svoje obveznosti do
               upravičencev na podlagi 125. člena stanovanjskega zakona. Torej vse rešitve, ki so
               bile nekako podane, se očitno ne izvajajo, predvsem tiste, ki se nanašajo na
               izdajanje lastniških vrednostnih papirjev. S tem grobo kršimo človekove pravice in
               opozarjam na izredno neučinkovitost vlade in tudi ustanov, ki so nastale na podlagi
               zakonov, ki jih sprejemamo v državnem zboru.</p>
               <p>Posebna problematika je tudi v denacionaliziranih stanovanjih. Ugotavljamo, da je ta
               denacionalizacija postavila v izredno neugoden položaj tako najemnike kot lastnike
               stanovanj, saj povzroča občutek krivde pravzaprav pri obojih. Lastniki bi seveda
               želeli uspešno gospodariti s svojim premoženjem, ki jim je bilo vrnjeno, najemniki pa
               nekako ne morejo razumeti, da jih je država s sprejemom nekega zakona praktično čez
               noč spravila v položaj, ko so ostali brez rešenega stanovanjskega problema in jih je
               še posebej postavila v neenak položaj s tistimi najemniki stanovanj, ki seveda niso
               bila predmet denacionalizacije. Ugotavljamo, da se razmere na tem področju iz dneva v
               dan in iz leta v leto, kolikor pač trajajo vsi ti postopki, izredno slabšajo, tako za
               najemnike kot tudi za lastnike. Predvsem pa moram tukaj poudariti, da so dejansko
               zelo izpostavljeni in ogroženi najemniki.</p>
               <p>Seveda pri samem sprejemanju zakona ali spremembi zakona o denacionalizaciji so
               sicer bila upoštevana nekatera opozorila na to temo, pa vendar lahko ugotavljamo, da
               vlada ni želela prisluhniti rešitvam, ki bi omilile to dejstvo, ki se je zgodilo, da
               je zakon o denacionalizaciji vračal stanovanja v naravi. Vendar ni vračal samo
               stanovanj, v teh stanovanjih so bili seveda tudi najemniki. S tem, da se je vsaj
               deloma omogočilo, da najemniki sodelujejo vsaj v postopkih, ki tečejo, da se nekomu
               vrne to premoženje, je bilo nekoliko omiljeno to vprašanje. Vendar potem, ko je to
               vprašanje nekako rešeno bodisi ali predvsem v korist lastnika stanovanj, kam s tem
               najemnikom. Ta najemnik seveda nima kam, lahko gre na cesto, kar pa mislim, ne, samo
               da mislim, ampak dejansko je zapisano v ustavi, da enostavno ni sprejemljivo za našo
               državo, ki si je v ustavo zapisala tudi take stvari, da je stanovanjski problem ena
               od obvezujočih tem te države.</p>
               <p>Tudi pri zagotavljanju socialnih in neprofitnih stanovanj opozarjamo oziroma
               opozarja varuh človekovih pravic, da se stvari ne premikajo naprej, da so razmere iz
               leta v leto slabše. Saj so potrebe po stanovanjih iz leta v leto večje, sredstev za
               rešitev socialnih in neprofitnih stanovanj pa je iz leta v leto manj.</p>
               <p>V Združeni listi socialnih demokratov si sicer prizadevamo skozi vso to obdobje, da
               se poskuša bodisi zagotoviti več sredstev za dokapitalizacijo stanovanjskega sklada
               Republike Slovenije, vendar iz leta v leto pri proračunu ugotavljamo, da so naša
               prizadevanja neuspešna. Poleg tega smo pripravili tudi spremembo stanovanjskega
               zakona, ki je sicer prenesel socialna in neprofitna stanovanja in reševanje socialnih
               in neprofitnih stanovanj v pristojnost občin. Seveda pa ni določil ne virov, ne
               načina, kako naj občina izvaja to socialno politiko.</p>
               <p>Zato smo vložili zakon, ki bi predvsem zagotovil ustrezne vire, to je ustrezne vsaj
               v tej višini, da bi se ta trend, ki je trenutno prisoten, ko nastajajo vse večje
               razlike med potrebami in sredstvi, zmanjšal oziroma prišel v doglednem času v
               razmerje, ki bi kazalo v to, da se to razmerje sistematično zmanjšuje in se s tem
               seveda tudi izboljšujejo stanovanjske razmere v Republiki Sloveniji. Žal ugotavljamo,
               da ta zakon ne pride niti v proceduro državnega zbora in tudi tukaj ponovno lahko
               opozorimo na to, da niti v organih državnega zbora ni večje pripravljenosti, da bi se
               razpravljalo o problematiki socialnih in neprofitnih stanovanj.</p>
               <p>Poleg tega ni v proceduri že začete obravnave nacionalnega stanovanjskega programa,
               ki bi seveda gotovo moral opredeliti vse te smeri in rešitve. Vendar kot vse kaže, ne
               bomo dočakali v tem sklicu nadaljnje obravnave nacionalnega stanovanjskega programa
               in s tem tudi sistemskega reševanja. Torej bo še vedno nesistemsko reševanje
               socialnih in neprofitnih stanovanj stalnica te države.</p>
               <p>Ob vsem tem je zelo pomembno tudi to, da se tako ministrstvo za okolje in prostor
               kot ministrstvo za socialo, družino ne ukvarja tudi s pravilnikom o dodelitvi
               socialnih in neprofitnih stanovanj. Kot sem že omenil, gre za pravilnik, ki ni
               usklajen niti z današnjim načinom dela, niti s tem, da bi nekako upošteval razmere,
               ki danes vladajo na stanovanjskem trgu. Saj se enostavno dogaja, da mlada družina, ki
               je bila sicer do lanskega leta še po teh pravilnikih v krogu mladih družin, po izteku
               tega leta pa pade v status, ko se ne šteje za mlado družino. Tako se tudi v praksi
               dogaja, da taka družina v enem letu po neki lestvici, ki je bila oblikovana na
               podlagi javnega razpisa, pade na mesto, ki je za 100 mest nižje, kot je bilo 1 leto
               prej.</p>
               <p>Enostavno za nekatere družine v Republiki Sloveniji očitno ne želimo reševati tega
               problema. Mislim, da bi vsaj tisti minimum, ki bi bil nujen in potreben v tem
               momentu, da se tako ministrstvo za okolje in prostor kot tudi ministrstvo za delo,
               družino in socialne zadeve vendarle začne ukvarjati s strokovno analizo teh
               pravilnikov in seveda vsaj v tej meri pomaga občinam, da niso tako izpostavljene pri
               reševanju teh problemov, kot so danes.</p>
               <p>Vse pritožbe, ki prihajajo na reševanje teh problemov, prihajajo na občine,
               prihajajo na župane, ki pa seveda teh problemov ne morejo reševati, če ni sistemskih
               finančnih virov, da bi ta status tudi rešile. Izgovor ministrstva, predvsem
               ministrstva za okolje, je, da če pač želi nek politik, ki opravlja funkcijo župana,
               obdržati to funkcijo, bo pač seveda moral spoznati, da bo reševal to problematiko.
               Spoznanje pri vseh županih gotovo je, da to problematiko poznajo, vendar, žal, je pa
               tudi spoznanje, da brez ustreznih delov te problematike ni mogoče reševati. S tem še
               enkrat lahko samo opozorimo na neustrezen odnos, predvsem ministrstva za okolje in
               prostor, do te problematike.</p>
               <p>Tudi pri ostalih zakonih, ki so že bili sprejeti v tem državnem zboru, ugotavljamo,
               da jih tako pravilnik kot tudi sicer reševanje problema socialnih in neprofitnih
               stanovanj seveda ne upošteva. Gre za zakon o žrtvah vojnega nasilja in predvsem pri
               delu tega zakona, ki govori o prednosti pri dodelitvi socialnega stanovanja na
               podlagi tega zakona. Pravilnik, o katerem sem govoril, seveda ne upošteva tega
               zakona. Tudi to je eden od konkretnih primerov, da vlada sicer ali pa državni zbor
               sprejme neko zakonodajo, jo pa pozneje, ko je treba to zakonodajo v praksi seveda
               tudi izvajati, nikakor ne spravi v življenje.</p>
               <p>Pri vojaških stanovanjih, ki so ravno tako ena od kategorij stanovanj, ki spada v
               kategorijo obstoječega fonda stanovanj, lahko ugotavljamo, da se dogajajo celo take
               reči, da kljub moratoriju, ki je bil sprejet, da se najemnikov ne izseljuje iz
               vojaških stanovanj, seveda se ta moratorij ne upošteva. Torej kljub temu, da od marca
               1995 velja moratorij, se srečujemo s problemi, ko se najemnike meče na cesto, ni to
               brez ustreznih rešitev. Kljub večkratnim opozorilom in seveda urgencam, tudi samega
               varuha človekovih pravic na to problematiko, seveda postopki tečejo dalje in če
               najemnik ni pozoren na to, se mu zgodi, da ostane čez noč brez stanovanja in s tem
               seveda v izredno neugodnem in nezavidljivem položaju. Začuda pa seveda pri tem veliko
               pomaga tudi pravobranilstvo, ki običajno tudi vodi vse te postopke in zastopa
               ministrstva. Mislim, da bi vsaj pri delu državnega pravobranilstva morali upoštevati
               dosledno zakonodajo ali pa vse sklepe in usmeritve, ki jih pač sprejme državni zbor
               ali vlada, da se pač ta zakonodaja in vsi ti sklepi seveda ne kršijo. Žal
               ugotavljamo, da se tudi na tem področju striktno kršijo vsa pravila iger.</p>
               <p>Torej moj zaključek bi bil v tem, da seveda kljub vsem resnim opozorilom, ki jih
               predvsem s strani združene liste socialnih demokratov pošiljamo vedno znova, tako pri
               obravnavi proračunov, kot tudi pri sprejemanju zakonodaje, da se rešuje problematika
               socialno ogroženih družin, predvsem problematika, ki se tiče stanovanj, ne upošteva.
               Seveda smo pravzaprav po eni strani prijetno presenečeni, da to lahko utemeljimo tudi
               s stališči varuha človekovih pravic, vendar mislim, da vsem skupaj to ne more biti v
               ponos. Hvala.</p>
            </sp>
            <sp xml:id="SDZ2-Redna-11-1999-03-17.sp13">

               <speaker>PREDSEDNIK JANEZ PODOBNIK:</speaker>

               <p>Hvala lepa, kolega Veber. Po dogovoru ima sedaj besedo gospod Borut Pahor, gospod
               Feri Horvat bo pa peti potem.</p>
            </sp>
            <sp xml:id="SDZ2-Redna-11-1999-03-17.sp14">

               <speaker>BORUT PAHOR:</speaker>

               <p>Hvala lepa. To, da bom kratek v svojem nastopu, ne pomeni, da je tudi problem, ki ga
               bom omenjal, deležen majhne pozornosti. No, to bi lahko rekli za vlado. Mislim, da
               predvsem slovenska vlada ne vidi, da se razmere v naši soseščini spričo poglobitve
               kosovske krize zaostrujejo in da to rezultira v neko situacijo, ki jo z vidika
               begunske politike lahko bolj kot sedaj čutimo tudi v Sloveniji. Mislim, da je gospod
               varuh človekovih pravic v zvezi s tem vprašanjem že dal neko pobudo ali povabilo
               vladi, da ponovno odloči. Rad bi spomnil, da je prav tako to isto storila združena
               lista socialnih demokratov pred dvema mesecema, vendar se slovenska vlada ni zganila.
               Moje mnenje je, da bo morala prej ali slej sprejeti nekaj ukrepov, ker nas bo sicer
               dogajanje v soseščini, ki bo, ne glede na uspeh mirovnih pogajanj, zelo razburljivo,
               pregazilo. Mislim, da lahko vsak z neko minimalno izobrazbo in poznavanjem razmer
               napove, da bomo v naslednjih mesecih, upajmo, ne letih, priča nekemu pospešenemu
               odhajanju ljudi iz kriznih razmer v dežele, kjer vlada več socialne in druge
               varnosti, predvsem kjer je mir. Ena takih destinacij je tudi Slovenija.</p>
               <p>Mislim, da Slovenija danes nima urejenih pravil, ki nam bi zagotavljala, prvič, da
               bi imeli pod našo skrbjo, pod našo nacionalno skrbjo le toliko pribežnikov, beguncev,
               azilantov, kolikor jih lahko glede na naše materialne in druge resurse zmoremo. Se
               pravi, da imamo nek limit, znotraj katerega pa ljudi, ki jih sprejmemo, sprejmemo
               tako, da smo jim sposobni - ker smo jim dolžni po mednarodnih konvencijah -
               zagotoviti spoštovanje človekovih pravic. Tretjič, da imamo neko politiko, ki skupaj
               z našimi sosedami in drugimi evropskimi državami doseže politiko pravične razdelitve
               bremena, ki zagotavlja Sloveniji in drugim državam, ki so v soseščini in so cilj
               odhodov ljudi iz nemirnega področja, da imajo neko pošteno razdelitev stroškov teh
               bremen.</p>
               <p>Se pravi, če sklenem, naš interes, Slovenije, kot pravne, kot socialne države, kot
               demokratične družbe, bi moral biti, da imamo jasna, transparentna pravila, po katerih
               lahko tistim, ki pridejo zavoljo pregona, zavoljo nemiru, zaradi kriz, da smo jim
               sposobni uveljaviti temeljne človekove pravice. Ker nismo sposobni uveljaviti
               temeljnih človekovih pravic vsem, ki bi si morda pri nas želeli poiskati mir, moramo
               postaviti neke limite, ki morajo biti skladni z nekimi našimi materialnimi in drugimi
               resursi. Da bi te limite dosegli, se je treba pogajati z neko aktivno diplomatsko
               držo s sosednjimi in drugimi državami, da pride do tako imenovane pravične razdelitve
               bremen. Izkoristimo torej danes to diskusijo o poročilu varuha človekovih pravic za
               ponovni apel slovenski vladi, da dovolj zgodaj razpravlja o razmerah na jugovzhodu
               Evrope, ki tudi v primeru uspešnega konca sedanjih poganj v Parizu ne bodo prinesle
               miru in konca ilegalnih emigracij iz te dežele. Slovenija bo ostala ena od
               distinacij, ciljev teh beguncev. V našem interesu je, da glede na nove okoliščine,
               slovenska vlada sprejme ukrepe, ki bodo omogočili neko pametno, transparentno,
               humano, pa tudi dovolj odkrito begunsko politiko tako do naših ljudi, beguncev kot
               tudi do mednarodne javnosti.</p>
               <p>Morda bo varuh človekovih pravic ob koncu te diskusije izkoristil priložnost in se v
               odzivu pridružil temu povabilu, da vlada torej na eni od naslednjih sej, kot mi
               svetuje varuh, določi Kosovo in področje, kjer danes vlada nestabilnost in zaostrena
               kriza, kot območje, iz katerega prihajajo begunci, pribežniki in se z njimi ravna na
               nek določen način. Mislim, da bi bilo to zelo dobro. Če se temu vlada ne bo
               posvetila, bo slej ko prej naletela na problem. Ta problem pa utegne biti večji od
               nje in zopet se bomo znašli v zelo neveredostojnih situacijah, tako pred domačo kot
               tudi pred mednarodno javnostjo.</p>
            </sp>
            <sp xml:id="SDZ2-Redna-11-1999-03-17.sp15">

               <speaker>PREDSEDNIK JANEZ PODOBNIK:</speaker>

               <p>Hvala, gospodu Pahorju. Besedo ima gospod Hvalica. Za njim gospod Potrč.</p>
            </sp>
            <sp xml:id="SDZ2-Redna-11-1999-03-17.sp16">

               <speaker>IVO HVALICA:</speaker>

               <p>Hvala lepa, gospod predsednik. Spoštovani maloštevilni kolegi in nobena kolegica!
               Spoštovani varuh človekovih pravic!</p>
               <p>Tudi če bi bil predsednik vlade tu, bi najprej vas pozdravil. Predsednik vlade je pa
               itak tudi z dolžnim spoštovanjem v večni odsotnosti. Spoštovani ministri v
               odsotnosti. To je nekaj nepojmljivega, to je nekaj nepojmljivega, da slovenska vlada
               ob obravnavanju takega poročila, ob taki točki dnevnega reda tako ignorira to
               obravnavo v državnem zboru. Jaz tega ne morem verjeti. Ampak zgleda, da je to tako.
               To je zaradi tega, ker tudi sicer sam predsednik vlade krši človekove pravice. To bom
               potem dokazal na današnjem primeru iz časopisnega tiska.</p>
               <p>Spoštovani kolegi! V uvodu poročila varuha človekovih pravic piše, v preambuli: <q>"Vsi
               ljudje se rodijo svobodni in imajo enako dostojanstvo in enake pravice"</q>. To je iz
               splošne deklaracije človekovih pravic iz leta 1948. Jaz sem se rodil za časa fašizma
               pred tem datumom. Nisem imel teh pravic, nisem smel, na primer, hoditi v slovensko
               šolo, ker je ni bilo. Ampak se sprašujem, če bodo tudi za današnji čas rekli, ali so
               tisti, ki se sedaj rodijo in ki sedaj odraščajo, ali so to, kar piše tu: <q>"Vsi ljudje
               se rodijo svobodni in imajo enako dostojanstvo in enake pravice"</q>. Jaz zelo dvomim.
               Glede na to, kar sem tu prebral.</p>
               <p>Drugi del preambule piše: <q>"Človekove pravice in temeljne svoboščine so prirojene
               pravice vseh ljudi"</q>. Ampak zanimiv je drugi stavek. <q>"Njihovo varovanje in
               uveljavljanje je prva naloga vlad."</q> Seveda! Ampak evropskih vlad, ne pa slovenske
               vlade. Kaj pa slovensko vlado to briga! Kaj pa njih briga! Torej neverjetno je, da
               pravzaprav ob vsem tem, kar tu piše in kar je še posebej prikazano v poglavju.
               Podatki o delu varuha, ni ministra za pravosodje. Jaz mislim, da je neokusno, gospod
               predsednik državnega zbora, bom rekel, neokusno, se mi ni zareklo, neokusno, da mi
               obravnavamo letno poročilo varuha človekovih pravic za leto 1997 brez prisotnosti
               ministra za pravosodje. Minister za pravosodje bi moral biti na podlagi tega poročila
               res močno zaskrbljen. Pa tudi mogoče kam iti. Ne vem. To je stvar njegovega odnosa.</p>
               <p>Nerazumljivo je tudi to, ker ne smemo kritizirati samo drugih, da državni zbor šele
               sedaj obravnava poročilo za leto 1997. Mi prispevamo k temu, da pravzaprav se potem
               zgodi tisto, kar je gospod Ivan Bizjak tu za to govornico malo prej povedal, da se
               pravzaprav večina teh stvari, ki so v tem poročilu, prenaša tudi v poročilo za leto
               1998, ki je, če sem dobro razumel, že v tisku. Se ,pravi je že pripravljeno. Jaz
               upam, gospod predsednik, da bomo poročilo za 1998. leto obravnavali še v tem mandatu,
               ker če gremo tako s tem timlingom naprej, nam to ne bo uspelo. Kdo je kriv? Kdo je
               kriv za to? Jaz bom tukaj branil državni zbor. Ne morem drugače, ker sem član tega
               državnega zbora. Ampak posredno smo tudi mi krivi. Mi, ki dopuščamo vladi, da prihaja
               sem v ta državni zbor, nas posiljuje s vsakršnimi zakoni, ki nekaterim vlaga tudi po
               98 dopolnil, včerajšnji primer. Izgubljamo s tem čas, namesto da bi obravnavali neke
               bistvene stvari, ki morajo biti pravzaprav postulati naše republike.</p>
               <p>Poglejte, poročilo varuha človekovih pravic je pravzaprav poročilo o tem, kako se
               spoštuje ustava in, bom rekel tako, od 14. člena, pa če se ne motim, tja do 65, tako
               je, do 65. člena, če se sprehodite po teh členih ustave, boste videli, da je
               pravzaprav to poročilo, ki je kar zajetna knjiga, še preveč skromno. Kar spomnite se
               dogodkov, ki jih dnevno preberemo v časopisju, od državljanstev, do upravičencev
               statusa za žrtve medvojnega nasilja, pa do državljanstev, do policijskih postopkov,
               da o sodnih postopkih sploh ne govorim. 23. člen ustave je zelo jasen. 23. člen
               ustave namreč govori o pravici do sodnega varstva: <q>"Vsakdo ima pravico, da o njegovih
               pravicah in dolžnostih ter o obtožbah proti njemu brez nepotrebnega odlašanja odloča
               neodvisno, nepristransko in z zakonom ustanovljeno sodišče."</q> Mirno lahko ugotovimo,
               da ta država krši človekove pravice oziroma ta člen ustave, 365 dni na leto. To je
               obče znana stvar.</p>
               <p>Varuh človekovih pravic je rekel, med ostalim, da je tudi odnos države do
               državljanov pogosto neprimeren. Mislim, da je uporabil zelo blage besede, zelo zelo
               blage besede. Jaz imam zelo dobro obiskane štiri poslanske pisarne, v štirih krajih:
               Ajdovščina, Vipava, Nova Gorica, Kobarid. V bistvu prihajajo v te pisarne, predvsem
               ljudje, ki se jim godijo krivice. In tega je ogromno. Najhujše je pri vsem tem to, da
               ti ljudje se počutijo silno, bi rekel, brez pravic, počutijo se nekako, jaz bi rekel
               temu na način, ki je nedostojen za to državo, ki je sicer nova, ampak je
               parlamentarna demokracija. Nekateri se pa tudi, pomislite, jaz lahko varuhu
               človekovih pravic povem na uho, ker ne bom zdaj omenjal imen oseb, ampak imam s seboj
               seznam, se bojijo pa celo priti do varuha človekovih pravic. Ja, kako je to mogoče?!
               Kako je to mogoče, da po osmih letih samostojne države poslanec zazna pri ljudeh celo
               to! Da ne govorim o pritajenem in tihem govorjenju: <q>"Ne, ne, vas lepo prosim,"</q> mi je
               rekel zadnjič nekdo, <q>"ne, bog varuj, če izve policija, pa je po meni!"</q> Človek ne more
               verjeti, vendar se to dogaja. Imena, priimki, dogodki, vse imam zabeleženo. Enkrat
               bom mogoče z dovoljenjem le-teh ljudi to svojevrstno knjigo tudi objavil, če bom imel
               čas, in bo zelo zanimiva; seveda, če bodo ti ljudje, ki imajo imena in priimke, ki
               imajo družine, ki imajo hišni naslov, to dovolili.</p>
               <p>Varuh človekovih pravic pravi, nerazumno dolgi zaostanki sodnih postopkov. No, tu bi
               se pa jaz malo ustavil, ker to ne velja za vse državljane. Vam garantiram, da če
               nekdo, in se je že zgodilo, sproži proti meni sodni postopek, da sem v trenutku na
               vrsti. Kako je to mogoče?! Kje je tu sodni red?! Je pa nekaj zanimivo. Gotovo je v
               tem primeru odvetnik, ki je zelo znan, ki ga poznam, recimo, tudi po tem, da brani
               prve može slovenske države. Tako je to. Kdo me prepriča, da tu ni korupcije? Nihče me
               ne prepriča; zaenkrat ne.</p>
               <p>Potem je tu ugotovitev varuha, ki kaže pravzaprav, da se ljudje pritožujejo predvsem
               zaradi slabega delovanja države. O tem ni dvoma. Tu gre od robnih stvari pa do zelo
               pomembnih odločitev. Poskušajte opraviti nek upravni postopek, celo če ste član
               slovenskega parlamenta, se vam zalomi ali pa mogoče tudi nalašč zato. Zdaj pred
               kratkim sem dobil pisno šikano enega izmed ministrstev, zelo močno. Odgovoril sem
               ministru - poslala mi je neka upravna enota - ali je to šlamparija ali je to
               provokacija, ker sem imel pisno zagotovilo, da temu ni tako. No, obvestili so mi
               namreč, kako naj plačujem davke iz svoje dejavnosti. Ali si predstavljate, da nekdo
               od novinarjev to dobi v roke? To bi lopnili po meni, takoj bi bil v tisti Kužnikovi
               ali ne vem kateri komisiji! No, ampak ker jaz hranim vse papirje in ker sem tisti
               dan, ko so mi potrdili mandat v državnem zboru v prejšnjem sklicu, in to je bilo
               natančno, ker sem bil nadomestni poslanec, in to je bilo natančno 24. februarja 1993,
               ker takšni datumi se ne pozabijo, sem jaz pisno, nepreklicno odpovedal svojo
               dejavnost. Nekaj ljudi je videlo tisto, da so mi poslali tako obvestilo. Kršene so mi
               bile človekove pravice. Hvala bogu, da sem to pravočasno zaustavil, moram reči, da je
               prišlo tudi opravičilo ministra, samo zame to ni dovolj. Saj veste, kako je s tistim
               opravičilom, ko je nekdo na tržnici branjavki po nerodnosti razbil jajca, je rekel
               <q>"pardon"</q>, ta mu je pa odgovorila: <q>"Nič pardon, jajca plačati."</q> Tako so te stvari.</p>
               <p>In zdaj, če preletim to poročilo, ne morem mimo poglavja 2.1. ustavne pravice. O tem
               sem že govoril, in sicer posebej 2.1.2., varstvo osebnih podatkov. Tu se konstantno,
               permanentno kršijo človekove pravice. Pozicija 2.1.3., pravica do obveščenosti. Tu je
               včeraj predsednik vlade, Janez Drnovšek, v Mariboru kršil človekove pravice. Rekel
               je, da politika nima nič s SKB banko in on je menda celo ateist, v boga pa ne
               verjame. Ja, potem, kdo pa ima s tem, kar se je tam zgodilo? Čigava pa je gospa Vika
               Potočnik? Ali je nestrankarska? Torej, on je kršil človekove pravice. Poleg tega je
               zamudil še tu na sestanek, medtem ko se je trudil, da bi kršil človekove pravice v
               Mariboru.</p>
               <p>Omejitev osebne svobode, 2.2.3., vojaki. Tu moram pa reči, gospod Ivan Bizjak, da
               pogrešam nekaj, kar ne spada ali pa spada v to poglavje. V moji poslanski pisarni sta
               se oglasila kar dva, ki sta služila, kako se temu reče, civilni vojaški rok. Bom
               povedal tudi kje, v Sežani, in iz papirjev in iz tega, kar sta mi povedala, lahko
               rečem, da so jima bile kršene človekove pravice. Ne upata si pa priti do vas.
               Nenavadno.</p>
               <p>Socialna varnost, pokojninsko invalidsko zavarovanje. Tu so permanentno kršene
               človekove pravice. Seveda samo nekemu sloju, samo nekemu sloju ljudi. Delovna
               razmerja, 2.4.1. O tem mislim, da ni treba govoriti. Tu smo ena najbolj grobih
               kapitalističnih držav, ko včasih vlečem paralelo z Italijo leta 1960, ampak to je
               bilo pred 40 leti. Jasno, da je tu krivda tudi zaradi tega, ker nimamo ustrezno
               osveščenih in v evropskem smislu organiziranih sindikatov. Potem preidemo na upravne
               zadeve - državljanstvo in tujci. Spoštovani kolegi, te stvari niso tako enostavne, to
               smo malo tudi sami zakrivili. Ampak zanimivo je pri tem to, da potem, ko smo
               zaostrili pogoje za dodelitev slovenskega državljanstva, se dogaja to, da postajajo
               upravni organi do tega, tudi zaradi preteklih napak in zaradi nekega sistema, zelo
               togi, včasih tudi kruti. Ne boste verjeli, tu zunaj v avli me čaka en gospod, ki so
               mu na tem področju bile kršene človekove pravice. Takoj, ko bom končal, bom šel k
               njemu. Pred tem me je pisno detajlno obvestil. Gre za Slovenca, ki ne uspe dobiti
               slovenskega državljanstva, Slovenca, sina slovenskih staršev.</p>
               <p>Potem ne morem mimo denacionalizacije. Tu se kršijo človekove pravice, odkar smo
               leta 1990 sprejeli zakon o denacionalizaciji. Permanentno se krši. Poglavje 2.6,
               sodni postopki. O tem sploh ne bi govoril. Mislim, da je za državo, ki ima manj kot
               dva milijona prebivalcev, 500 tisoč nerešenih zadev, ki še naraščajo, nekaj
               nepojmljivega in da tu - spoštovani kolegi in tudi ena kolegica, ki se je pridružila
               - tu je treba temu narediti na nek način konec. Ne vem točno, kaj; ampak če bomo
               dopustili, da bo šlo to naprej, potem lahko zapremo vse sodne palače. Saj verjetno se
               bodo zadušili od papirjev in od aktov. Kolikor sem spoznal sodne dvorane, imel sem
               kot poslanec kar nekaj tožb, še vedno zelo klasično, nesodobno opravljajo ta dela.
               Arhivi so takšni kot za časa Marije Terezije.</p>
               <p>Okolje in prostor, tu se permanentno kršijo človekove pravice. Izhajam iz prostora,
               ki ima to nesrečo, da je imela včasih srečo, ker so imeli tam veliko tovarno
               cementarno. Onesnaževal je najprej cement, potem zloglasni azbest, ki smo ga v
               prejšnjem mandatu tu končno likvidirali, ampak zdaj pa v tej peči tam sežigajo vse
               mogoče odpadke do zdravil in prepričujejo ljudi, kako da to ni škodljivo. Pa vendar
               tudi tisto, kar zažgeš, nekam gre in ljudje vdihujejo ta zrak. Vse ne gre v
               atmosfero. Ampak, oblast zagotavlja, da je vse v redu. Pri čemer še nikdar ni prišla
               s čistimi dokazi na dan; vedno neke parcialne meritve, neka mnenja, neka zagotovila,
               neke mejne vrednosti in tako dalje in tako dalje. Zame je to konstantno kršenje
               človekovih pravic.</p>
               <p>Potem, kar je bilo že tu omenjeno s strani nekoga, neizvrševanje zakona o žrtvah
               vojnega nasilja pri dodelitvi socialnih stanovanj. Tudi sam sem imel takšne primere v
               svoji poslanski pisarni. Ampak moram spregovoriti še nekaj besed o samem
               neizvrševanju zakona o žrtvah vojnega nasilja. V svoji poslanski pisarni sem imel
               približno - tako na oko, zdaj nimam podatka - med 20 in 30 ljudi, ki so prišli zaradi
               tega. Z mojo direktno intervencijo pri ministru Ropu - to sem že povedal ob neki
               drugi priložnosti - sem rešil en sam primer za človeka, ki je umiral in ki je hotel,
               rekel bi, to doživeti še živ. To je bilo lansko leto pred božičem; človeka ni več. To
               je bil edini primer - tu moram reči, da mi je minister Rop priskočil na pomoč in
               mogoče tudi celo, pa čeprav se je potem izkazalo upravičeno, zelo na hitro opravil to
               tako imenovano revizijo, in sem v nekaj dneh to zadevo rešil. Ampak ena lastovka še
               ne prinese pomladi.</p>
               <p>Za zaključek, spoštovani kolegi, še naslednje. Tu sem slišal predloge desetih
               sklepov odbora za notranjo politiko. Vam povem, da sem se prizanesljivo smehljal, ker
               ti sklepi niso ne krop ne voda, to je izumljanje neke, bom rekel temu, mlačne vode -
               nič! Ta državni zbor mora sprejeti samo en sklep. Moj predlog je ta, da sprejmemo
               sklep - namesto teh desetih sklepov en sam sklep - da se državni zbor zaveže, da
               predlaga vladi in da bo vlado spremljal, da do konca tega mandata, to je pa vendar
               dovolj časa, odpravi pomanjkljivosti, ki jih je varuh človekovih pravic navedel v
               poročilu za leto 1997. To je edino, se mi zdi, kar bi lahko vlado, ne bom rekel,
               spodbudilo, ampak jo vsaj malo moralno zavezalo, da bi k temu pristopila tako, kot
               mora neka evropska vlada, tako kot piše tu v tej preamboli, <q>"človekove pravice in
               temeljne svoboščine so prirojene pravice vseh ljudi, njihovo varovanje in
               uveljavljanje je prva naloga vlad"</q>; za našo vlado je to stoprva naloga. Vem, da ne bo
               nikdar prva, ker naša vlada ni evropska vlada, v civilizacijskem smislu, ampak naj bo
               vsaj, recimo, to deseta naloga vlade. S to željo zaključujem svojo razpravo. Hvala
               lepa.</p>
            </sp>
            <sp xml:id="SDZ2-Redna-11-1999-03-17.sp17">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospodu Hvalici. Proceduralno, gospod Henigman.</p>
            </sp>
            <sp xml:id="SDZ2-Redna-11-1999-03-17.sp18">

               <speaker>BENJAMIN HENIGMAN:</speaker>

               <p>Spoštovani gospod predsednik! Mislim, da ob tako pomembnem poročilu kot je poročilo
               varuha človekovih pravic, katerega je državni zbor izvolil z absolutno dvotretjinsko
               večino s 60 glasovi, da bi bilo potrebno, da je državni zbor v malo večji sestav, kot
               trenutno je.</p>
               <p>Predlagam, da opravimo glasovanje oziroma da ugotovimo, ali je državni zbor, tak kot
               je, v tem trenutku sklepčen. Ne glede na to ali glasujemo ali ne, vendar mislim, da
               je prav, da pri tako resnih stvareh, na katere opozarja varuh po svoji funkciji in na
               katere opozarjajo tudi državljanke in državljani vsak dan bolj; da se državni zbor do
               takega poročila tudi nekoliko drugače obnaša. Vsaj s svojo prisotnostjo. Hvala.</p>
            </sp>
            <sp xml:id="SDZ2-Redna-11-1999-03-17.sp19">

               <speaker>PREDSEDNIK JANEZ PODOBNIK:</speaker>

               <p>Hvala lepa. Sam se tudi strinjam, da je to pomembna tema in tudi vidim, da so
               prisotni predstavniki poslanskih skupin, ki pokrivajo področje človekovih pravic. Ne
               vidim nobene potrebe, da bi sedaj preverjali sklepčnost, kolega Henigman.</p>
               <p>Predsedujoči sam lahko ugotovi, ali so razlogi, da je potrebno ugotavljati
               prisotnost. Tega predloga ne bi dal na glasovanje. Gospod Potrč, prosim.</p>
            </sp>
            <sp xml:id="SDZ2-Redna-11-1999-03-17.sp20">

               <speaker>MIRAN POTRČ:</speaker>

               <p>Gospod predsednik! Kolegice in kolegi! Spoštovani gospod Ivan Bizjak, varuh
               človekovih pravic.</p>
               <p>Želel bi v svojem imenu in mislim, da je tako mogoče razumeti tudi predloge stališč
               in sklepov matičnega delovnega telesa, izraziti zahvalo in priznanje varuhu
               človekovih pravic za aktivnosti, ki jih tekom svojega dela opravlja za to, da bi
               sprejeta zakonodaja bila v čim večji meri tudi udejanja v praksi, in za opozorila, ki
               jih daje, kaj bi bilo še treba v Republiki Sloveniji zagotoviti, da bi bilo
               spoštovanje človekovih pravic ustreznejše.</p>
               <p>Današnja razprava je mnogo bolj temeljita in zavzeta, kot je bila pred letom dni, ko
               smo predstavniki poslanske skupine Združene listi bili edini, ki smo imeli ob tem
               razpravo in še to sredstva javnega obveščanja niso zabeležila, ker so rekli, da ni
               nihče razpravljal o tej točki. Mislim, da je to dober znak. Moj poslanski kolega Samo
               Bevk je o večini stvari ali pa na vse bistveno, kar smo govorili v poslanski skupini,
               opozoril, zato bom jaz rekel samo nekaj stavkov o nekaj vprašanjih. Bi pa uvodoma rad
               opozoril na to, da je ob poročilu varuha seveda možno biti posebej zaskrbljen nad
               stanjem človekovih pravic v Sloveniji. Rekel bi, da bi bilo prav, da bi bila morda ta
               zaskrbljenost nekoliko večja pri našem vsakokratnem sklepanju, odločanju,
               obravnavanju posameznih vprašanj in morda manj patetična, kadar govorimo samo o
               poročilu varuha. Namreč, samo ob obravnavanju poročila biti skrben do teh vprašanj,
               je tudi za našo odgovornost in za naše delo nekoliko premalo, posebej zato, ker
               razumem opozorila varuha vedno na način, da v Sloveniji so prizadevanja za
               spoštovanja človekovih pravic, da pa je veliko konkretnih stvari, na katere lahko in
               moral opozoriti, kjer se človekove pravice ne spoštujejo ali se tudi kršijo.</p>
               <p>Drugo. Želel bi opozoriti na to, da soglašam z vsemi kolegi, ki so danes opozorili,
               da je v državi pri državnih organih, v upravi, v pravosodju, predvsem pa tudi v vladi
               - jaz bi si upal reči kdaj pa kdaj celo tudi v državnem zboru - kar nekaj
               brezbrižnosti, kadar se obravnavajo vprašanja človekovih pravic. Upal bi si trditi,
               da postajajo oblastni organi kdaj pa kdaj do uresničevanja pravic posameznika tudi že
               po malem arogantni in da je oblastniškega odnosa - skratka mi imamo oblast in
               odločamo, nekdo prihaja in prosi in mora biti zadovoljen, da je sprejet in da bo
               njegova vloga obravnavana - da je nekaj takega odnosa že. Kazalo bi na njega
               opozoriti, ker konec koncev vsa državna uprava, sodstvo, tudi mi bi morali služiti
               volivkam in volivcem, ne pa, da imam občutek, da je obratno.</p>
               <p>In zadnje, kot splošno opozorilo. Bojim se, da na nek način to velja tudi za nas in
               naše delo in drznil si bom zaradi tega, ker vem, da vsak pozna najboljše tisto, s
               čimer se sam ukvarja, tudi na štiri take stvari zelo na kratko opozoriti, za katere
               sem hvaležen, da na njih opozarja varuh človekovih pravic, za katere pa mislim, da
               smo opozarjali tudi že poslanke in poslanci, na žalost mnogokrat zelo brez uspeha.
               Prvo. Zadovoljen sem, da je varuh človekovih pravic in da je naš odbor opozoril na
               problem preživnin za roditelje, ki tega ne uspejo uveljaviti v normalnih postopkih.
               Rad bi bil pa toliko neprijazen ali pa domišljav, da bi opozoril na to, da sem 18.
               marca 1998, se pravi pred letom dni, to isto pobudo dal na seji državnega zbora vladi
               Republike Slovenije, tako da sem predlagal, da se:</p>
               <p>Prvič: Ustanovi poseben preživninski sklad za čas, ko roditelji ne uspejo uveljaviti
               plačila preživnine za svojega otroka. Drugič: da se zagotovi brezplačna pravna pomoč
               staršem za uveljavljanje pravic do določitve in izterjave preživnine; z odložitvijo,
               da so tisti, ki ne dobivajo preživnine, še v toliko težjem položaju, to pravico potem
               pred sodiščem uspešno uveljaviti. Tretjič: da se oceni potreba eventualne določitve
               okvirnih meril za določanje preživnine tudi na centrih za socialno delo, ker sem bil
               opozorjen, da kriteriji niso enaki.</p>
               <p>Vesel sem, da sedaj po letu dni vsi ugotavljamo, da je to pomembna tema. Morda bo
               sedaj končno po opozorilih varuha človekovih pravic in našega matičnega delovnega
               telesa, vlada kaj končno naredila. Primer: Kaj pač pobude poslancev pomenijo?</p>
               <p>Drugo vprašanje je vprašanje resnih opozoril, ki jih ima varuh človekovih pravic na
               delovna in socialna razmerja. Po njegovi evidenci so tu področja, ki poleg upravnega
               in sodnega postopka zadevajo največji obseg in ki so tudi z leta 1996 na 1997
               najbolj, prek 20% vsako porasla. Ob tem bi rad rekel, da me veseli, da ta opozorila
               potrjujejo naša prizadevanja, da bi se tudi v ustrezni zakonodaji in sodni praksi tem
               vprašanjem dajalo več pozornosti. Veseli pa - ob žalostnem dejstvu, kakršno je stanje
               - zato, ker kadar govorimo o ustrezni zakonodaji, moram reči, da sem zelo velikokrat
               od vas, kolegice in kolegi, na tej točki razumljen predvsem kot demagog, ki opozarja
               na neutemeljene stvari in da zelo malokrat sprejmete opozorila, ki jih dajem. To se
               je dogajalo, ko smo govorili o zakonu o zaposlovanju, to se je dogajalo sedaj, ko smo
               v prvi obravnavi obravnavali zakon o delovnem razmerju in še kdaj. Na žalost dajmo se
               takrat, kadar obravnavamo konkretne stvari, na take primere spomniti.</p>
               <p>Da ne bom govoril o tem, ki je zelo živa, ker smo jo obravnavali včeraj in je tudi
               že danes kolega Hvalica omenil in pred tem Samo Bevk. To je zakon o žrtvah vojnega
               nasilja, kjer smo vlada in mi pokazali popolno aroganco do tega, da bi probleme
               hitreje reševali in enostavno bi morali sami sebe tudi negativno v tej smeri oceniti.</p>
               <p>Zadnje. Tudi naša skrb in naše opozorilo na probleme v pravosodju. Vem, da bo kolega
               Feri Horvat, ki je predsednik odbora za nadzor proračuna, o tem rekel kakšen stavek
               več. Ampak mi smo dovolj zanimivo poročilo računskega sodišča o problemih v
               pravosodju pred kratkim obravnavali na matičnem delovnem telesu. Moram reči, da je
               potem po tistem, kar sem prebral v javnosti, bilo v glavnem sporočeno, da problemi
               sicer obstojajo, ampak da bodo v kratkem vsi rešeni, tako kot sta govorila predsednik
               sodišča in minister. Upajmo, da bo to res. Ampak tako, kot podatki kažejo, tega
               enostavno ne verjamem. Hočem samo povedati, da je pri nas mnogokrat bolj važno, kdo
               kaj pove, kot pa, kakšno je dejansko stanje. Stanje je bilo pa tudi s strani
               računskega sodišča na seji tega matičnega delovnega telesa kot precej, precej
               kritično prikazano.</p>
               <p>Naj zaključim. Malo za šalo, malo pa zares. Zelo vesel bi bil, če bi poročilo varuha
               človekovih pravic obravnavali na vsaki seji, po možnosti ob vsaki točki dnevnega
               reda. Mogoče bi takrat naše odločitve kdaj pa kdaj bile tudi drugačne. Hvala
               lepa.</p>
            </sp>
            <sp xml:id="SDZ2-Redna-11-1999-03-17.sp21">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Potrču. Besedo ima gospod Feri Horvat. Za njim gospod Jerovšek.
           </p>
            </sp>
            <sp xml:id="SDZ2-Redna-11-1999-03-17.sp22">

               <speaker>FRANC (FERI) HORVAT:</speaker>

               <p>Hvala za besedo, gospod predsednik, spoštovane kolegice in kolegi, varuh človekovih
               pravic, namestniki s sodelavci in ostali prisotni, v razpravi se bom osredotočil na
               en segment, to je dolgotrajno reševanje sporov pred sodišči.</p>
               <p>Kot smo videli iz poročila v poglavju 2.6 od strani 57 naprej in kot smo lahko
               slišali iz uvodnega poročila samega varuha, je to področje, kjer je največji pripad
               od vseh področij od vseh problemov, zaradi katerih se državljanke in državljani
               obračajo na varuha. Kot kaže statistična tabela, odpade na to področje 27% pobud
               državljank in državljanov in če temu dodamo še 23% pobud s področja upravnih zadev,
               potem vidimo, da je dejansko to polovica vseh zadev, zaradi katerih se ljudje
               obračajo na varuha človekovih pravic. Kot je varuh uporabil tudi v poročilu sintagmo,
               je dejansko to kot rdeča nit - veliki zaostanki in počasnost sodnega odločanja. K
               temu naj dodam še to, da nas neprestano na to opozarja tudi Unija. Gospod varuh je
               omenil poročilo komisije Evropske unije, ki je bila kritična prav na tem segmentu.
               Dovolite mi, da citiram tudi najnovejšo oceno, ki jo dajejo predstavniki Evropske
               unije, in to evropski parlamentarci, ki so pravkar prišli v Ljubljano in bodo
               popoldne skupaj z nami zasedali na skupnem pridružitvenem odboru. V zaključnem
               dokumentu, ki so ga pripravili oni kot predlog oziroma kot osnutek deklaracije in
               stališč, pod točko 8 pravijo takole: <q>"Pridružitveni parlamentarni odbor z
               zaskrbljenostjo opaža, da je konec leta 1998 na sodiščih 590 tisoč nerešenih primerov
               in je slovensko vlado pozval, naj pohiti z reševanjem tega problema."</q> Kakšna bo
               dokončna formulacija tega, ker bo to predmet debate na tej razpravi, je seveda drugo.
               Verjetno bo podobno, kajti številke so zgovorne in jih ni možno ovreči, je pa takšna
               ocena evropskih parlamentarcev.</p>
               <p>Kot je že omenjal kolega Potrč, se je s tem problemom ukvarjal tudi odbor za nadzor
               proračuna na osnovi poročila računskega sodišča, seveda z vidika pristojnosti
               računskega sodišča in z vidika pristojnosti našega odbora. Preden posredujem nekaj
               osnovnih ugotovitev, ki so zelo pomembne za pospešitev reševanja sporov pred sodišči,
               bi rad samo še povedal to, da imam enako izkušnjo, kot jo je omenil kolega Ivo
               Hvalica, ko se v poslanski pisarni ali pa v direktnem obračanju državljank in
               državljanov na mene, da je tudi največ takih primerov, kjer se ljudje pritožujejo
               zaradi dolgotrajnih sporov pred sodišči ali pa zaradi dolgotrajnih upravnih postopkov
               oziroma čakanja na rešitve.</p>
               <p>Poročilo računskega sodišča, ki ga je obravnaval odbor za nadzor proračuna, temelji
               na revizijah, ki jih je opravilo računsko sodišče v letih 1995 in 1996 na 14
               sodiščih: na 6 okrajnih, na 5 okrožnih, dveh višjih, na vrhovnem sodišču in pa tudi v
               ministrstvu za pravosodje. Računsko sodišče je ugotovilo - in razprava na odboru je
               to potrdila in dala še dodatne elemente in ocene - da je poleg običajnih razlogov, ki
               jih navajajo predstavniki pravosodja kot vzrok za dolgotrajne postopke - namreč
               zakonodaje, predvsem procesne zakonodaje, drugih zakonov in pa pomanjkljivosti in
               hitrosti, kot pravijo, pri izvedbi reforme sodstva, ki je povzročila veliko
               zaostanke; poročila in razprava na odboru ugotavljajo, da je velik del vzrokov za
               zaostanke počasnost in tudi visoki stroški sodnih postopkov za državljanke in
               državljane in predvsem za državni proračun, tudi v organiziranosti in v upravljanju
               sodišč.</p>
               <p>Naj navedem nekatere ugotovitve in tudi nekatera priporočila računskega sodišča in
               odbora za nadzor proračuna. Podatki oziroma ugotovitve kažejo velika odstopanja
               oziroma razlike med učinkovitostjo med posameznimi sodišči, istovrstnimi sodišči.
               Dalje. Ugotovitve kažejo veliko nedoseganje norm po posameznih sodnikih in po
               posameznih sodiščih in tudi velike razlike na tem področju. Dalje se ugotavlja, da so
               vprašljiva obstoječa merila in da bi jih bilo treba preveriti. Dalje. Nezadovoljivo
               je rešeno vprašanje strokovnih sodelavcev na sodiščih, ki jih ni tako malo, ki pa ne
               opravljajo posla, ki bi ga lahko opravljali, tudi strokovni posel v pomoč sodnikom,
               podobno kot je to praksa v drugih državah - na primer v sosednji Avstriji - tako da
               ti strokovni delavci dostikrat niso izkoriščeni in so bolj v čakalnici, zato da bodo
               nekega dne izvoljeni za sodnika. Presenetljivo je, da niti ne obsojajo enotne
               evidence o delu strokovnih sodelavcev na sodiščih.</p>
               <p>Dalje, da manjka program odprave zaostankov, na katerega je posebej opozoril gospod
               varuh v svojem uvodu. Velike so razlike v zasedenosti v administrativno-tehničnem
               osebju po sodiščih, razlike so tudi 50%-ne in večje, in je potrebno preveriti
               sistemizacijo. Kritične so tudi ugotovitve v zvezi s stroški; saj, prvič: ni
               ustreznih evidenc o stroških po posameznih pravdnih zadevah, velike so razlike po
               posameznih sodiščih in - tako računsko sodišče kot tudi odbor je ocenil - da je treba
               preveriti in pa sploh določiti tarife za izvedence in odvetnike. Kajti, predvsem za
               izvedence ponekod tarif sploh ni, da ne govorimo o njihovi višini.</p>
               <p>In končno: ugotavlja tako računsko sodišče kot tudi odbor, da je pomanjkljiv
               notranji nadzor in finančni nadzor in zato tudi predlaga ministrstvu za pravosodje in
               vladi, da dejansko izkoristi zakonske možnosti in opravlja tisto nalogo, ki jo ima. V
               tej zvezi se je seveda postavilo tudi v naši razpravi vprašanje neodvisnosti sodišč,
               pri čemer smo ugotovili enotno tudi predstavniki pravosodnih organov, ki so bili
               prisotni - tako minister, kot predsednik vrhovnega sodišča in predsednik sodnega
               sveta - da velja neodvisnost seveda za sojenje in v to se nihče ni spuščal, drugo je
               pa seveda področje organizacije dela, načina dela, delovne discipline, odgovornosti
               itd. Zato je odbor priporočil in upošteval tudi priporočila računskega sodišča, tako
               vladi kot ministrstvu za pravosodje in pa sodnemu svetu in vrhovnemu sodišču, da
               izvedejo oziroma upoštevajo priporočila tako računskega sodišča kot odbora in je
               hkrati na te institucije tudi naslovil poziv, da pisno poročajo o uresničitvi teh
               priporočil. In izvršitev teh priporočil bo pomenila tudi potem učinkovite ukrepe za
               odpravo zaostankov in počasnosti, ki jih ugotavlja poročilo varuha človekovih pravic.
               Moram z zadovoljstvom povedati in upam, da se bo to tudi zgodilo, da so prisotni
               predstavniki, od ministra do predsednika vrhovnega sodišča in predsednika sodnega
               sveta, zagotovili, da bodo, da so že velik del pomanjkljivosti odpravili, da jih bodo
               ostale še odpravili in tudi dali našemu odboru poročilo o izvršitvi teh sklepov.</p>
               <p>Na koncu mi dovolite samo še, da predlagam predlog dodatnega sklepa, s tem da moram
               reči, da podpiram predlog sklepov, ki jih je podal matični odbor, in sicer predlog
               dodatnega sklepa, ki se glasi: <q>"Državni zbor predlaga vladi Republike Slovenije, da
               ob pripravi ukrepov za večjo učinkovitost sodišč prouči in predlaga oblike in načine
               prenosa določenih zadev sodišč na druge ustanove, vključno z oblikami izvensodnega
               reševanja sporov."</q> Namreč, bila je ugotovitev in računskega sodišča in tudi razprave
               našega odbora, da bi bilo treba razbremeniti sodišča vrste enostavnih zadev, podobno
               kot je to praksa v tujini. Hvala lepa.</p>
            </sp>
            <sp xml:id="SDZ2-Redna-11-1999-03-17.sp23">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Feri Horvat. Replika, gospod Henigman.</p>
            </sp>
            <sp xml:id="SDZ2-Redna-11-1999-03-17.sp24">

               <speaker>BENJAMIN HENIGMAN:</speaker>

               <p>Spoštovani! Repliciram na zadnji predlog sklepa gospoda Horvata in menim, da ta
               sklep ne odraža tiste situacije oziroma tistega napora, katerega je vložil državni
               zbor v vprašanje sodne veje oblasti.</p>
               <p>Menim, da je v prejšnjem mandatu, katerega član sem tudi bil in lahko zato o tem
               nekoliko bolj argumentirano govorim, pa tudi v sedanjem, bilo vzpostavljenih oziroma
               toliko naporov, da bi operacionalizirali in izboljšali sodno vejo oblasti, s strani
               parlamenta, tako z opozorili vladi, kot tudi s predlogi zakonov, ki niso nikoli
               čakali na vrstni red, ampak so bili zmeraj pravočasno uvrščeni in tudi potrjeni. In
               ne nazadnje, tudi z vlogo komisije za volitve in imenovanja in stalno točko na
               dnevnem redu vsake seje - se pravi, z izvolitvijo novih sodnikov - da ne vidim nobene
               potrebe, da dajemo naprej potuho sodiščem, predvsem potuho sodiščem in sodnikom, ki
               jih ni tako malo in ki z vsem tem naporom, s stroški države in kadrovsko okrepitvijo
               ne delajo v tistem tempu in tako, kot bi od njih pričakovali.</p>
               <p>Če sprejmemo enega izmed takih sklepov, kot je ta, da se jih razbremeni dela, za
               katerega so poklicani - nimam nič proti, da se jih razbremeni tudi v tej smeri,
               vendar se bojim, da če se bo naložilo vladi tak sklep in če ga na ministrstvu za
               pravosodje začnejo prioritetno obravnavati samo v smeri, kako delo sodišč preusmeriti
               nekam drugam - da se sprenevedamo in da bi si državni zbor s sprejemom takega sklepa
               naredil levjo uslugo.</p>
               <p>Menim, da je treba ministrstvu za pravosodje in predvsem celotni vladi, na katero za
               deveti strani, zgoraj poročila varuha človekovih pravic lepo piše: Dunajska
               deklaracija, da je za varstvo pravic državljanov najprej in v vseh civiliziranih
               pravnih družbah predvsem zadolžena vlada, da se naredi tiste korake, da bodo sodišča
               učinkovita in da bodo začela delati. Ne pa, da bo tako, kot izhaja iz poročila
               varuha, da se zaostanki nekoliko zmanjšujejo; kar pomeni, da je od - če karikiram -
               od lanskega leta tak kup, od letošnjega leta je pa samo še toliko zraven. Se pravi,
               da je kup toliko večji, ampak nekoliko manj relativno narašča, kot je naraščal v
               lanskem letu. Mislim, da je treba opozoriti na to, da naj sodna veja oblasti začne
               delati. Pa si upam prenesti tudi kritiko, da se kot poslanec v zakonodajni veji
               oblasti vtikam v sodišča. Vendar tako, kot je šlo do sedaj, ne sme iti več naprej. Ta
               logika, gospod Feri, mislim, da ni prava. Lahko ste poskušali premakniti v pozitivno
               smer, vendar menim, da na tak način ni dobro sprejemati razbremenjevanja organov, ki
               neučinkovito delajo. Kajti sprašujem se, kdo izven sodne veje oblasti bo lahko to
               urejal - kdo? Ali državna birokracija, za katero tudi ugotavljamo, da je
               neučinkovita, zbirokratizirana, in da se utaplja v svojih papirjih, ki jih sama
               proizvaja? Hvala lepa.</p>
            </sp>
            <sp xml:id="SDZ2-Redna-11-1999-03-17.sp25">

               <speaker>PREDSEDNIK JANEZ PODOBNIK:</speaker>

               <p>Hvala za repliko. Replika na repliko, gospod Feri Horvat.</p>
            </sp>
            <sp xml:id="SDZ2-Redna-11-1999-03-17.sp26">

               <speaker>FRANC (FERI) HORVAT:</speaker>

               <p>Hvala za besedo, gospod predsednik. Namen tega predloga niti malo ni dajanje potuhe
               sodiščem, ampak da se bolj izkoristi možnost, ki jo tujina prakticira. Namreč, tako
               predstavniki pravosodja kot tudi drugi ugotavljajo, da so sodišča zatrpana tudi z
               vrsto zadev, ki jih v tujini rešujejo druge ustanove. Naj navedem konkreten primer s
               področja izvršb; recimo, primer Francije, ko smo obravnavali zakon o izvršbah in smo
               imeli primerjavo, kako so zadeve urejene, recimo, pri izvršbah, smo videli, da v
               Franciji obstojajo posebne institucije, ki opravljajo velik del izvršbe, seveda na
               osnovi zakonov in pod nadzorom sodišč. Možno bi bilo tudi več manjših, manj zahtevnih
               sporov med državljankami in državljani, morda reševati tudi izven sodišč. Za to gre,
               kajti reševanje zadev na sodiščih je tudi praviloma zelo drago; drago za udeležence
               in drago tudi za proračun, kot to kaže tudi računsko sodišče. In ta sklep dejansko
               nič ne prejudicira, ker ne pravi, kaj, koliko tega - tisto, kar je strokovno in
               seveda družbeno sprejemljivo. In vlada ima samo to nalogo, kot najbolj odgovorna za
               stanje v državi, da v sodelovanju s stroko in s predstavniki sodnih oblasti preveri,
               katere zadeve je smiselno in možno prenesti.</p>
               <p>Zato predlagam, da tak sklep tudi sprejmemo. Ni pa to seveda edina ali pa glavna
               rešitev, to je en del v segmentu urejanja zadev na sodiščih in pospešitve in
               povečanja učinkovitosti. Hvala lepa.</p>
            </sp>
            <sp xml:id="SDZ2-Redna-11-1999-03-17.sp27">

               <speaker>PREDSEDNIK JANEZ PODOBNIK:</speaker>

               <p>Hvala. Besedo ima gospod Jerovšek, za njim gospod Kelemina.</p>
            </sp>
            <sp xml:id="SDZ2-Redna-11-1999-03-17.sp28">

               <speaker>JOŽEF JEROVŠEK:</speaker>

               <p>Hvala lepa. Spoštovani gospod varuh človekovih pravic, spoštovane kolegice in
               kolegi! Končno smo dočakali obravnavo poročila varuha človekovih pravic za leto 1997
               tudi v državnem zboru. Upam, izgleda, da po zaslugi tudi tega, da je naš poslanski
               kolega zahteval uvrstitev na izredno sejo v februarju in je tako končno prišlo na to
               sejo, čeprav bi bilo lepo, da bi v lanskem letu, ko smo obhajali 50-obletnico splošne
               deklaracije o človekovih pravic, to obravnavali v lanskem letu.</p>
               <p>Da pa je stanje tako, pravzaprav ne preseneča, saj tudi varuh v svojem poročilu med
               dejavniki, ki vplivajo na človekove pravice, izrecno ugotavlja pomanjkljiv smisel za
               urejeno delovanje državnih in drugih organov. Pri tem pravi, da celo odločbe
               ustavnega sodišča niso upoštevane v postavljenih rokih. Ali nas v tej hiši to lahko
               preseneča? Žal, ne preseneča in žal je polovica parlamenta pred dvema tednoma tukaj
               demonstrirala svojo zavzetost za kršenje referendumske volje ljudi, ene od osnovnih
               državljanskih in ustavnih pravic. Za negiranje teh pravic se je zatekalo k
               takoimenovani ustvarjalni interpretaciji prava in zato smo izgubili cel teden in v
               času od maja 1997, ko je to poročilo, od maja 1998, ko je to poročilo v hiši, smo
               porabili tudi več tednov, da bi se izognili izvajanju zakona o denacionalizaciji. V
               tem poročilu je obširno dokumentirano, kako je izvajanje zakona o denacionalizaciji
               pereč problem spoštovanja človekovih pravic. Gospod Bizjak je danes omenil, da so
               mnogi, ki so dokumentirane vloge vložili v letu 1991, še niso dobili nikakršnega
               odgovora. Zato moramo biti samokritični na zavlačevanje, ki se je pri tako pomembnih
               zakonih tudi dogajalo pri tem državnem zboru.</p>
               <p>Gospodje, tu se sprašujem, zakaj se nekateri raje niste spomnili ustvarjalne
               interpretacije splošne deklaracije o človekovih pravicah. To poročilo nam kaže, da bi
               bila potrebna takšna ustvarjalna interpretacija. Kajti, želeli bi si lahko, da bi
               bilo poročilo tanjše, da bi se človekove pravice z več čuta in in bolj dosledno
               spoštovale.</p>
               <p>Varuh med dejavniki, ki vplivajo na spoštovanje človekovih pravic, navaja tudi
               predolgo usklajevanje med resorji. Uskladitev več ministrstev ne poteka in ne omogoča
               reševanja zadev v primernem roku. Veseli me, da je tudi varuh človekovih pravic
               prišel do ugotovitve, ki jo tukaj poslanci iz opozicijske strani večkrat navajamo, ko
               ugotavljamo razglašenost vlade; takšno razglašenost vlade, ki hromi operativno
               dejavnost vlade in ni sposobna reševati. Celo več, ministrstva se pogosto zatekajo k
               temu, da se izgovarjajo drugo ministrstvo na drugo. Tu so nekateri že omenili in tudi
               sam iz navedb ljudi, ki prihajajo v poslansko pisarno, ugotavljam, da je temu tako.
               Tisto, kar mi poslanci v poslanskih pisarnah doživljamo, čujemo in vemo od svojih
               volivcev, je pravzaprav zrcalna slika tega v manjši obliki.</p>
               <p>Tukaj bi se pri konkretnih stvareh dotaknil položaja in pravic delavcev; to je
               pravic, ki izhajajo iz delovnega razmerja. V tem poročilu je to omenjeno na 19. in
               75. strani. Tudi varuh v svojem poročilu ugotavlja, da so posamezniki pogosto
               izpostavljeni šikanoznemu ravnanju. Šikanoznega ravnanja je v naših podjetjih in tudi
               v državnih podjetjih. Morda ga je v državnih podjetjih celo več kot v privatnih
               podjetjih - tega šikanoznega ravnanja, ki so mu izpostavljeni delavci, je mnogo. Zato
               se pridružujem mnenju varuha, <q>"...da bi bilo treba začeti uveljavljati institut
               osebne in kazenske do odškodninske odgovornosti in s tem ustrezno sankcionirati
               kršitve, ki jih delavcem povzročajo odgovorne fizične osebe delodajalcev."</q> Konec
               citata. Če ne bomo prišli do tega, se bo to šikanozno ravnanje predpostavljenih
               delodajalcev nadaljevalo. Poznam primere, ko si zaposleni zaradi direktne grožnje
               izgube službe, ne upajo uveljaviti pravic, ki izhajajo iz naslova intelektualne
               lastnine, ker bo razvita tehnologija prikazana kot vložek tujcev pri dokapitalizaciji
               podjetja. Gre za podjetje, ki je v lasti Slovenske razvojne družbe in tak direktor je
               deležen izrazite podpore ministra v odstopu.</p>
               <p>Zato tudi ni čudno, da si tuja podjetja dovolijo celo prepovedati sindikalno
               organiziranje zaposlenih. Poznamo primer Bauhausa, kjer si teh pravic delavci niso
               upali vzeti. Zdaj to pravico mogoče imajo. Tu vidimo, da pri nas tudi te osnovne
               sindikalne pravice niso same po sebi samoumevne. So zagotovljene, jih pa zaposleni
               ponekod niso v stanju uveljaviti. Pravice delavcev so največkrat kršene tam, kjer
               posamezniki in posamezni delodajalci oholo kažejo svojo zgodbo o uspehu; mnogokrat s
               podporo in mižanjem, zatiskanjem oči državnih organov. Na nekatere take primere
               opozarja tudi varuh človekovih pravic v svojem poročilu.</p>
               <p>Moram opozoriti še na nekatere primere, ko so se pred kratkim delavci obrnili name v
               poslanski pisarni. Gre za to, da so zaposleni zaslutili, da jim delodajalec ne
               plačuje prispevkov za socialno in pokojninsko zavarovanje, ker je privatno podjetje
               poslovalo preko bay pass firme. Pri ugotavljanju, ali delodajalec plačuje prispevke,
               so naleteli na vrsto preprek. Dejanskega stanja niso mogli preveriti in ugotoviti in
               izrazili so sum, da so pristojni v nekaterih državnih organih in javnih zavodih
               podkupljeni. Pred kratkim je lastnik podjetje dejansko poslal v stečaj, zaposlene je
               prerazporedil v drugo podjetje, registrirano na njegov ženo. Ob stečaju so iz Zpiz-a
               dobili obvestilo, da prispevki v daljšem časovnem obdobju niso bili plačani. Si
               zamišljate, kako bo njihova pokojnina prizadeta, ker teh prispevkov ni bilo? Delovna
               doba jim je sicer tekla, niso pa bili plačani prispevki. Tu je dodatna ironija, da
               takim podjetnikom država izdatno pomaga. Meni so ti delavci navedli, da je to
               podjetje, ki je sedaj v stečaju, bilo pred 2 letoma deležno sredstev za nova delovna
               mesta. Sedaj je isti podjetnik to podjetje spravil v stečaj in je kupil drugo
               podjetje. Zopet <q>"baje"</q> z državno pomočjo in zopet dobil sredstva za nova delovna
               mesta. Pri tem pa elementarno krši osnovne delavčeve pravice. Dotaknil bi se tudi
               drugega področja, ki je na strani 82 obširno prezentirano. Gre za napredovanje v
               plačilne razrede delavcev, zaposlenih v šolah in vrtcih. Vemo, kakšen nemir je ta
               pravilnik vzbudil med temi delavci takrat, ko je stopil v veljavo - mislim, da je
               bilo aprila 1996. Na to temo sem tudi obširno diskutiral ob obravnavi nepravilnosti v
               šolskem ministrstvu, ob interpelaciji. Žal, minister ob dveh priložnostih ni bil
               pripravljen kakorkoli odgovoriti. Vidim, da je tudi za varuha človekovih pravic to
               obširno področje, kjer je dobil številne urgence. Kot varuh navaja, sam pravilnik je
               v skladu s pravilnikom o razmerju plač v državnih organih, vendar so brez dvoma pri
               tej zadevi bile kršene nekatere stvari. Kajti; pravilnik razumem in sem prepričan, da
               ni bil uveljavljen zaradi tega, da bi se lahko pedagoške delavce bolje plačevalo,
               ampak predvsem zato, da bi se uveljavljala pravica deli in vladaj - sprejeti
               korektive. In to je po številnih pismih bralcev, ki sem jih v tisti razpravi celo
               nekatere citiral, jasno, mnogi so to jasno zapisali. Koretive jim je uspelo sprejeti.
               Neka učiteljica je zapisala, <q>"sovraštvo in bes sta se naselila v šolske kolektive"</q>.
               Pri tem, kot so v teh pismih ugotavljali učitelji, niso bile kršene samo pravice
               zaposlenih, ampak so bile kršene tudi pravice otrok, učencev. Kajti, ob takih
               razmerah je bila kršena marsikatera njihova pravica. Kajti v takem stanju učitelji,
               kot so sami ugotavljali, niso bili v stanju izvrševati vsega, kar od njih zahteva
               pedagoški poklic.</p>
               <p>Opozoril bi še na nekaj. Na strani 82 v poročilu piše, da ste dobili od ministrstva
               odgovor, da so, <stage>(citiram)</stage>: <q>"...vsem, ki so se na ministrstvo obrnili s pismi,
               kritikami in predlogi za spremembo sistema napredovanja, so posredovali odgovor z
               ministrstva za šolstvo in šport"</q>. Imam dosti pomislekov in dosti razlogov, da dvomim
               v resničnost tega odgovora, ki so ga dali vam, zato ker sem tudi ob neki priložnosti
               citiral pismo bralcev iz Dnevnika, ki je izrecno navajalo, da učitelji niso dobili
               odgovora, nobenega odgovora v konkretni zadevi, izgleda, da so se skupinsko
               pritožili. Tudi sam poznam nekaj takih pričevanj - mogoče, ne vem za zadnja dva
               meseca, vendar je bilo to poročilo lani v maju tiskano, tako da verjetno v tistem
               trenutku, ko se je to tiskalo, ta navedba ni verodostojna.</p>
               <p>S tem bi zaključil. Zaključil bi tudi z mislijo, da upam in pričakujem, da bomo
               dejansko naslednja poročila, to pomembno materijo, obravnavali promptno, in da bo
               vzrokov in snovi za poročilo s strani varuha človekovih pravic iz leta v leto manj.
               Hvala lepa.</p>
            </sp>
            <sp xml:id="SDZ2-Redna-11-1999-03-17.sp29">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Jerovšku. Besedo ima gospod Čeligoj, za njim gospod Kelemina.</p>
            </sp>
            <sp xml:id="SDZ2-Redna-11-1999-03-17.sp30">

               <speaker>VLADIMIR ČELIGOJ:</speaker>

               <p>Hvala lepa za besedo. Spoštovani zbor, spoštovani varuh človekovih pravic in njegovi
               sodelavci! Institut varuha človekovih pravic je po mojem mnenju v naši državi premalo
               upoštevan oziroma nima statusa oziroma vloge, kot bi jo sicer moral imeti.
               Nenazadnje, da šele danes obravnavamo poročilo varuha človekovih pravic za leto 1997,
               kot je bilo že nekajkrat danes omenjeno, kaže tudi na svojevrsten odnos do te
               institucije. Vsekakor bi s tem, da bi državni zbor obravnaval poročilo za leto nazaj,
               ne pa za dve leti nazaj, pokazali do te institucije, varuha človekovih pravic, svoj
               zrelejši odnos ter pomagali dvigovati njegov ugled in uveljavljenost. Predlagalna in
               priporočilna vloga, ki jo ima varuh človekovih pravic bi na posameznih ministrstvih
               ter drugih državnih organih morala dobiti večjo težo in pomen. Ljudje se na to
               institucijo varuha človekovih pravic mnogokrat obračajo takrat, ko ne vedo več, kam
               bi se obrnili in ko ne najdejo več izhoda za rešitev svojih krivic, ki se jim
               dogajajo. V varuhu človekovih pravic vidijo še zadnjo možnost in mnogokrat edino
               upanje za rešitev. Nenazadnje bi vloga varuha človekovih pravic morala biti kot
               zadnja instanca, katera bi s svojo pozicijo, pomembnostjo in avtoritativnostjo
               dejansko vplivala na pravično razreševanje kršenja človekovih pravic.</p>
               <p>Sedaj pa bi se rad dotaknil področja delovnih razmerij. Prav na tem področju se kaže
               povečano število pobud glede na leto poprej. Večina problemov in kršitev pravic s
               področja delovnih razmerij izhaja iz situacije preoblikovanja lastništva in
               preštevilnih stečajev firm. Danes imamo v Sloveniji opravka z novimi podjetniki in
               svežimi delodajalci, katerim je bistveni cilj ustvariti čim večji dobiček, v mnogih
               primerih na račun kršenja pravic delavcev, in sicer: od zaposlovanja na črno,
               večkratnega začasnega zaposlovanja, namesto zaposlovanja za neodločen čas. Nekateri
               delodajalci v času vodenja stečajnih postopkov delavce neštetokrat pošljejo na zavod
               za zaposlovanje, nato pa ga ponovno pokličejo na delo, kadarkoli se jim zljubi, ali
               pa jim iz meseca v mesec dajejo mesečne, začasne pogodbe o delu in to tako ponavljajo
               v celotnem času stečaja. V takšnih primerih se ravna z delavci nečloveško,
               nedostojanstveno in ponižujoče. Kljub vsem institucijam v pravosodju in kljub
               sindikatom so delavci v večini primerov prepuščeni samemu sebi in lastni
               iznajdljivosti. Ostajajo pa brez kakršnekoli pravne zaščite in ostajajo brez
               kakršnekoli pomoči. Takšno početje delodajalcev je vredno obsodbe in je potrebno na
               tem področju to tudi zaustaviti ter pravno urediti. Mnogi delavci, ki so prizadeti
               oziroma prikrajšani pri svojih pravicah, iščejo svoj prav pri varuhu človekovih
               pravic. Nešteti so primeri, ko delodajalec čez noč postavi delavca na cesto,
               čestokrat brez zaključnega datuma v delovni knjižici. Delavec ostane na cesti v
               takoimenovani odprti brezposelnosti. Skratka, v neznosnem položaju in zopet prepuščen
               samemu sebi.</p>
               <p>Zakon o delovnih razmerjih je sicer prišel v parlamentarno proceduro, toda ta zakon
               bi potrebovali že zdavnaj, na žalost pa ga bomo še nekaj časa čakali, saj smo
               prejšnji teden opravili šele prvo obravnavo. Sprejem tega zakona bi vsekakor zmanjšal
               vrsto pred vrati varuha človekovih pravic, pa nenazadnje preprečil marsikatero
               krivico delavcem. Seveda je treba poudariti, da mora delavnopravna zakonodaja
               zaživeti, da jo je treba spoštovati in da morajo nad spoštovanjem bdeti vse pravne
               institucije. Sedanje družbene razmere v naši državi niso naklonjene delavcem, kot to
               tudi ugotavlja varuh človekovih pravic. Delavec je v večini primerov v podrejenem
               položaju do delodajalca. Zato je nujna čimprejšnja pravna ureditev, ki bo zaščitila
               delavca pred kakršnimikoli izkoriščanji iz delovnega razmerja. Hvala lepa.</p>
            </sp>
            <sp xml:id="SDZ2-Redna-11-1999-03-17.sp31">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospodu Čeligoju. Besedo ima gospod Kelemina. Za njim gospod Božič.
               Imamo še 5 razpravljavcev in gospa Marija Pozsonec na 5 minut. Prosil bi vas, kljub
               temu da se zavedamo, da je to zelo pomembna problematika, da poskušamo razpravo
               voditi tako, da bi lahko ob 14.00 uri to točko zaključili z odločanjem o sklepih.
               Prosim, gospod Kelemina.</p>
            </sp>
            <sp xml:id="SDZ2-Redna-11-1999-03-17.sp32">

               <speaker>BRANKO KELEMINA:</speaker>

               <p>Hvala lepa, spoštovani predsednik! Državni zbor, gospod varuh človekovih pravic!</p>
               <p>Mislim, da je to poročilo, ki ga je danes tudi tukaj predstavil varuh človekovih
               pravic, predstavljeno korektno in tudi obširno. Tako, da ob posameznih sklopih tako
               počez ni pomembno več razpravljati, seveda pa je v vsaki postavki, v vsakem odstavku
               tako rekoč skrito veliko pomembne tematike, o kateri bi seveda lahko - o vsaki
               posebej - veliko, veliko razpravljali.</p>
               <p>Za mene je pomembna predvsem ta ugotovitev, da mogoče opozicija ima nekega
               sogovornika vsaj na nekaterih področjih delovanja države. Zakaj pravim nekateri? Po
               mojem mnenju je še veliko drugih, s katerimi bi se moral - po mojem mnenju - tudi
               varuh človekovih pravic ukvarjati, vendar se ne ukvarja. Ukvarja se v glavnem s
               tistimi zadevami, ki nekako iz celotnega tega sklopa priplavajo na površje. Z vsemi
               stvarmi, ki se dogajajo v ozadju in v sredini vsega tega dogajanja, pa - po mojem
               mnenju - se ne ukvarja.</p>
               <p>To je tudi priložnost, da se vlada, ker danes tukaj ni prisotne, ampak sem trdno
               prepričan, da tudi - ali upam, da je tako - vlada to poročilo obravnava in da tudi
               vlada sprejema ustrezne odločitve v zvezi z odpravo vseh pomanjkljivosti oziroma
               opozoril, ki so podana v poročilu. Upam, da je vlada v zvezi s tem obveščena, ne
               glede na to, da je ni tukaj.</p>
               <p>Tako tudi priložnost, da se s to problematiko seznani koalicija. Predvsem pa je to
               priložnost - po moji oceni - da se s to problematiko seznani prevladajoča LDS, da se
               poglobi v to poročilo, seveda s ciljem - končni cilj mora biti vedno prisoten - da s
               svojo oblastniško močjo pristopi, kot pravi, k vsem tem, že nekaj let ponavljajočim
               se vprašanjem in da se pozabava tudi s tem, da ne bi nastajale nove oziroma se
               povzročale nove težave, novi problemi in nova kršenja človekovih pravic.</p>
               <p>Če lahko tu mogoče rečemo, da se te stvari ne rešujejo korektno in hitro zaradi
               tega, ker gre mogoče pri vodenju politike pri tej oblasti, za krizo nekih vrednot, za
               krizo idej, za krizo vizije, na kar so tudi pomembni, eminentni ljudje te države
               opozorili, je seveda drugo vprašanje. In o tem ne bom govoril.</p>
               <p>Zanimiva se mi zdi pripomba varuha, ko je omenil, da pri opozarjanju predvsem
               upravnih organov, predvsem državnih organov, vladnih organov na te pomanjkljivosti
               naleti na razumevanje, naleti na prikimavanje takorekoč večine vseh in
               pripravljenost, da bodo stvari tudi v najkrajšem času odpravili, kaj več od tega se
               pa dejansko v veliko primerih ne zgodi. To je zdaj malo čudna situacija. Tudi sam
               poznam ta občutek prikimavanja ob opozarjanju na določene probleme; pripravljenost za
               premik na nek višji nivo, višjo raven, pa potem enostavno splahni. Kje je tukaj
               vzrok, kaj bi bilo treba narediti, da bi dejansko tisti, ki so odgovorni za
               izvrševanje določenih zadev, to upoštevali, je seveda drugo vprašanje.</p>
               <p>No, morda bi omenil še to, da se je s sprejetjem oziroma potrditvijo evropske
               socialne listine v državnem zboru naša država še dodatno obvezala, da bo bolj
               učinkovito ali pa bo vsaj razširila določene pravice državljanom tudi na tem
               področju. Mislim, da je to tudi ena izmed velikih obveznosti, ki jo bo naša država -
               sem trdno prepričan - težko uresničila.</p>
               <p>Pomembna je tudi ugotovitev, vsaj zame, ki jo je omenil gospod Bizjak, glede
               uveljavljanja pravic državljanov. Tudi sam ugotavljam, kar sem tudi že večkrat
               omenil, da državljani v Sloveniji imamo ogromno pravic; to izhaja sedaj tudi iz te
               splošne deklaracije o človekovih pravicah, potem izhaja tudi iz evropske socialne
               listine, ki smo jo pred kratkim sprejeli, veliko pravic izhaja iz ustave, potem so tu
               materialni zakoni, ki so zelo pomembni oziroma najpomembnejši za zagotavljanje
               določenih pravic državljanov in so tudi v poročilu velikokrat omenjeni; potem je tu
               upravni postopek, za katerega je tudi iz poročila razvidno, da je velikokrat kršen,
               nespoštovan, kot eden temeljnih upravnih aktov, ki bi ga morali upoštevati vsi v tej
               državi, in ki je tako rekoč druga ustava v malem.</p>
               <p>Zanimivo je dejstvo, da ugotavljamo - saj ni v vsakem primeru to, ampak v veliko
               primerih - da državljani Slovenije imamo vse pravice, ampak le-te imamo samo tako
               dolgo, dokler jih v praksi ne potrebujemo oziroma dokler jih ne uveljavljamo. Ta
               resnica se v praksi velikokrat pokaže. Ampak še ni najhujše to, da te pravice, ki so
               zapisane, potem niso uresničljive. Najhujše je to, da prihaja do diskriminacije med
               istimi skupinami ljudi ali med različnimi ljudmi, predvsem pa je najbolj kritična
               diskriminacija zaradi politične pripadnosti. O tem varuh človekovih pravic ne govori,
               je pa to zelo pomembna ugotovitev. O tem sem tukaj že govoril. Prav ta politična
               diskriminacija mene najbolj skrbi. Če samo omenim primer, tipičen primer <stage>(po mojem)</stage>,
               eden izmed teh, ki so zapisani v poročilu kot primer politične diskriminacije, je
               napredovanje zaposlenih v vrtcih in šolah in v plačilne razrede, kakor tudi
               napredovanje zaposlenih v šolah v nazive, kar je opisano na 37. strani. Iz tega se
               očitno vidi, in to ugotavljamo mi, ki imamo poslanske pisarne na terenu, ko prihajajo
               k nam ljudje in nam potožijo, kako jih grozno oblast zaradi svoje strukturne mreže
               diskriminira s tem, ko jim ne da tiste pravice, ki so jo že imeli doseženo, zaradi
               neke svoje izobrazbe in kako jim preprečuje, da bi na osnovi novih kriterijev, ki
               obstajajo zdaj po novih pravilnikih, tudi njim pripadale. Enostavno jim ne dovolijo,
               da izvajajo tiste dodatne dejavnosti, dajejo pač tistim svojim, ki so lojalni
               sistemu, vse ostale pa ignorirajo in jih izključijo iz tega in pri tem tudi nimajo
               možnosti, da bi napredovali. To so grozovite stvari, ko to človek spozna, ampak to je
               samo eno področje, ki sem ga zdajle omenil. To se dogaja tako rekoč na vseh področjih
               našega življenja v naši državi.</p>
               <p>Kaj počne ta politika s politično prevlado, s preprečevanjem, tako rekoč z grožnjami
               na posameznih področjih, to je nevzdržno. Mislim, da bi bilo treba tudi o tem, kar je
               v teh poročilih, se nekoč spustiti v to sredino in poskušati odkriti take stvari,
               nekaj napisati in tudi opozoriti. Še en primer bom v zvezi s tem povedal. Enako se
               dogaja pri nedokončanem lastninjenju vseh teh državnih podjetij oziroma podjetij, v
               katerih je večinski lastnik država, od zavarovalnic do bank itn. Tukaj na tem mestu
               tudi lahko povem, gre za izredno težke zakulisne igre, v katere imajo dostop samo
               posamezniki, izbrani, preverjeni posamezniki in ni daleč dan seveda, ko se bodo te
               stvari uredile. Zakaj, seveda Slovenija ni dokončala privatizacije oziroma
               lastninjenja na vseh področjih, enako častno in čimprej. Zato, ker enostavno niso
               uspeli vseh stvari spraviti pod svoje okvirje, samo zato. In tukaj, poznam stvari,
               ker me ljudje opozarjajo, posamezni, vsak, ki ni pravi, ki ni lojalen, ki ni njihov,
               ga poskušajo na vsak način odstraniti, da ni zraven pri tem poslu, ko se bodo te
               stvari v roku pol leta, enega leta tudi dokončale, seveda ve se, v čigavo korist. Jaz
               mislim, da bi se varuh človekovih pravic moral ukvarjati tudi s temi zadevami, kako
               so posamezniki - ker vemo, da iz nič nič ne nastane, vsaj po mojem mišljenju ne -
               prišli do takega bogastva, ki ga danes imajo in tudi še naprej si to bogastvo širijo,
               na osnovi česa. Na čigav račun? Ali na račun svojega znanja, svojega dela ali na
               račun neustreznih predpisov ali na račun vseh državljanov Slovenije in prejšnjih
               rezultatov, ki so jih ti državljani dosegli in žrtvovali za našo Slovenijo?</p>
               <p>Naslednja stvar, ki se jo bom na kratko dotaknil, je tudi zakon o volitvah v državni
               zbor, ki je tudi opisan tukaj na strani 10 in 11. Popolnoma se strinjam. Tudi zakon o
               lokalnih volitvah, te zadeve niso dorečene in prihaja do veliko, veliko napak,
               neusposobljenost, bom zdajle povedal, volilnih odborov na terenu, ki si razlagajo
               zakonodajo vsak po svoje in dovoljujejo take mahinacije, ki jih vi nikoli ne morete
               odkriti, ker vam tudi nobeden tega ne pove. Potem pa, recimo, štetje nekih glasov na
               nekem mestu, zapisnik. Seveda tisto se tam na nek ustrezen način ali ne prešteje,
               zapre, potem pa prek mobitelov iz central javljajo na vsa področja, kakšni so
               rezultati začasni, ko se šteje in se tudi po 3 kilometre daleč prenaša pošta po dve
               uri. Kaj se med potjo dogaja, nobeden ne ve. Kako se pa nov zapisnik napiše, nobeden
               ne ve itn. Tudi na tak način se zmaga, tudi na tak način. Volitve se ne dobijo,
               volitve se vzamejo, velikokrat, tudi v tej državi še vedno. Samo toliko za opozorilo.
               Te stvari bo treba z novim zakonom o volitvah absolutno doreči in ugotoviti, kje so
               tiste meje, do kje lahko volilne komisije oziroma volilni odbori še delajo, in od kje
               naprej ne morejo, ker za to niso usposobljeni, ker vemo, kakšna množica vseh teh je
               potrebna za izvedbo nekih volitev.</p>
               <p>Še samo to na kratko bom omenil. Mislim, da se tukaj in bi prosil tudi varuha
               človekovih pravic, da temeljito zadevo preštudira in da mi mogoče tudi odgovori, če
               bo lahko. Nedavno tega smo sprejeli oziroma potrdili v državnem zboru
               evropsko-socialno listino. Zato bi prosil varuha človekovih pravic, da ugotovi. Jaz
               namreč trdim, da 13. člen iz evropsko-socialne listine, predvsem prvi odstavek, ni v
               nobeni povezavi s četrtim odstavkom oziroma 4. točko in da je socialna in zdravstvena
               pomoč našim državljanom z nesprejetjem prvega odstavka 13. člena hudo kršena. Vsaka
               država ima pravico, da sprejme samo določeno število členov. Od 31, 16 od obveznih 9,
               6. Od tolikšne mase odstavkov oziroma postavk posameznih določeno število. Ampak, da
               smo ravno prvi odstavek oziroma 1. točko 13. člena izključili iz tega, jaz mislim, da
               so s tem tudi prizadete pravice slovenskih državljanov, predvsem glede ocialne in
               zdravstvene pomoči. Socialne in zdravstvene pomoči. Mi te točke nismo sprejeli.
               Enostavno ta država se lahko tudi izgovarja na to listino in reče, mi nismo potrdili
               te točke za socialno in zdravstveno pomoč vsakemu, ki v tej državi to pomoč
               potrebuje, in jo lahko država tudi odkloni.</p>
               <p>Vlada zagovarja, da pomeni vsakemu, tudi tistemu, ki pri nas začasno biva. Zakaj pa
               ne? Tudi tistemu, ki začasno, če nujno potrebuje tako pomoč. Ampak jaz mislim, da
               turistično noben tak revež ne pride, da bi mu morali na ta način pomagati. Nekomu pa
               je mogoče tudi taka pomoč potrebna.</p>
               <p>Prav bi tudi bilo, da preštudirate 12. člen, in da bi ugotovili, da tam pa dajemo
               določene pravice tujcem prek mednarodnih pogodb. Jaz bi vas prosil, da te stvari
               preštudirate in ugotovite. Ali niso slučajno z nesprejetjem prvega odstavka 13. člena
               kršene pravice naših državljanov glede socialne in zdravstvene pomoči.</p>
               <p>Mogoče bi se samo še dotaknil ene točke, in sicer okolje in prostor, na strani 71,
               kjer ste ustrezno opozorili na sprejemanje podzakonskih aktov v zvezi z zakonom o
               varstvu okolja, predvsem na področju iz določbe 78. člena zakona, v katerm se ureja
               plačilo odškodnine povzročiteljem razvrednotenja okolja in nevarnosti za okolje. Tudi
               osebno smatram, da je to zelo pomembna postavka, in da bi vlada morala čim prej tukaj
               sprejeti te podzakonske akte. Kajti s tem, ko bi morali določeno oziroma bili
               obvezani plačati tudi določeno odškodnino, rento ali kakorkoli bi se že imenovala, bi
               tudi verjetno razmislili, na kakšne način okolje onesnaževati oziroma oskruniti ali
               kakorkoli že povzročati škodo v našem prostoru in v našem okolju.</p>
               <p>Tukaj se lahko dotaknem tudi, da inšpekcijski organi, kar je bilo posebej
               opozorjeno, v naši državi svoje funkcije ne opravljajo. Še enkrat bom povedal, tako
               kot sem tudi zadnjič. Velikokrat naši inšpekcijski organi ne ukrepajo zaradi direktiv
               z vrha. To je dejstvo, to nisem bil enkrat opozorjen na ta problem. Enostavno bi se
               bilo treba s tem pozabavati mogoče. Jasno pa je, da inšpektorji, ki so zaposleni in
               ki dobijo plačo od te države in ki imajo svoje nadrejene, o tem ne želijo govoriti.
               Velikokrat pa ne gredo na teren, prav zaradi direktiv z vrha. Jaz bi vas prosil, če
               je mogoče - seveda se s tem ne morete ukvarjati, ker se ukvarjate, tako kot sem
               povedal na začetku, z zadevami, ki priplavajo na površje, ki so vam vidne in ki so
               tudi konkretno na vas naslovljene - nekoliko premalo se mogoče ukvarjate z
               raziskovanjem teh posledic oziroma stvari, ki so skrite.</p>
               <p>Na koncu pa samo še to, predvsem prevladajoči LDS, da naj poskrbijo za to, da se bo
               presegla kriza vrednot, seveda teh napačnih, kriza idej in kriza vizije prihodnosti.
               Vas je 25 poslancev v državnem zboru plus eden, če lahko tako rečem, in če si vsak
               samo eno področje vzame, en problem, in si zada nalogo, da bo prek svoje politične
               moči poskušal to rešiti, bo veliko problemov v prihodnosti manj in bo tudi naša
               država bolj pravna in v lepših očeh Evrope in v svetu. Hvala lepa.</p>
            </sp>
            <sp xml:id="SDZ2-Redna-11-1999-03-17.sp33">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Kelemina. Glede vašega vprašanja, če je bila vlada seznanjena s
               tem gradivom. Naslednji dan, ko smo prejeli poročilo o delu varuha človekovih pravic,
               se pravi 9. junija lani, smo poročilo o delu varuha človekovih pravic posredovali
               tudi vladi v vednost. Besedo ima gospod Ivan Božič, za njim gospod Peterle.</p>
            </sp>
            <sp xml:id="SDZ2-Redna-11-1999-03-17.sp34">

               <speaker>IVAN BOŽIČ:</speaker>

               <p>Hvala lepa, gospod predsednik. Spoštovane poslanke in poslanci, vsem lep, dober dan!
               Tudi varuhu človekovih pravic, gospodu Ivanu Bizjaku in njegovim sodelavcem, lep,
               dober dan, in hvala za obširno poročilo. Ostalim predstavnikom vlade in tudi edinemu
               ministru, ki se je danes udeležil zasedanja državnega zbora, gospodu Školču, lep,
               dober dan! O vladi bom kasneje rekel malo bolj pikrih.</p>
               <p>Ponavadi, kadar se kakšno poročilo bere, se človek zmeraj spomni sam nase, kaj sem
               jaz dobrega naredil in kaj sem naredil slabega. Državni zbor se glede svojega dela
               lahko nekaj le pohvali. Sam imam pri sebi prazno ovojnico 39. točke 11. seje, volitve
               in imenovanja. Kar je bilo v državni zbor poslano, je KVIAZ obravnaval in državni
               zbor na tej seji vse potrdil. Ne na KVIAZ-u ne v državnem zboru v dveh letih in nekaj
               mesecev, kar smo tu, še ni bil zavrnjen en sodnik. Torej, tretja veja, ki jo je varuh
               človekovih pravic kritiziral - tretja veja oblasti, sodstvo - se naj na nas ne
               izgovarja; mi smo svoje naredili.</p>
               <p>Drugo, kar bi rad rekel. Tudi naš odbor za notranjo politiko in pravosodje je
               napisal svoje poročilo. Z njim smo zadovoljni, še posebej zadovoljni s tem, da bo
               posebna komisija pripravila še posebne sklepe in o njih poročala.</p>
               <p>Kot tretje bi pa rad rekel nekaj, kar pa nam ni najbolj v čast. Prejšnji teden smo
               od oktobra 1997 le prišli do obravnave zakona o delovnih razmerjih. Malo si poglejte
               amandmaje, o katerih smo glasovali, pa boste videli, da marsikdaj takrat nismo bili
               naklonjeni človekovim pravicam, in najbrž je gospod Potrč mislil na to brezbrižnost,
               ki smo jo takrat naredili.</p>
               <p>Rad bi še rekel nekaj o sklepih državnega zbora z dne 19.11.1997. Gospod predsednik
               nam jih je razdelil in poslal, pred letom in pol, predvsem moram reči, da niso bili
               izpolnjeni, 8. oziroma 6. sklep pravi tako: <q>"Vlada Republike Slovenije naj analizira
               ocene, ugotovitve, mnenja in predloge varuha človekovih pravic ter kot odgovorna za
               izvajanje zakonov in drugih predpisov ter za celotno delovanje državne uprave sprejme
               ukrepe za odpravo nepravilnosti ter pomanjkljivosti, na katere v svojem poročilu
               opozarja varuh človekovih pravic."</q> Ko smo prejeli poročilo od varuha človekovih
               pravic za leto 1997, 
                     EPA 512 /2 z dne 16.6.1998, poročilo vlade ni bilo priloženo. To
               se pravi vlada ni izpolnila našega sklepa. Ne samo tega, veliko sklepov ne izpolni in
               se človek vpraša, kaj naj še sklenemo, ampak kljub temu postavljam vladi še sledeče
               vprašanje. Zakaj ni zakonov o duševnem zdravljenju? Zakaj v proceduro še ni zakona o
               skladu za plačilo vojne odškodnine? Mi bomo obravnavali oziroma obravnavamo zakon o
               žrtvah vojnega nasilja, poprave krivic. Iz česa se bo to plačalo, če vlada nima
               pripravljenih sredstev, niti še zakona, kako bo to uredila.</p>
               <p>Drugo bi rad opomnil pri tem poročilu, ki smo ga te dni oziroma danes, te ure,
               poslušali, prebrali smo ga sami doma. Recimo delo upravnih enot. Zakaj se ne izvaja
               zakon o denacionalizaciji? Danes bi jaz rad slišal vlado, da bi rekla zato. Rad bi
               slišal, zakaj se ne izvaja in ne izpelje zakon o ustanavljanju in vračilu zemljišč
               agrarnim skupnostim. V Sloveniji jih je cela vrsta, ki so že davno opravile svojo
               registracijo, iste vasi, isti ljudje. Res je, da v nekaterih vaseh so se nekateri
               tudi preselili, a vendar, če želijo to svoje zemljišče, naj se enkrat vrne. Pa se
               pogosto potem lahko človek sprašuje tako, ali denacionalizaciji, vračilu zemljišč
               agrarnim skupnostim, poprave krivic in žrtvam vojnega nasilja nočemo ugoditi, nimamo
               še zakonodaje zato, ker čakamo, da bodo pomrli. Ali je to cilj vlade?</p>
               <p>Na koncu bi rekel tudi tako. Danes nas je zelo malo, ki smo vztrajali do konca,
               komaj tretjina. Ali je tako kot pravi pregovor, da psi lajajo, karavana gre dalje?
               Ali pa smo mi danes tu zastonj meditirali? Hvala lepa.</p>
            </sp>
            <sp xml:id="SDZ2-Redna-11-1999-03-17.sp35">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Božiču za njegovo razpravo. Razpravljal bo gospod Peterle, za
               njim gospod Franc Pukšič.</p>
            </sp>
            <sp xml:id="SDZ2-Redna-11-1999-03-17.sp36">

               <speaker>ALOJZ PETERLE:</speaker>

               <p>Hvala za besedo, gospod predsednik. Spoštovani gospod varuh človekovih pravic,
               gospod minister, poslanke in poslanci! Zame je tale točka ključna točka te seje
               državnega zbora in obžalujem, da se dogaja tako podcenjujoč odnos do ene od ključnih
               institucij demokratične družbe, ki smo jo postavljali v tem parlamentu, da smo tukaj
               v nesklepčni sestavi tako rekoč pred prazno, na pol prazno dvorano in z enim
               ministrom, ki pa ni minister za pravosodje. Ne zamerite, če ponovim, da bi morala
               tukaj res sedeti vlada s svojimi ministri in se tudi odzivati na to, kar nam je tukaj
               varuh človekovih pravic povedal.</p>
               <p>Naslikal nam je črno sliko, ker drugačne ni mogel. Mene skrbi, ne samo to, kar piše
               tukaj, da pravni red ni popoln in stabilen, da državni organi delujejo neučinkoviti
               in celo nezakonito. V mastnem tisku naprej - odkrite nepravilnosti se prepočasi
               odpravljajo. Obveščanja javnosti o vladnih namerah je pomanjkljivo. Usklajevanje med
               resorji za rešitev problemov je predolgo. Odnos države do posameznika je pogosto
               neprimeren. Pomanjkljiva je skrb za nekatere skupine, ki nosijo največje breme
               gospodarske preobrazbe. Učinkovitih pritožbenih poti, to posebej poudarjam, na
               številih področjih še vedno ni.</p>
               <p>Glejte, kar je tukaj, sem prebral samo iz mastnega tiska, je dovolj za bitje plati
               zvona, so včasih rekli. Dejstvo, da nam tukaj za 2 leti nazaj varuh človekovih pravic
               pravi, da so nekatere stvari že 3-krat napisane, je več kot zaskrbljujoče. Posebej z
               ozirom na dejstvo, da se državna birokracija nezadržno krepi, zastojev v sodstvu pa
               zato ni manj. Čakalna doba za dosego pravic se tako rekoč povečuje in je prestopila 2
               leti. To so zadeve, ki bi jih bilo treba vzeti močno na znanje in predvsem v
               ravnanje.</p>
               <p>Mi seveda poslušamo varuha, govorimo pa vladi. Kajti večina zadev, ki se nanašajo v
               poročilu na varstvo človekovih pravic, se nanašajo na vlado. Očitno je, da vlada prek
               svojih institucij oziroma svojih ljudi ignorira zakone in če ignorira zakone,
               ignorira ljudi. To, kar tukaj piše, da ne bi šel sam po področjih, ki so bila že
               obdelana, zahteva, da tudi v tej hiši kolikor to vprašanje zadeva nas, ravnamo v
               skladu z ugotovitvami oziroma z dejstvi, o katerih nam poroča varuh človekovih
               pravic. Mislim, da bi moral biti eden od glavnih kriterijev pri določanju dnevnega
               reda, prioritet dela državnega zbora tudi to poročilo in tukaj omenjam mnenje oziroma
               ugotovitev varuha človekovih pravic, ki pravi, da od številnih zakonov, ki so bili že
               v predlanskem poročilu našteti, da sta bila v parlamentu sprejeta samo dva.</p>
               <p>Se pravi, da lahko rečemo nekako tako, včasih se o takih zadevah ni smelo govoriti,
               ali pa se ni govorilo v taki hiši in take hiše tudi ni bilo - mislim institucije
               demokratičnega parlamenta. Danes pa se lahko govori, kdor pač hoče o tem slogu
               govoriti, vendar gre vse mimo. Imamo varuha, ampak on dela poročila, zadeve pa gredo
               po starem naprej. Jaz bi si želel, da bi s pomočjo odločitev v tem državnem zboru
               leto kasneje obravnavali drugačno poročilo. Želim si, da bi v tem poročilu stalo,
               sprejeti so bili zakoni, birokracija ravna drugače, kršitev človekovih pravic je bilo
               manj, zastoji na sodiščih so se začeli odpravljati in tako naprej.</p>
               <p>Vendar iz atmosfere, ki vlada v vladi pa deloma tudi v tej hiši, nimam posebnih
               razlogov za upanje. Se pa zahvalim gospodu Ivu Bizjaku, varuhu človekovih pravic in
               njegovi ekipi za poročilo, ki nam je predstavilo verodostojno sliko stanja človekovih
               pravic v naši državi.</p>
            </sp>
            <sp xml:id="SDZ2-Redna-11-1999-03-17.sp37">

               <speaker>PREDSEDNIK JANEZ PODOBNIK:</speaker>

               <p>Hvala, gospod Peterle. Besedo ima gospod Pukšič in kot zadnji prijavljeni za njim
               gospod Demšar <stage>(pisno prijavljeni)</stage>.</p>
            </sp>
            <sp xml:id="SDZ2-Redna-11-1999-03-17.sp38">

               <speaker>FRANC PUKŠIČ:</speaker>

               <p>Hvala lepa. Gospod predsednik, poslanke in poslanci, novinarji, gospod varuh
               človekovih pravic in eden izmed 20-članske ministrske ekipe med nami. Dotaknil se bom
               treh področij iz poročila varuha človekovih pravic. Dotaknil v tem smislu, da povem,
               ali pa mi nekako potrjuje velikokrat izrečene besede in misli za to govornico tudi
               pri mojih nastopih, ki so vezani na ta področja.</p>
               <p>Eno izmed takih področij je pokojninsko in invalidsko zavarovanje kmetov. Spoštovane
               poslanke in poslanci! Tisti, ki ste že dalj časa v politiki, in ki ste bili včasih v
               slovenski skupščini, se boste spomnili, pa tudi ostali upam, da je bilo tam okrog
               leta 1990 okrog 100 tisoč kmetov, ki so imeli ali plačevali obveznosti za pokojninsko
               in invalidsko zavarovanje po teh različnih stopnjah, kot je bilo. Danes oziroma za
               leto 1997 varuh človekovih pravic zapiše na 66. strani obveznosti zavarovanja kmetov.
               Mene ne skrbi tista prva ampak tista druga skupina pobudnikov, ki pravi takole. Druga
               skupina pobudnikov zatrjuje, da ne more plačevati prispevkov za obvezno zavarovanje.
               Na žalost je te druge skupine ogromno. Po podatkih, ne vem koliko so točni, ampak jih
               imam, je od teh 100 tisoč kmetov danes še nekaj manj kot 30 tisoč tistih, ki
               plačujejo obvezno pokojninsko in invalidsko zavarovanje. Problem je seveda, da na
               kmetijah ne dosegajo takega dohodka, da bi te prispevke lahko plačevali. S tem seveda
               ogrožajo preživljanje sebe in tistih, za katere morajo skrbeti.To je poleg podatka o
               brezposelnosti v naši državi eden izmed bolj zaskrbljujočih podatkov. Da je temu res
               tako ali da je to še bolj res, kažejo tudi podatki, ki smo jih dobili v zadnjem tednu
               s strani vlade Republike Slovenije ob izračunavanju tako imenovane primerne porabe in
               lastnih virov občin, katerih glavni vir je dohodnina. Prek 40 občinam je vlada z
               odredbo morala odrediti do 75% tako imenovane primerne porabe, kar zopet kaže v
               glavnem na tiste občine, kjer je večji ali pa največji delež prebivalstva prav
               kmečkega.</p>
               <p>Drugi problem so delovna razmerja in brezposelnost. Jasno, tudi to je povezano s
               tisto prvo temo, o kateri sem govoril. Opozarjanje, velikokrat tudi za to govornico,
               da ob kršitvah pogodb iz delovnega razmerja, da so praviloma kršene socialne pravice,
               pravna varnost posameznikov in tudi osebno dostojanstvo, so pač ugotovitve, na katere
               se vsaj zadnji dve leti v parlamentu predvsem ali pa velikokrat s strani
               Socialdemokratske stranke Slovenije opozarja. Vendar opozorila, seveda, niso dovolj,
               ker je med drugim tudi to res, da je država uredila problem delavcev, ki jim
               delodajalec že daljši čas ne izplačuje plač, in je to le na papirju. To je dejstvo,
               ob sprejetju zakona o inšpekciji dela ter zakona o prisilni poravnavi, stečaju in
               likvidaciji v letu 1997. Skratka, tudi na tem področju je na žalost porast v
               negativnem smislu kršitev socialnih, pravnih in tudi osebnega dostojanstva
               posameznikov.</p>
               <p>Da bom nekoliko konkretnejši, bom spregovoril o novejših podatkih, ki so na žalost
               še slabši, kot so v poročilu varuha človekovih pravic za leto 1997. Spregovoril bom
               samo o nekaterih podatkih, da vam ne bom jemal preveč časa, ker o določenih podatkih
               pa moram povedati.</p>
               <p>V avgustu leta 1998, to pomeni, skoraj leto dni po poročilu varuha človekovih pravic
               <stage>(Se opravičujem.)</stage>, je iz nekaterih poročil razvidno, da je bila stopnja registrirane
               brezposelnosti v Sloveniji 14,2%, ker pa ne bi po posameznih regijah govoril oziroma
               o posameznih regijah, ker bodo verjetno posamezni poslanci iz svojih regij pogledali
               ta poročila in kaj o tem rekli, bom spregovoril o Podravju, torej o Podravski regiji.
               Mimogrede v to regijo spadajo po upravnih enotah - ker, če grem naštevat po občinah,
               je tega bistveno več - po upravnih enotah Lenart, Maribor, Ormož, Pesnica, Ptuj in
               Slovenska Bistrica. To pomeni to Podravje in ta primerjava s slovenskim povprečjem.
               To pomeni stopnja registrirane brezposelnosti v Sloveniji 14,2%, v Podravju 21,7%. O
               tem, če pogledamo dalje program javnih del v Sloveniji-6300, v Podravju-1800 oziroma
               delež napram v Sloveniji 29%. To pomeni, brezposelni se zatekajo h kakršnikoli
               možnosti in tudi pri tej možnosti javnih del, ki pa ni trajna rešitev oziroma je tako
               rekoč eno prehodno obdobje.</p>
               <p>Iz tega poročila je zanimiv tudi podatek, prebivalstvo, aktivno prebivalstvo - delež
               Podravja v Sloveniji 16%, to je prebivalstva in aktivnega prebivalstva 15,9%. Iz tega
               podatka se da sklepati, da stopnja staranja v Podravju narašča. To pomeni, da se
               mladi, perspektivni pač poskušajo preseljevati v druge regije, kar je pa logično
               pričakovanje, saj je že zadnjih 6 ali 7 let strmo padanje prav možnosti zaposlovanja
               v Podravski regiji. Podatki o stopnji regijske brezposelnosti, in potem tudi poročilo
               varuha človekovih pravic o brezposelnosti je povezano s tem in se v veliki meri
               nanaša tudi na Podravsko regijo, je katastrofalno, če pogledamo po posameznih
               upravnih enotah, kjer se vrti tam od 17, 18 do 27%. 27% v ruški občini. Iz tega
               naslova bi skoraj si upal predlagati varuhu človekovih pravic, da bi na področju
               zaposlovanja in brezposelnosti odprl urad prav v eni izmed upravnih enot ali občin,
               ki ima katastrofalno visoko stopnjo, registrirano stopnjo brezposelnosti. Ali Ruše
               ali Maribor ali Pesnica tudi z 27% oziroma Ruše celo 27,8% brezposelnosti. Da je to
               področje posebej občutljivo in zastrušujoče tako rekoč, če pogledamo strukturo po
               času prijave. Več kot 34%, 35% brezposelnih je takih, ki čakajo od 1 do 3 leta. 15%
               od 3 do 5 let in ostali 18%, 19%, ki čaka od 3 do 8 let je skoraj že tako rekoč
               odpisanih. Saj dejansko ni več možnosti ali poštenega upanja na zaposlitev.</p>
               <p>Problem je seveda tudi starostna struktura. Poglejte, prek 20% takšnih je med 18. in
               25. leti, s tem da je verjetno za velik del, to je za 25% populacije, ki so stari med
               40. in 50. let, že zamujena kakršnakoli možnost zaposlovanja, če pogledamo tisto
               prejšnjo strukturo po času čakanja oziroma prijavljenosti na zavodu za zaposlovanje.
               20% starih nad 50. in 60. let pa seveda iz podatkov nimajo več nobene možnosti in
               seveda občutek socialne izključenosti je med takšnimi ljudmi očitno izredno velik.</p>
               <p>Da o drugi problematiki, o strukturi delovne dobe itn., posebej ne govorim in ne
               izpostavljam, bi se na koncu rad dotaknil še tretjega področja, saj sem tudi na
               začetku povedal, da se bom treh dotaknil, to so sodni postopki. Sodni postopki, s
               katerimi se srečujem zadnje leto kot predsednik preiskovalne komisije. Srečal sem se
               s poročilo računskega sodišča, o katerem je pred mano govoril kolega Feri Horvat in
               seveda z nekaterimi nenarejenimi in neobdelanimi zadevami, ki so na sodiščih. Ja, jaz
               mislim, da je točno zapisano to, kar je varuh človekovih pravic zapisal, da celovita
               vsebinska reforma materialnega in procesnega, kazenskega prava v naši državi še ni
               bila izvedena. No, vidite, to je katastrofalna ugotovitev in če bi - no, čisto malo
               še, pa bom končal. Če pa ne, bom jaz vas čakal, potem pa boste vi mene še vedno
               poslušali. Potem pa lahko zapustite to dvorano, samo klepetati ne. No, veste, če bi
               veljalo vsaj malo političnega, bom rekel, bontona ali norme politične, vsaj v delu,
               ki veljajo v Evropi, potem bi po enem izmed takšnih poročil varuha človekovih pravic
               se v slovenski vladi verjetno vprašali, kaj je res tako hudo narobe oziroma, da je
               res tako hudo narobe, sporočajo tudi ostale institucije oziroma to vemo, in bi potem
               človek nekako pričakoval celo kakšen odstop iz Drnovškove komisije, tako kot je pač
               to naredila po poročilu neodvisnih strokovnjakov evropska vlada. Za bati se je v
               drugi smeri, da seveda še dolgo ne bo takšnega dela razumevanja, tudi objektivne in
               subjektivne odgovornosti v naši državi. No, tisto poročilo, v Agendi, ki ocenjuje, da
               je glavni problem slovenskega sodstva njegova neučinkovitost zaradi predolgih sodnih
               postopkov itn., to je tisto, kar je računsko sodišče sicer ugotovilo, da se
               vtikovanje v opravljeno ali neopravljeno delo - je skrajni čas, da kdo to tudi pove
               in da bi se moralo na tem področju, če bomo želeli, dobiti tudi kakšno boljšo oceno v
               Evropski skupnosti, moralo se bo marsikaj spremeniti. Na žalost pa seveda ni velikega
               upanja, saj je ta parlament ustanovil že nekaj parlamentarnih preiskovalnih komisij;
               s točkami, s katerimi je naložil delo naši parlamentarni komisiji, nas je oborožil s
               strokovnim teamom, s strokovnim štabom, s pol sekretarke <stage>(še danes nimamo ne
               strokovnega svetovalca, ne sekretarke, ki bi delala osem ur za to preiskovalno
               komisijo)</stage> in tako dalje. Skratka, ni se za bati, da je civilizacijska norma
               demokracije že prišla. Res pa je, da je demokracija šele nekaj let, tako da smo pač
               pod prvo stopnico.</p>
               <p>Upam, da bo poročilo varuha človekovih pravic tudi v tej smeri prineslo, če ne danes
               pa jutri, nove ugotovitve, nova spoznanja, in da se bo tudi tu kaj spremenilo. Hvala
               lepa.</p>
            </sp>
            <sp xml:id="SDZ2-Redna-11-1999-03-17.sp39">

               <speaker>PREDSEDNIK JANEZ PODOBNIK:</speaker>

               <p>Hvala gospodu Pukšiču. Preden dam besedo gospodu Demšarju, predlagam, da se skupaj
               odločimo, kako bomo nadaljevali s to točko dnevnega reda. Ugotavljam, da je k
               razpravi prijavljen še gospod Demšar in za petminutno razpravo gospa Maria Pozsonec.
               Moj predlog bi bil naslednji: da bi danes poskušali dokončati to točko dnevnega reda,
               medtem ko bi za vse preostale točke, ki so prekinjene ali še niso bile obravnavane, v
               skladu s poslovnikom takoj po sprejemu oziroma zaključku te točke dnevnega reda z
               glasovanjem odločili, da so sestavni del 12. redne seje. Že prej sem uvodoma sam
               podaljšal današnjo sejo za eno uro, ker smo pričakovali, da bomo morda do 13.00 ure
               opravili delo, katerega vsebina je zelo pomembna. Sedaj pa sprašujem, ali kdo od
               prisotnih kolegic in kolegov nasprotuje mojemu predlogu, da državni zbor danes
               poskuša dokončati to točko? Nasprotujete, gospod Špiletič? Na glasovanje bom dal
               najprej svoj predlog. Torej, moj predlog bi bil naslednji: da državni zbor danes
               dokonča 37. točko dnevnega reda, to je poročilo varuha človekovih pravic za leto
               1997. Seveda pa to pomeni, da bi se ta točka morala končati najkasneje ob 15.30 uri,
               kajti ob 16.00 uri se prične, kot veste, skupna seja parlamentarnega pridružitvenega
               odbora. Če bo moj predlog potrjen, bomo potem ob zaključku te točke dali na
               glasovanje tudi predlog, ki je v skladu s poslovnikom, da se preostale točke dnevnega
               reda uvrstijo na 12. redno sejo, ki se prične v torek ob 14.30 uri.</p>
               <p>Najprej dajem na glasovanje predlog, da državni zbor danes dokonča 37. točko
               dnevnega reda. Ugotovimo prisotnost! <stage>(48 prisotnih.)</stage></p>
               <p>Kdo podpira ta proceduralni predlog? <stage>(34 poslancev.)</stage> Je kdo proti? <stage>(9
               poslancev.)</stage></p>
               <p>Besedo ima gospod Demšar. <stage>(Vprašanje iz klopi.)</stage> V imenu poslanske skupine je
               nastopil. Prosim, gospod Demšar.</p>
            </sp>
            <sp xml:id="SDZ2-Redna-11-1999-03-17.sp40">

               <speaker>VINCENCIJ DEMŠAR:</speaker>

               <p>Očitno bi pri liberalni demokraciji radi, da bi čimprej šli domov, ker me gospod
               spodbuja<gap n="..."/> <stage>(Nemir v dvorani.)</stage> Spodbujate me, gospod Anderlič, da<gap n="..."/></p>
            </sp>
            <sp xml:id="SDZ2-Redna-11-1999-03-17.sp41">

               <speaker>PREDSEDNIK JANEZ PODOBNIK:</speaker>

               <p>Kolega Demšar, morda je bil tukaj nesporazum. Nekateri so menili, da je bil
               izglasovan sklep, da je pač določeno, da lahko govornik govori samo enkrat. Bilo bi
               nemodro pri taki točki izglasovati tak predlog, ki pa je poslovniško možen. Torej,
               beseda je vaša, in prosim, če poveste vaše stališče.</p>
            </sp>
            <sp xml:id="SDZ2-Redna-11-1999-03-17.sp42">

               <speaker>VINCENCIJ DEMŠAR:</speaker>

               <p>Hvala lepa za besedo. Lepo pozdravljeni v drugem podaljšku obravnave poročila varuha
               človekovih pravic za našo državo.</p>
               <p>Celotna knjiga kot letno poročilo se mi zdi pravzaprav kot delo, ki bi ga moral
               opraviti generalni državni tožilec. Tu so zapisane stvari, ki v naši državi ne
               tečejo. Jaz si predstavljam, da bi se moral tudi generalni državni tožilec po svoji
               službeni dolžnosti teh stvari lotiti, pa mogoče še kdo. Kot član odbora oziroma
               komisije za peticije, vidim, da prošnje ljudi tečejo v tri smeri. Obračajo se na
               predsednika države, obračajo se na varuha človekovih pravic in pa na komisije za
               peticije. Torej, povsod vidimo, da pošiljajo na tri naslove. Žal, da v tej komisiji,
               kjer sodelujem, lahko samo sočustvujemo s tistimi prizadetimi. Ja, tam se gospod
               Schiffrer smeji, ampak dejansko več kot sočustvovati z ljudmi, ne moremo. Kaj lahko
               naredimo? Prosimo kakšne institucije, da naj nam pošljejo odgovore, kako je s kakšno
               zadevo. Odgovor pride ali pa niti ne pride, če pa odgovor je, je take oblike, ne veš,
               da kje ga začeti brati, ali bi list obrnil okrog ali podobno. Da ne boste rekli, da
               govorim na pamet. Tisti, ki ste Ljubljančani in imate kdaj v nočnih urah voljo iti po
               Kersnikovi ulici, pojdite tam skozi, pa boste videli v kakšnem kaosu živijo ljudje v
               Kersnikovi ulici v Ljubljani. Iz Kersnikove ulice so se na našo komisijo stanovalci
               že nekajkrat obrnili uradno, tudi meni so že telefonirali. Ne premakne se tudi za
               milimeter ne v pozitivno smer, premika se pa v negativno. Premika se v tisto
               negativno smer, da so se ljudje prisiljeni odseljevati. To pomeni, da naša družba, ko
               smo rekli, da bomo imeli zakonitosti, pa ko sem prej rekel varuhu človekovih pravic,
               in se mu malce opravičujem, ko sem rekel, da bi bilo zanimivo in dobro, če bi bilo
               kaj več konkretnosti. Verjamem, konkretnosti je toliko, da jih ne bi mogli spraviti v
               zajetno knjigo. Ampak jaz bom govoril tudi o konkretnostih, v kakšnem okolju in s čim
               vse se ljudje srečujejo, da se potem obračajo na razne organe, tudi na poslance, kot
               smo danes slišali. Jaz imam s temi tudi veliko opravka, žal, zelo malo lahko naredim
               za posamezne ljudi.</p>
               <p>Pred dvema letoma smo bili v eni skupini, da smo šli in se pozanimali za pravice
               enega pri elektrarni na Goriškem, stvari se niso nikamor premaknile. Čakam, kdaj bo
               Kaligarič spet ponovno tam zunaj štrajkal. Ko sem bil sam, sem se javil za eno
               zadevo, da sem šel v Veliko Polano v prekmurski konec, gospod Pucko se mi smeji,
               ampak verjamem, da lahko naredi samo to, kar mi je prej glasno vzkliknil gospod
               Schiffrer, samo sočustvujemo lahko, prav čisto nič več. In kje so potem pravice
               ljudi, če jih zgoraj ne začnemo spoštovati.</p>
               <p>Včasih je dobro kakšno stvar tudi med vrsticami razumeti. In če preberete na 1.
               strani, kaj je študentom odgovoril naše premier včeraj v Mariboru, kako bo s
               približevanjem in uresničevanjem zahtev Evropske unije, pravi, da bomo mi to
               razumljivo upoštevali. Če potem pogledamo kaj pravi poročilo iz lanskoletnega
               novembra Evropske unije - pri sodni oblasti pravi, da so komaj opazen spremembe.
               Torej to pomeni, pametno upoštevati zahteve Evropske unije. Če je pri sodni oblasti
               napredek komaj opazen - sedaj sem dobesedno citiral, to lahko preberete v tem
               poročilu na strani 9 - potem se lahko zgrozimo, kje pravzaprav smo. Mi smo si želeli
               in rekli, sedaj bomo pa imeli svojo državo, na to državo bomo ponosni, pri nas bo
               veljal red. Po lepoti smo zmeraj rekli, to je Švica. Po redu ne vem, kaj mislimo, da
               smo? Po redu bi tudi rekel tako. Prej sem še videl gospoda ministra tu - drugače pa,
               ko so evropskim komisarjem našteli 6 takih večjih grehov, so enostavno odstopili in
               rekli konec, ne bo nič več. Sedaj se sprašujem. Ali je glede na obravnavo tega letna
               poročila, ki ga je varuh pripravil, naša vlada kompletno odstopila, je nimamo tu.
               Kakšno primerjavo bi človek končno lahko potegnil. Ali ni neke logike? Varuh
               človekovih pravic je napisal več kot 6 takih grehov, ki se dogajajo v naši državi. Če
               bi bili kje drugje, potem bi verjetno vlada rekla, preveč ste nam našteli, odhajamo,
               čeprav sedaj nekateri od teh komisarjev pripovedujejo, da niso kaj več krivi.</p>
               <p>Tako kot sem se že prej retorično vprašal, ali parlament funkcionira v tem poročilu?
               Bom citiral tako kot je slovenski prevod, piše: <q>"Parlament zadovoljivo dela in
               "</q>dobesedno<q>" opozicija v celoti izpolnjuje svojo vlogo"</q>. Torej jaz tega ne bi
               podpisal, zato ker menim, da se premalokrat oglašam v tem parlamentu in premalokrat
               sodelujem tudi s predlogi, čeprav sem danes videl, da bi tudi nekateri radi, da bi
               umolknili in da se ne bi več oglašal. Zato bi jaz želel - kot opozicijski poslanec
               bom tudi v bodoče slišal in lahko prebral, da opozicija v celoti izpolnjuje svojo
               vlogo.</p>
               <p>Ali opozicija opravlja zadovoljivo in v celoti svojo vlogo takrat, ko se sprejemajo
               taki zakoni, da potem tudi ustrezne službe izdajo odločbe. Ampak tisto odločbo si
               lahko zatakneš za klobuk, unovčiti je pa ne moreš. Mislim, da takrat, ko očitate nam
               opoziciji, da nagajamo, takrat resnično premalo nagajamo, da so lahko taki zakoni
               sploh sprejeti. Če smo pri krivicah, ki so se dogodile ljudem med vojno in po vojni,
               pa je potem vseeno na kateri strani so bile žrtve in so bili, nekateri tudi še danes
               živijo in teh pravic danes tudi glede na zakonodajo ne morejo uveljaviti, potem smo
               res izrazito nepravna država. V ustavo pa smo napisali, da smo socialna in pravna
               država, v 2. člen naše slovenske ustave. Če napišejo v poročilo, da za evropska
               merila veljajo samo tisti zakoni, ki so že končali svojo proceduro v parlamentu, ne
               pa da njim pripovedujejo, kaj vse smo vložili v proceduro, potem jih razumem, da z
               našim vključevanjem v Evropsko unijo ne bomo daleč prišli. Jaz se opravičujem, da
               nekoliko več povezujem poročilo in pa z Agendo 2000 s poročilom varuha človekovih
               pravic, ker pravzaprav to sta dve merili, ki tehtata, kako je z razmerami in
               pravicami v naši mladi državi. Torej zunanji opazovalci, upam, da so kolikor toliko
               neodvisni in da tem poročilom bomo rekli, da so verodostojna, ker istočasno nam
               pripovedujete iz koalicije, kako se zaletavamo, kako samo kritiziramo, v časopisih me
               kritizirajo s samimi nekimi slabi primeri, nergaško in ne vem s čim nastopamo v tem
               parlamentu. Ljudje božji, s čim ali kaj pa je tole, kar je varuh napisal? Ali je
               napisal, kako se v naši državi izvaja 90% zakonodaje, kako je v teh letih uspel, ker
               zdaj je pa že več let varuh, kako je uspel ljudem zagotoviti njihovo pravico? In
               sedaj, če danes govorimo že cel dan o nepravilnostih v naši državi, bodo rekli spet,
               nergali ste, cel dan smo zapravili, namesto da bi usklajevali našo zakonodajo, tako
               kot je bilo po nekem koledarju predvideno, da bomo usklajevali našo zakonodajo z
               evropsko in kako bo stotine zakonov sprejetih in s tem bo naša zakonodaja usklajena
               po evropskih merilih.</p>
               <p>Če govorimo na eni strani o pravicah, bi morali na drugi strani govoriti v naši
               državi o privilegijih nekaterih; torej ne gre samo za to, da imajo nekateri kršene
               pravice, ampak gre za to, da imajo nekateri privilegije in res teh ljudi, ki imajo
               privilegije v naši državi, gre v tisoče. Zdaj seveda je vprašanje, ali so to
               privilegiji ali bi tudi morali se povzpeti in imeti take pravice, kot jih imajo ti
               privilegiranci. Kateri so ti privilegiranci, jih ne bom našteval, bom pa vendar
               rekel, to so tisti, ki vsak mesec dobijo toliko in toliko več denarja na osnovi
               svojih nekdanjih zaslug, ne zato, ker so delali, ampak zato, ker imajo, ker so bili
               funkcionarji in ker so se lahko povzpeli. Mogoče bi bil jaz tudi danes kje v kakšni
               drugi funkciji, če bi bil sprejel pobudo že v vojski ali pa potem kasneje, da bi
               kakšno posebno knjižico dobil, pa bi mogoče bil tudi danes že v penzijonu, pa užival
               privilegije, tako sem pa s tistimi leti, niti 30 let delovne dobe, ker sem moral sam
               se vzdrževati, da sem lahko študiral. Ampak to je zgodovina, jaz pa samo hočem
               opozoriti na to, da če bomo imeli v naši državi še ene, ki bodo imeli privilegij,
               potem ne bomo mogli govoriti o enakopravnosti in o enakih pravicah, če se res rodimo
               vsi svobodni.</p>
               <p>Sigurno kot opozicijski poslanec ne morem iti mimo vprašanja poprave krivic, pa naj
               to gre za pravice tistih, ki so bili seljeni že med vojno ali pa pregnani 1945. leta
               ob božiču iz naše države ali pa tisti, ki so bili seljeni 1941. leta v Srbijo, na
               Hrvaško, v Nemčijo ali pa še kam drugam, da v podrobnostih ne naštevam, ali pa
               tistih, ki so izgubljali svoje zdravje in življenje v ruskih stepah, v Ardenih ali pa
               na jugu Francije, da ne rečem še kje, visoko na severu.</p>
               <p>Druga zadeva, ki se vleče iz tega časa, je denacionalizacija. Pri tej
               denacionalizaciji je zanimiv že sam začetek, kjer boste na strani 90 poročila videli
               nepravilnosti v upravnih postopkih; stvari so naštete. Torej, upravni postopek - to
               ni nek privatnik, podjetnik, ki svojemu delavcu na koncu meseca, namesto da bi mu dal
               polno plačo, reče, <q>"ker nismo imeli toliko denarja, pa ti bom dal zato zdaj samo 60%,
               ostalo boš pa kasneje dobil"</q>, ali pa kot mi je danes nekdo potožil, že par mesecev ne
               dobijo ne za prevoz ne za prehrano, vsake štirinajst dni nekaj malega delajo in
               dobijo 37.000 plače. Gospodje in gospe, 37.000 dobijo plače! Torej, to ni podjetje,
               ki je v krizi, ampak gre za naslov nepravilnosti v upravnih postopkih." Potem govori
               o organih - ker želim, da mi ne boste očitali, da sem po nepotrebnem nekaj prebiral,
               vam rečem, poglejte si to sami! Pa sem tisti, ki vedno zagovarjam upravne enote.
               Povedal vam bom konkreten primer, kaj pomenijo te stvari. Tudi sam sem razmišljal o
               tem, o čemer je gospod Horvat dal predlog, kako naj bi se tudi mimo sodstva stvari
               reševale. Lokacije vam ne bom povedal, zato ker bo potem takoj kdo prizadet, čeprav
               pri nekaterih stvareh najraje kar lokacije povem. Povedal bom primer, da je upravna
               enota plačevala advokata, ki je bil privatnik, ampak mu je dajala reševanje zadev v
               denacionalizaciji in podobne postopke. V drugem primeru so bili pa še uslužbenci
               države, in ta je naredil za tri tiste uslužbence. Ko smo primerjali, koliko dela
               naredi <stage>(ko sem bil še v funkciji načelnika upravne enote, me je to vedno zanimalo,
               koliko lahko naredi, ali so kakšni standardi, ki bi jih lahko postavili, pa jih
               nočemo)</stage>, govorim samo na podlagi izkušenj, eden je naredil za tri ljudi. Potem ne bi
               bilo treba reči, zdaj moramo pa pomladiti, da bodo lahko še mlajši prišli, da bodo
               opravljali sodniško funkcijo, pa da bodo lahko izvensodno - vse to je lahko storiti,
               ampak vidite, efektivnost je tako majhna, prave volje ni. Zato, recimo, se vprašanje
               denacionalizacije vleče, malce grdo rečeno, kot kurja čreva in nikamor ne pridemo.</p>
               <p>Drugo veliko področje, na katerega bom verjetno že petič opozoril, je vprašanje
               inšpekcijskih služb in davkarije. Torej inšpektorji izdajajo odločbe. Neštetokrat mi
               prinesejo v poslansko pisarno, poglejte tu je odločba in čisto nič se ni spremenilo.
               Seveda se ne spremeni, ker inšpektorji nimajo od zadaj, kot <q>"kunštno"</q> temu rečete,
               <q>"suporta"</q>, nimajo podpore od ustreznega ministrstva. Zato se nič ne zgodi. Zato, ker
               ni tiste volje, da bi pri nas prišlo do pravega reda. Če bi hoteli, da bi bil pri nas
               red, bi morali začeti od zgoraj in seveda tudi spodaj. Jaz sem vesel tistih, ko jih
               vidim, da si prizadevajo in da so učinkoviti. Zato bom še naprej zagovornik tudi
               upravnih enot, ker marsikakšno njihovo delo poznam, da se trudijo, žal pa na
               ustreznih ministrstvih ni podpore za njihovo delo.</p>
               <p>Lahko bi še našteval. Če bom omenil samo en zadnji primer. Včeraj smo slišali, da
               imamo približno 17 tisoč in pol študentov, ki so izredni študentje. Če ugotovimo
               povprečno, da je treba plačati, kot izredni študent plača tam okoli 250 tisoč,
               nekateri pravijo, da je 3000 mark treba plačati. Pomeni, da je tega denarja tam okoli
               4 do 5 milijard. Jaz se sprašujem, ko govorimo o pravicah, kateri bodo lahko še
               izredni študentje. Otroci poslancev, ti bodo lahko. Ampak ti verjetno bodo morda še
               po kakšni drugi poti prišli, da bodo lahko študirali. Kaj pa ostali? Kje so pravice
               ostalih, ki ne bodo uspeli študirati? Socialno razslojevanje v naši državi se
               izrazito in hitro veča. Tisti, ki so otroci staršev, ki so bili višek ali so podjetja
               šla v stečaj, jaz se sprašujem, ali ti otroci, ali je kdo od tistih vpisan. Zato bi
               imel tudi tako vprašanje, ki pa ni retorično. Kakšen je dohodek tistih staršev,
               katerih otroci lahko še kot izredni študirajo? To ni, gospodje, to ni del poročila,
               to ni del poročila, ampak je to del naše slovenske stvarnosti.</p>
               <p>Jaz to stvar dojemam, ker zame ni bilo možnosti, da bi lahko tako študiral kot
               drugi. Moji kolegi, se spomnim, so hodili na Irsko, takrat so bili moderni <q>"kibuci"</q>
               in so hodili v Izrael gledat, kakšni so <q>"kibuci"</q>, jaz sem pa poleti ljubljanske
               plehnate strehe <q>"štrihal"</q> zato, da sem lahko študiral. Danes se bojim, da niti te
               možnosti ti izredni ne bodo več imeli, zato ker ne bo dohodka. Kako bo študiral otrok
               kakšnih takih staršev, ko starši zaslužijo pod 50.000, pa jih ni tako malo. Zato
               mislim, da je to poročilo izredno dobro čtivo za razmišljanje o naši slovenski
               stvarnosti. Verjamem, da želite, da čimprej končam, zato bom tudi končal, čeprav je
               še vrsta stvari, na katere bi želel opozoriti, ki tu notri zaenkrat še niso bile
               zajete. Hvala lepa.</p>
            </sp>
            <sp xml:id="SDZ2-Redna-11-1999-03-17.sp43">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Demšar. 5-minutna razprava, gospa Maria Pozsonec.</p>
            </sp>
            <sp xml:id="SDZ2-Redna-11-1999-03-17.sp44">

               <speaker>MARIA POZSONEC:</speaker>

               <p>Spoštovani! Ob analizi poročila varuha človekovih pravic bi želela tudi jaz
               opozoriti na nekatere pomanjkljivosti v našem vsakdanjem življenju. Menim, da je
               močno prizadeta človekova pravica in dostojanstvo, če človek svoji družbi ne more
               zagotoviti socialne varnosti, in takšni primeri so, na tisoče in tisoče. Prav tako je
               kršena človekova pravica do dela, ki pravzaprav oblikuje človekovo osebnost in je
               izvor človekovega dostojanstva. Kršenje pravic je tudi pri tistih, ki danes še imajo
               delo. Delavec na delovnem mestu je izredno malo cenjen, njegov položaj je negotov,
               dela za drobiž in upam reči, da je izkoriščan. Izkoriščan je na pragu tretjega
               tisočletja. Po mojem mnenju je kršena človekova pravica tudi v primeru, ko mati z
               nizkim dohodkom mora dati svoj zadnji denar za davke ali pa se mora celo odločiti za
               splav, ker ob dveh otrocih še tretjega otroka ne more roditi zaradi slabih
               materialnih razmer. Človekova pravica je kršena tudi v primeru ostarelih kmetov, ko
               ti zaradi nizkih dohodkov ne morejo plačevati prispevkov za zdravstveno in
               pokojninsko zavarovanje. Reševanje tega problema pa se vleče že nekaj let. Bi še
               lahko naštevala konkretne primere, katerih se tudi z angažiranjem instituta varuha
               človekovih pravic ni dalo rešiti. Menim, da ima varuh človekovih pravic še veliko
               dela in da ga državne institucije ne upoštevajo v dovolj veliki meri. Hvala lepa.</p>
            </sp>
            <sp xml:id="SDZ2-Redna-11-1999-03-17.sp45">

               <speaker>PREDSEDNIK JANEZ PODOBNIK:</speaker>

               <p>Hvala lepa vam. 5-minutna razprava, gospod Rejc.</p>
            </sp>
            <sp xml:id="SDZ2-Redna-11-1999-03-17.sp46">

               <speaker>IZIDOR REJC:</speaker>

               <p>Spoštovani gospod predsednik, spoštovani gospod varuh človekovih pravic, sodelavci!
               Menim, da je ta institucija po svoje vest naše države. Kakorkoli obračamo in
               kakorkoli iz poročila lahko preberemo, in polno stvari lahko preberemo v
               sistematičnem pregledu, se vidi naša podoba. Vidi se podoba, kakšno je stanje zaščite
               človeka in varstvo pravic in seveda istočasno tudi stanje našega pravnega reda.</p>
               <p>Ob opozarjanju na to, kakšna je intenziteta reševanja, seveda vidimo, da je stanje
               nespremenljivo, lahko bi celo rekel, da se skoraj slabša. Tudi s tem, ko smo sprejeli
               zakon, ki omogoča mladcem in mladenkam, da že postanejo sodniki s celim življenjskim
               mandatom, nismo nič posebnega storili. Torej postavi se vprašanje, kako reševati ta
               problem. Nisem tudi tisti, ki bi podprl amandma gospoda kolega Ferija Horvata, da bi
               to prenesli drugam. Cel sodni sistem mora vedeti, kaj je njegovo delo in mora neke
               stvari napraviti. Moram reči, da bo potrebno stopnjevanje grajanja sodnega sistema.
               Konec koncev mi, ki tu predstavljamo državni zbor, smo vedno na tej ali oni tapeti,
               vedno smo v zamudi, zdaj bomo še s strani Evropske skupnosti. Tudi vlada je podobno
               vedno na nekem zraku, kjer bije burja sem in tja, sodni sistem pa bo tudi moral
               dobiti svoj epilog in se zavedati tega, da mora svoje delo in posel opraviti.</p>
               <p>Iz dokumenta, ki ga bo pridružitveni parlamentarni odbor danes in jutri skupaj
               sprejel, se vidi da Evropa že sega po teh očitkih in je tu v tem dokumentu že
               številka 590 <stage>(tisoč?)</stage> nerešenih zadev na sodiščih. Isto velja za vprašanja in
               probleme zamujanja reševanja problematike na osnovi zakona o denacionalizaciji.
               Vendar je bilo na neke probleme že zdavnaj opozorjeno, recimo, na stanovanjski
               problem tistih, ki so v takih stanovanjih. Stanovanjski zakon, ki naj bi prišel, ki
               naj bi prinesel določen denar in ki se je nekako pretopil v zelo ceneno lastnino, ni
               prinesel rešitve za tiste, za katere bi lahko našli nova stanovanja in bi se lahko
               izselili iz stanovanj, katerih lastniki so znani. To zadevo bomo imeli sedaj na
               tapeti parlamentarnega pridružitvenega odbora in menim, da bo to spet vzvod, na
               osnovi katerega bodo na nas Evropejci gledali, določali naš tempo in nam seveda
               dajali ocene.</p>
               <p>Sem tudi tisti, ki meni, da ne bi bilo prav, da bi zdaj iskali varuha za otroške
               pravice. Osebno vem, da varuh človekovih pravic ima toliko doraščajočih otrok, da ve,
               kakšni so problemi otrok v taki ali drugačni dobi in da se ta problematika tudi
               rešuje in morda se ji tudi z nekim namestnikom ali komerkoli na poseben način da ta
               pozornost. Vendar menim, da obstaja problem v tem - in ko bo prišlo naslednje
               poročilo, bo nekaj podobnega - da ni primerne reakcije niti na vladi niti drugod,
               kjer bi morali te zadeve reševati. Sem za to, da se podprejo - razen nekaterih izjem
               - sklepi, ki jih je predlagal matični odbor. Kot pravim, ni mi pa všeč tisti sklep,
               da bi se oblikoval še poseben varuh za otroške pravice. Hvala lepa.</p>
            </sp>
            <sp xml:id="SDZ2-Redna-11-1999-03-17.sp47">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Rejc. Gospod Bizjak, ali želite komentirati? <gap n="..."/> <stage>(Nekdo se
               oglaša.)</stage> Proceduralno? Sedaj sem nameraval dati besedo gospodu Bizjaku, kot je bilo
               dogovorjeno. Prosim, gospod Hvalica.</p>
            </sp>
            <sp xml:id="SDZ2-Redna-11-1999-03-17.sp48">

               <speaker>IVO HVALICA:</speaker>

               <p>Hvala lepa, gospod predsednik. Imam proceduralni predlog. V državnem zboru imamo
               evropske parlamentarce. Tu razpravljamo o poročilu varuha človekovih pravic. Nihče od
               poslancev koalicije še ni stopil za to govornico. To je sramota! Pozivam vsaj enega
               poslanca koalicije zaradi Evropejcev, ki so tu, da opravi to dolžnost!</p>
            </sp>
            <sp xml:id="SDZ2-Redna-11-1999-03-17.sp49">

               <speaker>PREDSEDNIK JANEZ PODOBNIK:</speaker>

               <p>Kolega Hvalica, to ni proceduralni predlog<gap n="..."/></p>
            </sp>
            <sp xml:id="SDZ2-Redna-11-1999-03-17.sp50">

               <speaker>IVO HVALICA:</speaker>

               <p>Ne, ne me prekinjati, ker<gap n="..."/></p>
            </sp>
            <sp xml:id="SDZ2-Redna-11-1999-03-17.sp51">

               <speaker>PREDSEDNIK JANEZ PODOBNIK:</speaker>

               <p>Kolega Hvalica, to ni proceduralni predlog.</p>
            </sp>
            <sp xml:id="SDZ2-Redna-11-1999-03-17.sp52">

               <speaker>IVO HVALICA:</speaker>

               <p>Ne me prekinjati! To je moj predlog.</p>
            </sp>
            <sp xml:id="SDZ2-Redna-11-1999-03-17.sp53">

               <speaker>PREDSEDNIK JANEZ PODOBNIK:</speaker>

               <p>Ne, to ni proceduralni predlog.</p>
            </sp>
            <sp xml:id="SDZ2-Redna-11-1999-03-17.sp54">

               <speaker>IVO HVALICA:</speaker>

               <p>To je moj predlog. To je proceduralni predlog, ker s tem bomo največ naredili, ne s
               čvekanjem in s kosilom v Slonu z evropskimi parlamentarci! Ne, z dejstvi, tu! Naj
               vendar nastopi vsaj en poslanec vladajoče koalicije. To je moj proceduralni predlog.
               Hvala lepa.</p>
            </sp>
            <sp xml:id="SDZ2-Redna-11-1999-03-17.sp55">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospod Hvalica, to ni proceduralni predlog in ga ne bom dal na
               glasovanje. Gospod Bizjak, želite besedo za komentiranje razprav poslank in
               poslancev?</p>
            </sp>
            <sp xml:id="SDZ2-Redna-11-1999-03-17.sp56">

               <speaker>IVAN BIZJAK:</speaker>

               <p>Gospod predsednik, poslanke in poslanci! Poskušal bom biti zelo kratek.</p>
               <p>Najprej bi se želel zahvaliti za mnoge spodbudne besede, ki so bile tu izrečene.
               Zahvaliti se vam želim tudi za vso to bogato razpravo, ki je nakazala tudi nekatere
               poudarke, ki se jim mogoče moramo še bolj posvečati.</p>
               <p>Kot drugič želim poudariti, da se je zelo temeljita razprava dejansko odvila že v
               delovnih telesih, zlasti v odboru za notranjo politiko in pravosodje. Mislim, da je
               tudi ta vidik zelo pomemben, in se hkrati opravičujem, da tega nisem že uvodoma
               omenil.</p>
               <p>Samo nekaj konkretnih točk, glede katerih mislim, da je potrebno pojasnilo; ne bi se
               pa dotikal tistega, kar je bilo povedano okrog vsebine samega poročila.</p>
               <p>Ko je bilo govora o volitvah in o Slovencih po svetu, smo mi svoje predloge
               pravzaprav dali že v letnem poročilu za leto 1996, ker v tistem letu so bile
               parlamentarne volitve in smo vse, kar smo takrat ugotovili kot pomanjkljivost, tam
               navedli. Pričakujem, da bo ob vsaki spremembi in predvideni spremembi zakona o
               volitvah v državni zbor tisto ustrezno upoštevano, da boste torej proučili, katere so
               pomanjkljivosti obstoječega sistema, normativne ureditve in prakse, da boste potem na
               tej osnovi našli rešitve, ki bodo dale vsem možnost uveljavljati eno od zelo
               pomembnih pravic, namreč volilno pravico.</p>
               <p>Mimogrede, glede razprave poslanca Vebra, kar smo navajali o vrednostnih papirjih.
               Kasneje, torej v letu 1998 se je ta problem vendarle vsaj formalno uredil - to je
               potrebno povedati - vendar potem, ko je izjemno dolgo trajalo protizakonito stanje.</p>
               <p>Izzvan sem bil, lahko bi rekel, v zvezi z vprašanjem beguncev s Kosova. Tukaj moram
               reči - seveda se to ne nanaša na leto 1997, pa kljub temu - da sem v lanskem letu,
               nekje v začetku jeseni, od pristojnih zahteval pojasnilo - torej, <q>"pristojnih"</q>, to je
               urad za priseljevanje in begunce zlasti - ali ne obstajajo razlogi, ki jih zakon o
               začasnem zatočišču predvideva in ko bi država proglasila, da begunci z nekega območja
               pač lahko uživajo v naši državi začasno zatočišče. Tedaj sem bil potem obveščen, da
               je vlada odločila, da takšni razlogi ne obstajajo, zlasti tudi z argumentom, da se
               nobena od drugih, sosednjih držav ni odločila za to, da bi v bistvu razglasila takšno
               stanje in da bi izjema pač pomenila nek način privabljanja beguncev. To je bilo
               zlasti še, ker se je tedaj potem situacija nekoliko umirjala, lahko tedaj še
               sprejeti. Danes je vprašanje, kakšen bo nadaljnji razvoj; možno si je zamisliti
               razmere, ko bi bilo nujno potrebno in zelo na hitro potrebno ponovno proučiti
               utemeljenost takega stališča. Je pa res, da je potem, da so vsi tisti begunci, ki jih
               je pa že kar nekaj tukaj, obravnavani kot ilegalni emigrantje, torej nimajo
               nikakršnih pravic, z edino, rekel bi olajšavo, da se ne vračajo v matično državo, ker
               je pač tam ogroženo tudi njihovo življenje.</p>
               <p>V zvezi s civilnim služenjem vojaškega roka. Mi bomo o tem nekaj več rekli v letnem
               poročilu za leto 1998. Ugotavljamo predvsem, da se napotovanje na civilno služenje
               slabo izvaja in da se to civilno služenje ne plačuje. Ne vem, če je šlo za tovrstne
               primere; v vsakem primeru bi pa spodbudil vsakogar, da se brez strahu obrne name. Jaz
               zadnje čase ne ugotavljam kakšnega posebnega strahu pri pobudnikih, pri čemer moram
               reči, da so prav na začetku mojega dela ljudje dejansko kazali, vsaj nekateri,
               določen strah, zlasti strah pred pogovori po telefonu. To se je medtem že kar precej
               spremenilo. In to poudarjam zaradi tega, ker nekatere stvari, vsaj v miselnosti ljudi
               in v vzdušju v tej državi se pa le izboljšujejo.</p>
               <p>Če je še kaj takega? No, ko sem govoril o prikimavanju in kaj nam ostane potem, če
               odgovorni prikimavajo, naredijo pa nič. Ostane mi to, da to napišem in da to poudarim
               tudi v tukajšnji obravnavi in trdno upam potem tudi, da to lahko ima nekaj odmeva.
               Glede vprašanj, ki se nanašajo na domnevno neupravičeno bogatenje v zvezi s
               privatizacijo. Tukaj vendarle moram reči, da je to zunaj moje pristojnosti in da
               imamo druge pristojne organe, ki v primeru, da je kaj nezakonitega, morajo tu storiti
               svoje.</p>
               <p>Prikazane možnosti za nepravilnosti na volitvah. Jaz bi le poudaril, da tudi
               obstoječa zakonodaja daje kar precej možnosti, da se korektnost volilnega postopka
               nadzoruje, tako z zaupniki list in kandidatov na samih voliščih, tudi pri štetju
               glasov, kot tudi s tem, da se vse nepravilnosti nemudoma javijo. Mi smo pri vsakih
               volitvah uvedli dežurno službo. Tovrstnih nepravilnosti nam nihče ni prijavljal.
               Namreč nepravilnosti tipa lažiranja volilnih rezultatov.</p>
               <p>Glede navedb oziroma posameznih členov evropske socialne listine, to vam lahko samo
               zagotovim, da bomo proučili to, kar ste povpraševali, oziroma preverjali, kaj to
               dejansko pomeni za njeno izvajanje. Sem pa prepričan, da bo sama evropska socialna
               listina ob njenem uvajanju v naš pravni sistem sprožila še vrsto dilem, morda pa tudi
               problemov, hkrati pa bo brez dvoma pri nekaterih vprašanjih socialne narave dajala
               tudi nekatere odgovore, tudi za samo zakonodajno dejavnost.</p>
               <p>Toliko z moje strani. Še enkrat hvala za bogato razpravo.</p>
            </sp>
            <sp xml:id="SDZ2-Redna-11-1999-03-17.sp57">

               <speaker>PREDSEDNIK JANEZ PODOBNIK:</speaker>

               <p>Hvala lepa vam, gospod Bizjak, za vaša pojasnila. Repliko na vašo razpravo ima
               gospod Hvalica.</p>
            </sp>
            <sp xml:id="SDZ2-Redna-11-1999-03-17.sp58">

               <speaker>IVO HVALICA:</speaker>

               <p>Hvala lepa, gospod predsednik. Gospod Bizjak! Vesel sem, da ste zaznali mojo
               razpravo v tistem delu, ko sem govoril o civilnem služenju vojaškega roka, in ne
               glede na to, da jaz nisem omenil, ste zadeli natančno točno tisti dve stvari, ki sem
               ju imel v mislih. S tem, da jaz dodajam še nekaj. Da gre v enem primeru ne samo, da
               se ne plačuje, ampak da se nekdo potem s tem denarjem okorišča. To je pa še hujša
               zadeva. Imena in priimki so izza tega. Ker pa sem že tu, bi pa še enkrat izkoristil
               za to, kar sem hotel prej predlagati.</p>
               <p>Čudi me, gospod predsednik, da niste zaznali pozitivne intencije mojega res lahko
               dvomljivega ali vprašljivega proceduralnega predloga. Če bi bili evropsko naravnani,
               gospod predsednik, bi me lahko zavrnili in bi rekli, pozivam vseeno poslance, ker to
               je res velika sramota, da danes ob razpravi o poročilu varuha človekovih pravic tu ni
               nastopil noben poslanec koalicije. Hvala.</p>
            </sp>
            <sp xml:id="SDZ2-Redna-11-1999-03-17.sp59">

               <speaker>PREDSEDNIK JANEZ PODOBNIK:</speaker>

               <p>Hvala lepa. Predlagam, da se osredotočimo na sklepe in stališča oziroma na sklepe,
               ki so predlagani o tej točki. Zaključujem splošno razpravo. Iz gradiva je razvidno,
               da je matično delovno telo pripravilo 10 sklepov oziroma posebna skupina tega telesa
               še dodatno. Potem je poslanska skupina socialdemokratov vložila tri dodatne sklepe,
               gospod Feri Horvat enega in gospod Janko Veber enega. Ali želi kdo razpravljati o
               sklepih oziroma dodatnih sklepih?</p>
               <p>Moj predlog bi bil, da se odločimo in opredelimo do vseh dodatnih sklepov in potem
               glasujemo v paketu skupaj s sklepi, ki jih je predlagalo matično delovno telo.
               Zaključujem splošno razpravo o sklepih in prehajamo na odločanje o posameznih
               sklepih.</p>
               <p>Najprej dajem na glasovanje prvi sklep, ki ga predlaga poslanska skupina
               socialdemokratov in se glasi: Vlada naj zagotovi, da bo davčna uprava skrajšala
               dolgotrajne davčne postopke in dosledno upoštevala predpisane roke za odločanje.
               Ugotavljamo prisotnost! <stage>(49 prisotnih.)</stage></p>
               <p>Kdo je za dodatni sklep? <stage>(23 poslancev.)</stage> Je kdo proti? <stage>(14 poslancev.)</stage></p>
               <p>Ugotavljam, da je dodatni sklep sprejet.</p>
               <p>Na glasovanje dajem drugi dodatni sklep socialdemokratov, ki se glasi: Vlada naj
               zagotovi, da bo davčna uprava ob pritožbi na prvostopenjski davčni odločbi odločala v
               zakonskem roku in da bosta država ter davčni zavezanci pri plačilu zamudnih obresti v
               enakovrednem položaju. Ugotavljamo prisotnost! <stage>(52 prisotnih.)</stage></p>
               <p>Kdo je za dodatni sklep? <stage>(29 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da je dodatni sklep sprejet.</p>
               <p>Na glasovanje dajem tretji dodatni sklep: Vlada naj zagotovi, da bo davčna uprava
               odločbe o zavrnitvi zahtev za odpis davčnega dolga zavezanca obrazložila tako, da bo
               mogoče razbrati kriterije, na podlagi katerih je bila odločba rešena pozitivno ali
               negativno. Ugotavljamo prisotnost! <stage>(54 prisotnih.)</stage></p>
               <p>Kdo podpira dodatni sklep? <stage>(31 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je dodatni sklep sprejet.</p>
               <p>Na glasovanje dajem dodatni sklep, ki ga predlaga gospod Feri Horvat in se glasi:
               Državni zbor predlaga vladi Republike Slovenije, naj ob pripravi ukrepov za večjo
               učinkovitost sodišč prouči in predlaga oblike in načine prenosa določenih zadev s
               sodišč na druge ustanove, vključno z oblikami izvensodnega reševanja sporov.
               Ugotovimo prisotnost! <stage>(53 prisotnih.)</stage></p>
               <p>Kdo podpira ta dodatni sklep? <stage>(32 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je tudi ta dodatni sklep sprejet.</p>
               <p>Na glasovanje dajem zadnji dodatni sklep, predlagatelja gospoda Vebra. Sklep se
               glasi: Državni zbor Republike Slovenije predlaga vladi Republike Slovenije, da
               čimprej pripravi in pošlje v državni zbor predlog nacionalnega stanovanjskega
               programa, o katerem je državni zbor opravil prvo obravnavo že na svoji 6. redni seji
               dne 11.9.1997. Ugotovimo prisotnost! <stage>(51 prisotnih.)</stage></p>
               <p>Kdo podpira ta dodatni sklep? <stage>(41 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je sprejet tudi peti dodatni sklep.</p>
               <p>Na glasovanje torej dajem sklepe matičnega delovnega telesa, dopolnjene z vsemi
               petimi sprejetimi dodatnimi sklepi. Ugotovimo prisotnost! <stage>(54 prisotnih.)</stage></p>
               <p>Kdo je za predlagane sklepe? <stage>(47 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo sprejeli sklepe k poročilu varuha človekovih pravic v letu
               1997.</p>
               <p>Gospodu Bizjaku in njegovim sodelavcem se zahvaljujem za udeležbo na seji pri tej
               točki dnevnega reda.</p>
               <p>S tem zaključujem 37. točko dnevnega reda. Kot sem že napovedal in preden bi
               zaključili 11. redno sejo, lahko najprej ugotovim, da so ostale nedokončane naslednje
               točke dnevnega reda: 2., 3., 26., 31., 34., 36. in 38. V zvezi z 2. točko dnevnega
               reda, to je s predlogom za obnovo postopka v zadevi številka U-I-12/97, odločba
               ustavnega sodišča, ugotavljam, da je v zvezi s to točko dnevnega reda postopek
               zaključen, saj je na predlog skupine poslancev o pravnem sredstvu že odločilo tako
               državno tožilstvo kot ustavno sodišče. V skladu s poslovnikom, 73. členom poslovnika
               pa državnemu zboru predlagam, da se prej naštete nedokončane točke dnevnega reda
               preložijo na 12. sejo. Moj predlog bi tudi bil, da bi to odločitev sprejeli skupaj z
               enim sklepom, torej, da ne bi glasovali o vseh šestih točkah dnevnega reda posamično.
               Ali kdo nasprotuje temu predlogu, da skupaj glasujemo? Gospod Špiletič, nasprotujete?
               Predlagate, da glasujemo o vsaki točki posebej? <stage>(Špiletič iz dvorane!)</stage> Poglejte,
               skladno - samo prosim za mir v dvorani! - mislim, da samo danes bili zelo korektni
               eden do drugega, da smo vzdržali, da smo to točko obravnavali. Poslovnik je tukaj
               jasen: tudi poslanske skupine imajo možnost, da pri predlogu, kadar se torej
               predlaga, da se točke prestavijo na naslednjo sejo, imajo poslanske skupine možnost,
               da povedo svoje stališče. Zadnji odstavek 64. člena poslovnika je tu zelo jasen, in
               bom tudi pozval poslanske skupine, da povedo svoje stališče. Morate pa mi priznati,
               da sem na seji kolegija in na delovnem pogovoru že vnaprej napovedal tako možnost, in
               na teh naših srečanjih nisem slišal nobenega ugovora k takemu predlogu. Prosim vas,
               da smo tukaj korektni.</p>
               <p>Torej, besedo dajem predstavnikom poslanskih skupin. Kdo želi razpravljati o
               proceduralnem predlogu, da prej omenjene točke dnevnega reda postanejo sestavni del
               dnevnega reda 12. redne seje? Katera od poslanskih skupin želi razpravljati? Gospod
               Špiletič, prosim. Samo tu je izjema; poslovnik ima tu izjemo in daje možnost
               poslanskim skupinam.</p>
            </sp>
            <sp xml:id="SDZ2-Redna-11-1999-03-17.sp60">

               <speaker>BOGOMIR ŠPILETIČ:</speaker>

               <p>Gospod predsednik, mislim, da imamo dovolj negativnih izkušenj s prenašanjem
               nedokončanih točk 10. redne seje na naslednje seje. Še danes ni konzumirana, čeprav
               se je začela že pred, mislim, da več kot šestimi meseci.</p>
               <p>Tako, da v izogib temu in tudi v smislu zagotavljanja večjega reda pri delu
               državnega zbora, naša poslanska skupina meni, da bi bilo bolj utemeljeno nadaljevati
               in dokončati 11. redno sejo v torek, v sredo pa začeti načrtovano 12. redno sejo
               državnega zbora.</p>
            </sp>
            <sp xml:id="SDZ2-Redna-11-1999-03-17.sp61">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali želi še katera od poslanskih skupin besedo? Gospod Anderlič, v imenu
               poslanske skupine Liberalne demokracije Slovenije.</p>
            </sp>
            <sp xml:id="SDZ2-Redna-11-1999-03-17.sp62">

               <speaker>ANTON ANDERLIČ:</speaker>

               <p>Prav je, da se je dogovarjanje iz klopi preselilo za govornico, čeprav sem se tudi
               sam oglašal, ampak šele kot posledica. Mislim, da je prav, da se držimo dogovora, ki
               je bil soglasno dosežen na kolegiju oziroma ni bilo nasprotovanja. Sicer menim, da je
               poskus, da te nedokončane točke, ki jih je šest, pa nekatere niso hudo vsebinske, ker
               gre samo še za glasovanja, prenesemo na naslednjo sejo, koristen zato, da se lahko
               tudi sami pripravimo na začetek prihodnje seje in da vemo, kako bo potekalo naprej.
               Kajti bojim se, da če tega ne bomo prestavili, potem 23. ali v tistem tednu začetka
               prihodnje redne seje sploh ne bo.</p>
               <p>Tako, da v imenu poslanske skupine liberalne demokracije najprej podpiram predlog,
               ki je bil soglasno dosežen na kolegiju, da se nedokončane točke prenesejo na
               prihodnjo sejo, in pa, da to naredimo v dobro organiziranemu delu parlamenta. Hvala.
           </p>
            </sp>
            <sp xml:id="SDZ2-Redna-11-1999-03-17.sp63">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Anderliču. Še katera od poslanskih skupin? <stage>(Ne želi.)</stage></p>
               <p>Na glasovanje dajem predlog, da se nedokončane točke dnevnega reda - 3, 26, 31, 34,
               36 in 38 - prenesejo na 12. redno sejo državnega zbora, ki se bo pričela v torek, 23.
               marca. Ugotovimo prisotnost! <stage>(51 prisotnih.)</stage></p>
               <p>Kdo podpira tak sklep? <stage>(41 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da je predlog sprejet.</p>
               <p>Zahvaljujem se vam za razumevanje. Prepričan sem, da bomo delo državnega zbora lahko
               kvalitetno organizirali.</p>
               <p>Zaključujem 11. sejo državnega zbora. Lepo prosim, poslanke in poslanci, če ste
               toliko prijazni, da s seboj odnesete tudi vaša gradiva, kajti v ponedeljek, 22.3., bo
               v veliki dvorani tudi javna predstavitev mnenj o predlogu zakona o pokrajinah, s
               tezami za normativno ureditev, predhodna obravnava. Hvala lepa za udeležbo in
               nasvidenje!</p>
               <stage type="time">(Seja je bila končana dne 17. marca 1999 ob 14.58 uri.)</stage>
            </sp>
         </div>
      </body>
   </text>
</TEI>