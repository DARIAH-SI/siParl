<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ2-Izredna-19-1998-01-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|F5E8A389127583CEC12565A0003D1151</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=F5E8A389127583CEC12565A0003D1151</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Izredna-19-1998-01-28.DZ" n="19">
               <name>Izredna</name>
               <date when="1998-01-28"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Izredna-19-1998-01-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 19. izredne seje</stage>
            <stage type="date">(28. januar 1998)</stage>
            <stage type="chairman"> Sejo je vodil Andrej Gerenčer, podpredsednik zbora.</stage>
            <stage type="time"> Seja se je pričela ob 10.11 uri.</stage>


            <sp xml:id="SDZ2-Izredna-19-1998-01-28.sp1">

               <speaker>PODPREDSEDNIK ANDREJ GERENČER:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam
               nadaljevanje 19. izredne seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Peter Petrovič, Aleksander Merlo, Aurelio Juri, Jelko Kacin,
               Roman Jakič, Jože Možgan, Branko Kelemina, Borut Pahor, Polona Dobrajc do 11.00 ure,
               Pavel Rupar za dopoldanski del seje, Franc Potočnik, Janez Mežan, Janez Kramberger za
               pričetek seje, Jožef Košir, Rafael Kužnik za popoldanski del seje, in Miroslav Luci
               od 10.30 do 13.00 ure.</p>
               <p>Prosim, da ugotovimo prisotnost v dvorani! (54 poslank in poslancev.) Zbor je
               sklepčen in lahko odloča.</p>
               <p>Na sejo sem vabil predstavnike Vlade Republike Slovenije, ki jih vse prav lepo
               pozdravljam!</p>
               <p>Današnje nadaljevanje 19. izredne seje zbora bomo pričeli s prekinjeno obravnavo 10.
               točke dnevnega reda, to je predloga zakona o spremembah in dopolnitvah zakona o
               izvrševanju kazenskih sankcij. Zatem bomo prešli na obravnavo 16. točke dnevnega
               reda, to je predloga zakona o spremembah zakona o zasebnem varovanju in obveznem
               organiziranju službe varovanja, in nato na obravnavo 11. točke, to je predloga zakona
               o spremembah in dopolnitvah zakona o sodnih taksah, ter po dnevnem redu dalje.</p>
               <p>Prehajamo na <title>OBRAVNAVO PREKINJENE 10. TOČKE DNEVNEGA REDA - PREDLOGA ZAKONA O SPREMEMBAH IN
               DOPOLNITVAH ZAKONA O IZVRŠEVANJU KAZENSKIH SANKCIJ.</title>
               </p>
               <p>Smo pri obravnavi, in sicer pri predstavitvi mnenja predstavnikov poslanskih skupin
               o predlogu zakona. Besedo dajem gospodu Jožetu Jerovšku.</p>
            </sp>
            <sp xml:id="SDZ2-Izredna-19-1998-01-28.sp2">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Kolegice in kolegi! V predlogu zakona o spremembah
               in dopolnitvah zakona o izvrševanju kazenskih sankcij tudi naša poslanska skupina ne
               podpira 1. člena, ki predvideva spremembo 112. člena omenjenega zakona, in predvideva
               zavarovalno dobo s povečanjem za pooblaščene uradne osebe v zaporih in prevzgojnih
               domovih in v velikem delu strokovnih delavcev v teh zavodih.</p>
               <p>Sprememba člena ne izboljšuje in ne rešuje ničesar in ne pomeni varčevalnih ukrepov,
               ki bi jih pristojni minister lahko že izvajal, saj mu obstoječi 112. člen daje
               diskrecijsko pravico, da določi tista delovna mesta v zavodih za prestajanje kazni, v
               zaporih in prevzgojnih domovih, ki so upravičena do teh benefikacij.</p>
               <p>Predvsem pa je avtomatska benefikacija iz 12 mesecev na 16 mesecev zavarovalne dobe
               za vse pooblaščene uradne osebe in strokovne delavce enako nesprejemljiva. Človek bi
               še razumel, če bi predlog predvideval diferencirano beneficirano dobo za različna
               delovna mesta. V današnjih razmerah, ko je v večini slovenskih zaporov več paznikov
               kot zapornikov, takšne so nekatere naše informacije, to pa je zaradi tega, ker kljub
               napovedim in obljubam v Sloveniji še ne leti perje, in je po zaporih po večini več
               kurjih tatov kot pravih kriminalcev, kajti kriminalci se pravočasno po opozorilu
               notranjega ministrstva umaknejo pred roko pravice. V takih razmerah torej je tako
               priznavanje zavarovalne dobe s povečanjem nesprejemljivo in nerazumljivo. Iz teh
               razlogov se tudi v naši poslanski skupini zavzemamo za črtanje 1. člena, kot
               predlagata dva vložena amandmaja, zato nismo vlagali svojega amandmaja.</p>
               <p>Hkrati amandma vladnih poslancev in obrazložitev, ki pravilno ugotavlja, da zakonski
               predlog niti ne povzema dogovora na ekonomsko-socialnem svetu, kaže na stanje v vladi
               in vladni koaliciji, saj je očitno, da ne ve levica, kaj dela desnica. V vladi očitno
               ni nobene koordinacije. Zakoni, kakor tudi varčevalni ukrepi se sprejemajo stihijsko.
               Kako je pripravljen zakon kaže tudi mnenje sekretariata za zakonodajo in pravne
               zadeve, saj je tudi sekretariat v dilemi, kdaj bi sprejete določbe zakona o
               izvrševanju kazenskih sankcij stopile v veljavo. Čudi pa nas, da v mnenju
               sekretariata ni nobene dileme glede nadaljnjih členov zakona, v katerih je, po našem
               mnenju, več pravnih pasti, čeprav ni, se nam zdi pravilno, da zakon v 145. členu
               izenačuje to popravo krivic, ki so bile povzročene z zaplembami, z določili zakona o
               denacionalizaciji, pa se seveda pojavljajo dileme, ali recimo 145.c člen, ki pač
               pravi, da niso upravičeni do nadomestila upravičenci, do nadomestila iz obresti in
               vsega tega. Postavlja se vprašanje, ali to ne posega v že pridobljene pravice in to
               na sredini izvajanja tega zakona, kot je v razpravi pravzaprav že bilo omenjeno.</p>
               <p>Toliko o tej stvari. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp3">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Jerovšek. Želi še katera poslanska skupina? (Ne želi.) Potem
               dajem besedo poslankam in poslancem. Pisnih prijav nimam. Imamo? Nimamo. Prosim,
               gospod Ciril Pungartnik.</p>
            </sp>
            <sp xml:id="SDZ2-Izredna-19-1998-01-28.sp4">

               <speaker>CIRIL METOD PUNGARTNIK:</speaker>

               <p>Spoštovani predsednik, kolegice in kolegi.Jaz bi imel samo en predlog pri tem zakonu
               v 145. členu odnosno v 2. členu tega zakona, ki ga obravnavamo, da bi pod 4. točko,
               ki glasi: "Če vrnitev zaplenjenega premoženja ali njegovih posameznih delov stvarno
               ali pravno ni več mogoča, povrne dejansko vrednost tega premoženja..." - pardon, 4.
               točka - "Republika Slovenija lahko uveljavlja povrnitev plačane odškodnine iz
               prejšnjega odstavka tega člena od samoupravne lokalne skupnosti, ki je zaplenjeno
               premoženje prevzela ali pridobila." Predlagam, da se ta stavek nadaljuje z naslednjim
               besedilom, bom vložil tudi amandma: "Enako lahko tudi lokalna skupnost zahteva od
               Republike Slovenije že plačano odškodnino, če je premoženje prevzela Republika
               Slovenija."</p>
               <p>Namreč občina Trebnje je bila prva, čeprav revna občina, ki je morala tako
               odškodnino plačati, Republika Slovenija ji je pa to samo delno nadoknadila, ona pa
               ima v svojem premoženju del tega premoženja, in smatram, da je prav, da to v tej 4.
               točki velja tudi recipročno. Ker nekateri primeri v Sloveniji so bili, da so občine
               plačale te zahtevke.</p>
               <p>Samo toliko bi rekel in da mislim, da je tako besedilo, ne bi pri tej spremembi in
               dopolnitvi zakona pravzaprav ne bilo napačno, tudi če malo retrogradno gledamo, da bi
               morala država kaj povrniti tudi občini. Hvala.</p>
            </sp>
            <sp xml:id="SDZ2-Izredna-19-1998-01-28.sp5">

               <speaker>PODPREDSEDNIK ANDREJ GERENČER:</speaker>

               <p>Gospod Pungartnik, prosim, vložite amandma. Besedo dajem državnemu sekretarju,
               gospodu Bojanu Šrotu.</p>
            </sp>
            <sp xml:id="SDZ2-Izredna-19-1998-01-28.sp6">

               <speaker>BOJAN ŠROT:</speaker>

               <p>Hvala za besedo, gospod podpredsednik. Spoštovane poslanke, spoštovani poslanci!
               Najprej bi se želel zahvaliti za pohvalo gospodu Ribičiču včeraj, ki je pohvalil
               vlado oziroma tekst tega zakona. To se v zadnjem času oziroma vsaj kar je meni znano,
               v državnem zboru ne dogaja pogosto in bo vsekakor pomenilo vzpodbudo mojim kolegom in
               sodelavcem na ministrstvu. Seveda sem pa dolžan tudi pojasniti oziroma odgovoriti na
               par vprašanj, ki so bila zastavljena.</p>
               <p>In sicer: glede teksta četrtega odstavka 2. člena, glede besede "lahko". Mnenje
               vlade je, da je takšen tekst edino primeren, ker bi kakršnakoli druga dikcija tega
               odstavka tega člena pomenila, da bi državni pravobranilec, ki zastopa interese
               Republike Slovenije, bil primoran v vsakem primeru uveljavljati regresno pravico do
               občin. To bi na drugi strani pomenilo ob dejstvu, da je v Sloveniji 137 občin, po
               naših podatkih na finančni izravnavi in ob dejstvu, da gre običajno v teh zahtevkih
               za precej visoke zneske, hipotetično povedano tudi morebiti bankrot kakšne občine.
               Menim, da je smotrna takšna dikcija in da se potem državni pravobranilec od primera
               do primera odloča, ali bo uveljavljal regresno pravico in zahteval povračilo te
               plačane odškodnine od lokalne skupnosti. Verjetno bo to zlasti v tistih primerih,
               kjer je lokalna skupnost kot zavezanec sklenila iz kakršnihkoli razlogov poravnavo z
               upravičencem.</p>
               <p>Glede vprašanja ali ta zakon izključuje pravico do odškodnine iz naslova
               izgubljenega dobička, moram povedati, kar pa je povedano tudi oziroma zapisano tudi v
               obrazložitvi oziroma v ciljih in načelih tega zakona, da ta zakon izključuje to
               pravico. In sicer jo izključuje do dneva uveljavljanja te pravice. Tudi ta beseda
               "uveljavljanje" je bila sporna oziroma nejasna, pomeni pa datum, ko upravičenec vloži
               zahtevek na ministrstvo za pravosodje za plačilo te odškodnine, kar je procesna
               predpostavka za vložitev tožbe na sodišču.</p>
               <p>Glede predlagane spremembe 112. člena in vloženega amandmaja moram povedati, da je
               vlada želela urediti v okviru varčevalnih ukrepov vprašanje beneficirane delovne dobe
               za delavce v zavodih za prestajanje kazni zapora. Glede na to, da je bila že sprejeta
               sprememba 99. člena zakona o notranjih zadevah, ki ureja to vprašanje za pooblaščene
               uradne osebe ministrstva za notranje zadeve, je potrebno ustrezno urediti tudi to
               vprašanje za pooblaščene uradne osebe v zaporih, kot tudi za tiste kategorije
               delavcev, ki niso pooblaščene uradne osebe, so pa že do sedaj imele priznano pravico
               do beneficirane delovne dobe.</p>
               <p>Glede na to, da bo vlada določila delovna mesta, na katerih se šteje zavarovalna
               doba s povečanjem, in sicer z aktom, ki bo predvidoma usklajen s pristojnimi
               resornimi ministrstvi, ministrstvom za notranje zadeve, ministrstvom za obrambo in
               ministrstvom za pravosodje, vlada ne nasprotuje vloženemu amandmaju, se pravi,
               predlaganemu črtanju 1. člena predlaganega zakona.</p>
               <p>Glede predloga gospoda Pungartnika, da se četrti odstavek 2. člena nadaljuje s
               tekstom, da bi imele tudi lokalne skupnosti pravico, regresno pravico zahtevati od
               države že plačane odškodnine, pa menimo, da bi takšna dikcija oziroma glede na
               razlago, kolikor sem jo razumel, pomenila retroaktivno delovanje zakona. Zato temu
               nasprotujemo. Od dneva uveljavitve tega zakona pa tak tekst niti ne bo več potreben,
               ker je v zakonu točno določeno: če vračilo ni možno v naravi, potem je zavezanec
               Republika Slovenija. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp7">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod sekretar. Smo pri razpravi. Gospod Potrč želi besedo. Prosim.</p>
            </sp>
            <sp xml:id="SDZ2-Izredna-19-1998-01-28.sp8">

               <speaker>MIRAN POTRČ:</speaker>

               <p>Hvala lepa. Gospodu državnemu sekretarju se zahvaljujem za nekaj pojasnil. Tudi v
               zvezi s pohvalo, ki sem jo včeraj izrekel, bi pa rad povedal, da bom vesel, če bo
               slišal poleg pohvale tudi izjemno grajo. Namreč v tistem delu, da je vlada prišla
               prepozno in da je iz tega razloga nastala velika obremenitev za državo, razen v
               mesecu od julija naprej, ko je moratorij. V zvezi s pojasnili pa naslednje:</p>
               <p>Gospoda državnega sekretarja bi prosil, pa tudi sekretariat za zakonodajo, ali je
               možno kakšno pojasnilo v zvezi z mojim vprašanjem pri 6. členu? Jaz vem, da je to
               pravno odprto vprašanje, zato tudi pričakujem - namreč ideja, ki jo sam imam, je v
               tej smeri, če bi bile možna na podlagi tega zakona kakšna izredna pravna sredstva ali
               ne, ali boste pa rekli, da nič ni mogoče in da tisto, kar je enostavno pravnomočno
               razsojeno, je pravnomočno razsojeno in je treba v takem obsegu, kakršen je, vrniti,
               bom to sprejel na znanje. Seveda bo pa potem v tem primeru moja ugotovitev, kako
               škoda je, da smo porabili nekaj let, preden smo do tega prišli, in kakšna velika
               obveznost je za državo, še toliko bolj tehtna.</p>
               <p>Kar pa zadeva drugi dve pojasnili, moram reči, da glede obeh nisem prepričan, ali ju
               je mogoče nesporno sprejeti. Poglejte, ta primer, "Republika Slovenija lahko", ne
               vem, ali je pravno res tako, da če bi ne pisalo "lahko", to neposredno dela že
               državni pravobranilec; če pa piše "lahko", pa da je dana diskrecijska pravica
               državnemu pravobranilcu, da on presoja, od katere od 137 občin bo zahteval nazaj
               vrnitev premoženja, od katerih pa ne. Moram reči, da se bojim, da teh pooblastil nima
               državni pravobranilec in da, če bi jih imel na podlagi take razlage zakona, da bi
               bilo to preširoko pooblastilo. Jaz mislim, da bi tu le morali biti ali določeni neki
               kriteriji - jaz pa v osnovi še vedno mislim, da bi bilo napačno, da bi se ta
               odškodnina zahtevala, ker, veste, ta odškodnina se lahko potem zahteva tudi - prvič,
               ni nobenega roka, drugič se lahko zahteva odvisno od tega, kdo ima politični interes
               ali ne, tretjič se lahko zahteva od tega, ali je župan iz stranke, ki je v vladni
               koaliciji in v tem primeru to ne bomo zahtevali, če pa ni v vladni koaliciji, bomo pa
               zahtevali, ta občina naj pa le vrne, saj se je napačno odločila in je izvolila
               napačnega župana. Ne mi govoriti, da to ni mogoče. To je mogoče in to se v praksi
               tudi pri zagotavljanju državnih proračunskih sredstev zelo pogosto dela. Zato s tem
               nisem zadovoljen in prosim še za kakšno pojasnilo, sicer bom, ko bo konec razprave
               predlagal odmor in eventualno vložil tudi ustrezen amandma.</p>
               <p>Glede drugega pojasnila pa samo vprašanje, tega pa ne vem, res ne vem. Ali je cel
               postopek vlaganja zahtevkov za odškodnino predviden na način, da mora najprej vložiti
               vsak, ki mu je bilo premoženje na podlagi razveljavitve sodbe vrnjeno, poseben
               zahtevek na vlado - mislim ne vem, sprašujem - če je tako, potem bi bilo to pojasnilo
               možno razumeti. Samo potem mislim, da bi bilo tudi koristno, da se na ta način
               zapiše, da se napiše ne od uveljavljanja te pravice, ampak od dneva, ko je zahtevek
               za plačilo odškodnine ali pa vrnitev premoženja vložil na vlado ali pa na tisti
               ustrezen organ, kamor mora to narediti, da bi bilo to nesporno jasno. In prosil bi,
               skratka, da se še o teh stvareh malo pogovorimo, ali bi bilo prav ali ne, kakšen
               amandma vložiti. Hvala.</p>
            </sp>
            <sp xml:id="SDZ2-Izredna-19-1998-01-28.sp9">

               <speaker>PODPREDSEDNIK ANDREJ GERENČER:</speaker>

               <p>Hvala lepa gospod Potrč. Besedo dajem gospodu Demšarju.</p>
            </sp>
            <sp xml:id="SDZ2-Izredna-19-1998-01-28.sp10">

               <speaker>VINCENCIJ DEMŠAR:</speaker>

               <p>Hvala. Lep pozdrav! Moji pripombi sta dve. Prvo je, da mislim, da 1. člen, s katerim
               naj bi se pooblaščenim uradnim osebam, ki delajo v zavodih za prestajanje kazni,
               morale pustiti določene bonitete. Videl sem, da je tukaj več predlogov za črtanje
               tega člena. Upam, da ste vsi dobili eno daljše pismo, v katerem so delavci iz Radeč
               poslali nam pojasnilo, kakšne so razmere, pod kakšnimi pogoji delajo in mislim, da v
               takšni situaciji delati, kot ti delavci delajo - ker dejansko podobno kot recimo
               policisti, ki so, za katere vidimo, da so žal resno, zmeraj bolj pogosti napadi na
               njih - zato mislim, da so tudi ti ljudje opravičeni in sem mnenja, da ni prav, da bi
               ta člen črtali, tak kot je tukaj predstavljen.</p>
               <p>Drugo pa imam vprašanje pri 2. členu. Gre za tretji odstavek, kjer v nadaljevanju
               pravi, da pač vrne, da je zavezanec Republika Slovenija ali pa lokalna skupnost, in
               potem v nadaljevanju pravi takole: "Če vrnitev zaplenjenega premoženja ali njegovih
               posameznih delov stvarno ali pravno ni več mogoča, povrne dejansko vrednost tega
               premoženja po času izdaje sklepa o vrnitvi in postane v času zaplembe Republika
               Slovenija." Tukaj sta notri dva pojma. En pojem je, da se "povrne dejanska vrednost
               tega premoženja po času izdaje sklepa o vrnitvi" - to pomeni danes oziroma takrat, ko
               bo takšna zadeva obravnavana - in potem ima veznik in: "in po stanju v času zaplembe
               Republika Slovenija".</p>
               <p>Torej, to dvoje ne gre skupaj. Iskal sem v obrazložitvi, kako bo sedaj, ker to sta
               dve, po moji sta to dve vrednosti. Torej je zelo težko, da bi ostala vrednost ista
               taka takrat, ko je bilo zaplenjeno in pa takšno stanje, kot je danes. In bi želel
               pojasnitev in se mi zdi, da člen ni zadosti jasen in da bo prihajalo potem do
               nepotrebnih obravnav, ali na upravnih enotah oziroma pri tistih, ki so za to na
               ministrstvih in pa potem seveda na sodiščih. In bi prosil, če se to pojasni in če je
               samo meni to nezadosti jasno in da je vsakemu, ki ima neko pravno izobrazbo jasno,
               potem to lahko ostaja, tako pa mislim, da je treba to spremeniti, drugače formulirati
               ali pa že sedaj tako napisati, da bo jasno, za kaj tu pri tej stvari gre. Hvala.</p>
            </sp>
            <sp xml:id="SDZ2-Izredna-19-1998-01-28.sp11">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Demšar. Gospod državni sekretar.</p>
            </sp>
            <sp xml:id="SDZ2-Izredna-19-1998-01-28.sp12">

               <speaker>BOJAN ŠROT:</speaker>

               <p>Hvala še enkrat za besedo. Glede vlaganja izrednih pravnih sredstev moram reči, da
               je vlaganje teh izrednih pravnih sredstev možno. Kolikor je nam znano po nam znanih
               podatkih so tudi ta do sedaj bila vlagana, to je pač državni pravobranilec vodil te
               postopke oziroma zastopal državo, običajno na strani zavezanca.</p>
               <p>Kar se tiče diskrecijske pravice državnih pravobranilcev in dikcije četrtega
               odstavka 2. člena moram reči to, da državni pravobranilci vendarle niso politične
               osebe, ampak gre to za strokovne osebe, v bistvu so to odvetniki države, in menim, da
               je primerno, da jim pustimo to diskrecijsko pravico. Pri pisanju tega odstavka smo
               zasledovali to, da bo državni pravobranilec uveljavljal regresno pravico do lokalne
               skupnosti v primerih, ko je lokalna skupnost iz takšnih ali drugačnih razlogov, lahko
               vam pa povem tudi konkretno, sklenila poravnavo z upravičencem, češ, da nepremičnine
               v naravi ni možno vrniti, čeprav za to ni obstajalo nobenih stvarnih ali pravnih ovir
               in je potem obveznost prešla na Republiko Slovenijo. V takšnih primerih bo potem
               državni pravobranilec, ki se bo seveda moral obnašati kot dober gospodar, vlagal
               regresne zahtevke zoper lokalno skupnost.</p>
               <p>Kar se tiče vlaganja zahtevkov oziroma uveljavljanja te pravice pred ministrstvom za
               pravosodje oziroma dikcija 145.c člena je zadeva trenutno urejena tako, da je
               potrebno postopek oziroma zahtevek za vračilo iz naslova izgubljenega dobička vložiti
               na ministrstvo za pravosodje, in je to procesna predpostavka za vložitev tožbe na
               sodišču. Če na ministrstvu za pravosodje ne pride do poravnave, potem upravičenec pač
               vloži tožbo na pristojnem sodišču.</p>
               <p>Kar se tiče črtanja 112. člena, bom čisto na kratko ponovno povedal, da se v bistvu
               tu ničesar ne spreminja in bo vlada tista, ki bo s svojim aktom določila, predvidoma
               pa skupno za vse pooblaščene osebe v vseh ministrstvih, to so tri ministrstva:
               ministrstvo za notranje zadeve, ministrstvo za obrambo in ministrstvo za pravosodje,
               tista delovna mesta, kjer je upravičeno povečanje delovne dobe iz takšnih ali
               drugačnih razlogov.</p>
               <p>Kar se tiče tretjega odstavka 2. člena, ki pravi, da se vrača premoženje oziroma
               dejanska vrednost tega premoženja po času izdaje sklepa o vrnitvi in postanju v času
               zaplembe Republike Slovenije, bi rad pojasnil to, da je recimo, primeroma, bilo
               zaplenjeno kmetijsko zemljišče, kjer se je v teh 50 letih dogajalo marsikaj. Možno
               je, da je to kmetijsko zemljišče danes postalo stavbno zemljišče, možno je celo, da
               je zazidano. Ta člen oziroma ta odstavek določa, da se upravičencu vrne vrednost
               kmetijskega zemljišča v času, ko mu je bilo zaplenjeno. Enako je z objekti. Objekti
               so se v 50 letih spreminjali, dozidavali, prezidavali, nadzidavali in podobno, in bi
               bilo seveda nelogično, da bi se vračalo upravičencem nepremičnine oziroma vrednost
               zaplenjenega premoženja po današnjem stanju. Mislim pa oziroma moram reči, da je pa
               dikcija tega odstavka enaka, kot je v zakonu o denacionalizaciji. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp13">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še kdo besedo? Gospod Potrč.</p>
            </sp>
            <sp xml:id="SDZ2-Izredna-19-1998-01-28.sp14">

               <speaker>MIRAN POTRČ:</speaker>

               <p>Hvala lepa. Jaz sem dobil nekaj pojasnil, ki mi bodo olajšala razmislek o amandmaju.
               Moram reči, da v zvezi z vlaganjem odškodninskega zahtevka pa ne. Zakaj? Jaz bi res
               prosil, da gospod državni sekretar razume, da izkoriščam pač to priliko, da na zboru
               razčiščujem vprašanja, ki jih delovno telo ni razčistilo. Samo, poglejte, v prejšnjem
               145. členu, ki je razveljavljen, je res bilo napisano, da rešuje odškodnino sodišče,
               da pa pred tem na nek način mora biti vložen pri ustrezni družbenopolitični skupnosti
               zahtevek, in je bila ta procesna predpostavka možna. Samo kolikor jaz razumem, v
               spremenjenem 145. členu tega več ni. Kar pa zadeva način uveljavljanja te odškodnine,
               pa je zdaj vse urejeno v novem 145.a členu in se tu v celoti sklicuje na tretje
               poglavje zakona o denacionalizaciji; kar bi jaz razumel, da bo glede na to pač
               odškodninski zahtevek potrebno dati pri upravnem organu in bo tam ustrezen postopek
               tekel.</p>
               <p>Jaz vas sprašujem - res sprašujem - kaj in kako je to zamišljeno, ker to, kar vi
               trdite, da bo šlo po starem postopku, po mojem ni več res, ker so določbe zdaj v
               predlogu spremenjene. Če je to tako, je moj predlog samo v tem, da dajmo to zelo
               precizno napisati, da ne bo dvomov o tem, od kdaj naprej se šteje izgubljeni dobiček,
               ker o tem je diskusija že tekla. Minister za pravosodje je tukaj že dajal ob nekih
               drugih prilikah informacije, kaj so sodišča že meritorno razsojala v zvezi z
               izgubljenim dobičkom.</p>
               <p>Glede diskrecijske pravice - pa mi ne zameriti - jaz se strinjam, da pravobranilec
               ni politična osebnost; ampak moram reči, da bi prosil sekretariat, da mi pove, ali po
               zakonu ima lahko pravobranilec brez vsakih kriterijev pravico, da samostojno presoja
               od katere občine bo zahteval vrnitev od katere pa ne. Jaz mislim, da takšnega
               pooblastila v zakonu pravobranilcu državnemu ni mogoče dati. To mora biti potem pa
               kriterij v zakonu napisan in jaz sem zato, da se reče, če je občina šla v poravnavo
               zaradi tega, ker ima interes ta objekt imeti in ne more iti v poravnavo na račun
               države. V redu, potem je odškodninski zahtevek, ampak potem se naj neki kriterij
               napiše tako, kot je sedaj napisano, to ni korektno in bi prosil sekretariat, da v tem
               pogledu tudi pove svoje mnenje. Hvala.</p>
            </sp>
            <sp xml:id="SDZ2-Izredna-19-1998-01-28.sp15">

               <speaker>PODPREDSEDNIK ANDREJ GERENČER:</speaker>

               <p>Hvala gospod Potrč. Gospod Veber, prosim.</p>
            </sp>
            <sp xml:id="SDZ2-Izredna-19-1998-01-28.sp16">

               <speaker>JANKO VEBER:</speaker>

               <p>Hvala za besedo. Tudi jaz bi opozoril na četrti odstavek v tem drugem členu, in tudi
               če si preberemo samo obrazložitev, tukaj lepo piše, da so v prejšnjem sistemu občine
               izvajale tudi del državne oblasti. Torej po uvedbi lokalne samouprave je prišlo do
               razmejitev med lokalno skupnostjo in med državo in če si je država prevzela oblast,
               si mora prevzeti tudi obveznosti. In ne vidim razloga, zakaj bi pri nekih konkretnih,
               finančnih obremenitvah pa iskali drugačne variante in poskušali lokalno skupnost
               ponovno vključevati v neko državno pristojnost.</p>
               <p>Če je prišlo do razmejitev, potem mora biti ta razmejitev, ne samo pri oblasti,
               ampak tudi pri obveznostih. In mislim, da bi bile tudi te dileme, tako glede
               pravobranilca in tudi sicer vodenja vseh postopkov zelo jasna in enostavna. Država je
               tista, ki je odgovorna in zavezana, da ta problem reši. Hvala.</p>
            </sp>
            <sp xml:id="SDZ2-Izredna-19-1998-01-28.sp17">

               <speaker>PODPREDSEDNIK ANDREJ GERENČER:</speaker>

               <p>Hvala gospod Veber. Gospod državni sekretar želi odgovoriti. Prosim.</p>
            </sp>
            <sp xml:id="SDZ2-Izredna-19-1998-01-28.sp18">

               <speaker>BOJAN ŠROT:</speaker>

               <p>Se oproščam. Očitno do sedaj nisem bil dovolj jasen.</p>
               <p>Dosedanja ureditev predhodnega postopka pred ministrstvom za pravosodje je urejena v
               določbah zakona o kazenskem postopku. Členi 536. in naslednji. Ta novi zakon v 145.č
               členu pa določa, da se v primeru neuspešnega predhodnega postopka, se pravi, če se
               ministrstvo za pravosodje oziroma vlada in upravičenec ne poravnata izvensodno, o
               vrnitvi zaplenjenega premoženja odloča v nepravnem postopku, ki je sodni postopek.
               Prejšnji 145. člen ZIKS-a, ki je bil razveljavljen, ni določal postopka pred
               ministrstvom za pravosodje. Hvala.</p>
            </sp>
            <sp xml:id="SDZ2-Izredna-19-1998-01-28.sp19">

               <speaker>PODPREDSEDNIK ANDREJ GERENČER:</speaker>

               <p>Hvala lepa gospod sekretar. Želi še kdo besedo? (Ne želi.) Se opravičujem. Gospa
               namestnica sekretarja za pravosodje, pravne zadeve in zakonodajo, se opravičujem.</p>
            </sp>
            <sp xml:id="SDZ2-Izredna-19-1998-01-28.sp20">

               <speaker>TINA BITENC PENGOV:</speaker>

               <p>Spoštovani zbor, hvala za besedo.</p>
               <p>Glede nekaterih vprašanj, ki so bila pravzaprav na nas naslovljena, bi morala dodati
               k našemu pisnemu mnenju še to.</p>
               <p>Res je, glede na ustavno sodno prakso je za uporabo prostega preudarka v zakonu
               potrebno vsaj nekatere kriterije vnesti zato, da se lahko pravzaprav presoja ali je
               bil pravilno uporabljen. In verjetno bi bilo treba ta odstavek ustrezno dopolniti,
               vsaj s tistimi osnovami, ki bodo omogočile utemeljeno uporabo osnovne določbe.</p>
               <p>Kar se pa tiče prvega vprašanja, ki je bilo naslovljeno v zvezi s potekom postopkov,
               in na katere postopke oziroma primere se ta zakon še lahko uporablja, pa sekretariat
               poudarja, da je načelo pravnomočnosti eno od osnovnih načel pravnega sistema in vanj
               seveda ne gre posegati. Tako, da pravzaprav mi mislimo, da v rez judikata poseg tudi
               ob upoštevanju ustavnih določb, zlasti 155. člena ustave ne bi bil mogoč. Hvala lepa.
           </p>
            </sp>
            <sp xml:id="SDZ2-Izredna-19-1998-01-28.sp21">

               <speaker>PODPREDSEDNIK ANDREJ GERENČER:</speaker>

               <p>Hvala gospa Tina Bitenc Pengov. Gospod državni sekretar.</p>
            </sp>
            <sp xml:id="SDZ2-Izredna-19-1998-01-28.sp22">

               <speaker>BOJAN ŠROT:</speaker>

               <p>Glede dikcije tega četrtega odstavka 2. člena oziroma besede "lahko". Naša
               interpretacija pooblastil državnega pravobranilca - govorim sicer na pamet - ampak
               mislim, da so v 9. členu določene, ker pravijo, da ima državni pravobranilec status
               stranke pred sodiščem oziroma v postopkih. Status stranke pomeni nekaj drugega kot
               pooblaščenec v postopku. Stranka se namreč lahko poravna, lahko se odpove zahtevku
               oziroma z zahtevkom prosto razpolagala. In če ste mu, ta državni zbor oziroma mislim,
               da je bilo to v prejšnjem sklicu, ne, ta državni zbor, je sprejel zakon o državnem
               pravobranilstvu, in če so tam bila državna pravobranilcu dana tako široka
               pooblastila, ne vidim nobenih razlogov, da bi sedaj v tem zakonu pa ta pooblastila
               omejili. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp23">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod Potrč želi besedo. Prosim.</p>
            </sp>
            <sp xml:id="SDZ2-Izredna-19-1998-01-28.sp24">

               <speaker>MIRAN POTRČ:</speaker>

               <p>Gospod predsednik! Glede na razpravo bi samo prosil vas in tudi kolegice in kolege,
               da mi na način, kakršen bo, nimam nič proti, da delamo naprej, pa da to delam potem
               jaz med odmorom, ampak da se prekine ta razprava, da bi se mi omogočilo, da vložim
               amandmaje. Pravim še enkrat, dopuščam možnost, da delamo naprej po drugih točkah, ne
               da zahtevam odmor. Da pa potem amandmaje pripravim v teku odmora, ampak rad bi, da
               bi, skratka, mi bila ta možnost, da amandmaje pripravim, dana. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp25">

               <speaker>PODPREDSEDNIK ANDREJ GERENČER:</speaker>

               <p>Hvala gospod Potrč. Predlagam, da prekinemo to točko dnevnega reda in omogočimo
               poslancem, da lahko vložijo amandmaje.</p>
               <p>In prehajamo na <title>16. TOČKO DNEVNEGA REDA - NA OBRAVNAVO PREDLOGA ZAKONA O
                  SPREMEMBAH ZAKONA O ZASEBNEM VAROVANJU IN OBVEZNEM ORGANIZIRANJU SLUŽBE VAROVANJA
                  - skrajšan postopek.</title> Predlog zakona je v obravnavo zboru predložila Vlada
               Republike Slovenije. Želi predstavnik vlade besedo? Samo trenutek, da pridejo
               predstavniki vlade za to točko dnevnega reda! Izgleda, da ni nikogar za to, da nam da
               kakšen uvod. Predlog zakona je obravnaval Odbor za notranjo politiko in pravosodje
               kot matično delovno telo. Prosim poročevalca, da predstavi mnenje odbora o predlogu
               zakona.</p>
            </sp>
            <sp xml:id="SDZ2-Izredna-19-1998-01-28.sp26">

               <speaker>DARJA LAVTIŽAR-BEBLER:</speaker>

               <p>Hvala. Spoštovani zbor! Odbor za notranjo politiko in pravosodje je predlog tega
               zakona obravnaval in je oblikoval ter sprejel naslednje amandmaje.</p>
               <p>K 1. členu; napovedni stavek 1. člena se spremeni tako, da se glasi: v zakonu o
               zasebnem varovanju in o obveznem organiziranju službe varovanja se doda novi prvi
               odstavek 34. člena, ki se glasi: "Naloge zbornice po tem zakonu opravlja Zbornica
               Republike Slovenije za zasebno varovanje." Obrazložitev pa je naslednja. Amandma je
               potreben zaradi tega, ker se je razveljavitveni rok po odločbi ustavnega sodišča
               iztekel 26.12.1997, zaradi česar je razveljavitev tudi že začela učinkovati.</p>
               <p>Odbor je tudi sprejel amandma k 3. členu. Ta pa se glasi. V besedilu 3. člena se
               beseda "petnajsti" nadomesti z besedo "osmi". Tukaj velja naslednja obrazložitev.
               Glede na potrebo po čimprejšnji uveljavitvi predlaganih dopolnitev veljavnega zakona
               je tudi smotrno, da se prične predlagani zakonski akt čimprej izvajati v praksi.</p>
               <p>Nato je odbor oblikoval tudi amandma k naslovu. In sicer, v naslovu predloga zakona
               se beseda "spremembah" nadomesti z besedo "dopolnitvah". Obrazložitev je identična
               kot pri amandmaju odbora k 1. členu predloga zakona.</p>
               <p>Torej odbor za notranjo politiko in pravosodje predlaga državnemu zboru, da sprejme
               predlog zakona o spremembah zakona o zasebnem varovanju in o obveznem organiziranju
               službe varovanja po skrajšanem postopku skupaj z amandmaji odbora. Hvala.</p>
            </sp>
            <sp xml:id="SDZ2-Izredna-19-1998-01-28.sp27">

               <speaker>PODPREDSEDNIK ANDREJ GERENČER:</speaker>

               <p>Hvala, gospa predsednica. Želi besedo predstavnik Sekretariata za zakonodajo in
               pravne zadeve? (Ne želi.) Želijo besedo predstavniki poslanskih skupin? (Ne želijo.)
               Dajem besedo poslankam in poslancem, pisnih prijav nimam. Kdo želi razpravljati?
               (Nihče.) Zaključujem razpravo.</p>
               <p>Prehajamo v <title>drugo obravnavo </title>na amandmaje. Imate jih v pregledu z datumom
               27.1.1998 oziroma v poročilu jih imate.</p>
               <p>V razpravo dajem 1. člen in amandma k 1. členu. Želi kdo razpravljati? Amandma je
               vložil Odbor za notranjo politiko in pravosodje. Ker ne želi nihče razpravljati,
               zaključujem razpravo. Prehajamo na odločanje. Ugotovimo prisotnost! (49
               prisotnih.)</p>
               <p>Kdo je za amandma k 1. členu? (42 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Na glasovanje dajem 1. člen. Ugotovimo prisotnost! Ponovno ugotavljamo sklepčnost!
               (48 prisotnih.)</p>
               <p>Kdo je za 1. člen? (46 poslancev.) Je kdo proti? (Nihče.)</p>
               <p>Ugotavljam, da je 1. člen sprejet.</p>
               <p>V razpravo dajem 2. člen, na katerega ni bilo amandmaja. Želi kdo razpravljati? (Ne
               želi.) Prehajamo na odločanje. Ugotovimo prisotnost! (48 prisotnih.)</p>
               <p>Kdo je za 2. člen? (37 poslancev.) Je kdo proti? (Nihče.)</p>
               <p>Ugotavljam, da je 2. člen sprejet.</p>
               <p>Prehajamo na amandma k 3. členu, ki ga je vložil odbor. Želi kdo razpravljati? (Ne
               želi.) Razpravo zaključujem. Prehajamo na odločanje. Ugotovimo prisotnost! (49
               prisotnih.)</p>
               <p>Kdo je za amandma k 3. členu? (47 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem 3. člen v celoti. Ugotovimo prisotnost! (51 prisotnih.)</p>
               <p>Kdo je za 3. člen? (40 poslancev.) Je kdo proti? (Nihče.)</p>
               <p>Ugotavljam, da je 3. člen sprejet.</p>
               <p>Opravili smo razpravo in glasovanje o posameznih členih. Razpravljati in glasovati
               pa moramo še o naslovu zakona. Ali želi kdo razpravljati o naslovu zakona in
               amandmaju k naslovu zakona? (Ne želi nihče.) Zaključujem razpravo. Prehajamo na
               amandma k naslovu. Vložil ga je odbor. Ugotovimo prisotnost! (57 prisotnih.)</p>
               <p>Kdo je za amandma? (40 poslancev.) Je kdo proti? (1 poslanec.)</p>
               <p>Ugotavljam, da je amandma k naslovu sprejet.</p>
               <p>Dajem na glasovanje naslov zakona v celoti. Ugotovimo prisotnost! (54
               prisotnih.)</p>
               <p>Kdo je za naslov? (33 poslancev.) Je kdo proti? (Nihče.)</p>
               <p>Ugotavljam, da je naslov zakona sprejet.</p>
               <p>Smo v <title>tretji obravnavi.</title> Izglasovali smo zakon po členih in naslov zakona.
               Odpiram razpravo o zakonskem predlogu v celoti. Želi kdo besedo? Želi kdo vložiti
               amandma? (Nihče.) Sprašujem sekretariat za zakonodajo in pravne zadeve, če je kaj
               neusklajeno s tem zakonom? Smo usklajeni? Hvala. Prehajamo na glasovanje o zakonu. Na
               glasovanje dajem predlog zakona v celoti. Ugotovimo prisotnost! Se opravičujem, bomo
               še enkrat ponovili. Ugotovimo prisotnost! (59 prisotnih.)</p>
               <p>Kdo je za? (46 poslancev.) Je kdo proti? (Nihče.)</p>
               <p>Ugotavljam, da je predlog zakona v celoti sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>11. TOČKO DNEVNEGA REDA - PREDLOG ZAKONA O SPREMEMBAH IN
                  DOPOLNITVAH ZAKONA O SODNIH TAKSAH - HITRI POSTOPEK.</title> Predlog zakona je v
               obravnavo zboru predložila Vlada Republike Slovenije. Želi predstavnik vlade besedo?
               (Ne želi.) Predlog zakona je obravnaval Odbor za notranjo politiko in pravosodje kot
               matično delovno telo. Prosim poročevalca, da predstavi mnenje odbora o predlogu
               zakona. Ni potrebe. Želi besedo predstavnik Sekretariata za zakonodajo in pravne
               zadeve? (Ne želi.) Želijo besedo predstavniki poslanskih skupin? (Ne želijo.) Dajem
               besedo poslankam in poslancem. Kdo želi besedo? Pisnih prijav nimamo. Ker ne želi
               nihče razpravljati, zaključujem splošno razpravo.</p>
               <p>Prehajamo v<title> drugo obravnavo </title>. To je odločanje o posameznih členih, predloga
               zakona in amandmajih. Zboru predlagam, da skladno z zadnjo alineo 198. člena
               poslovnika razpravlja in glasuje o vseh tistih členih skupaj, katerim niso bili
               vloženi amandmaji. Ugotavljamo prisotnost! (50 prisotnih.)</p>
               <p>Kdo je za tak predlog? (39 poslancev.) Je kdo proti? (1 poslanec.)</p>
               <p>Ugotavljam, da je predlog sprejet.</p>
               <p>Prehajamo na amandmaje. So v pregledu z datumom 27.1. Najprej k 3. členu je amandma
               poslanske skupine Združene liste socialnih demokratov, drugi je prav tako od iste
               poslanske skupine in ju dajem v razpravo. Oba amandmaja in člen. Želi kdo
               razpravljati? (Ne želi.) Zaključujem razpravo. Prehajamo na glasovanje o teh dveh
               amandmajih. Najprej o prvem amandmaju. Ugotavljamo prisotnost! (52 prisotnih.)</p>
               <p>Kdo je za amandma pod številko 1? (25 poslancev.) Je kdo proti? (17 poslancev.)</p>
               <p>Ugotavljam, da je amandma sprejet.</p>
               <p>Prehajamo na odločanje o drugem amandmaju. Ugotavljamo prisotnost! (50
               prisotnih.)</p>
               <p>Kdo je za amandma? (24 poslancev.) Je kdo proti? (21 poslancev.)</p>
               <p>Ugotavljam, da je amandma sprejet.</p>
               <p>Dajem na glasovanje 3. člen. Ugotavljamo prisotnost! (51 prisotnih.)</p>
               <p>Kdo je za 3. člen? (27 poslancev.) Je kdo proti? (19 poslancev.)</p>
               <p>Ugotavljam, da je 3. člen sprejet.</p>
               <p>Prehajamo na 8. člen in amandma k temu členu. Vložila sta ga Janez Janša in Jože
               Jerovšek. Želi kdo o njem razpravljati? Gospod Jerovšek.</p>
            </sp>
            <sp xml:id="SDZ2-Izredna-19-1998-01-28.sp28">

               <speaker>JOŽE JEROVŠEK:</speaker>

               <p>Hvala lepa. Jaz bi samo opozoril, da smo mi za črtanje zadnjih treh tarifnih
               številk, sprememb v tarifnih številkah, v številkah 24., 25. in 26. In bom prebral
               obrazložitev.</p>
               <p>Zvišanje taks v kazenskem postopku, ki se vodi na podlagi zasebne tožbe, ni
               utemeljeno. Pravica do sodnega varstva mora biti enako dostopna vsem. S tem
               povečanjem pa se socialno šibkejši slojem ne glede na možnosti iz 5. člena, praktično
               onemogoči razreševanje takšnih sporov na sodišču.</p>
               <p>Zaostanke na sodiščih in njihovo preobremenjenost je nedopustno reševati na podlagi
               socialne derificiancije. Zato menimo, da se tarifne številke 24., 25. in 26. ne smejo
               povečati, in predlagamo črtanje besedila, ki takšno povečanje predvideva, kajti v
               nasprotnem primeru bi samo bogatejši še lahko imeli na sodiščih sodno vrsto.</p>
            </sp>
            <sp xml:id="SDZ2-Izredna-19-1998-01-28.sp29">

               <speaker>PODPREDSEDNIK ANDREJ GERENČER:</speaker>

               <p>Hvala lepa gospod Jerovšek. Gospod državni sekretar je želel besedo.</p>
            </sp>
            <sp xml:id="SDZ2-Izredna-19-1998-01-28.sp30">

               <speaker>BOJAN ŠROT:</speaker>

               <p>Hvala za besedo. Vlada nasprotuje amandmaju vloženemu k 8. členu, da se črtajo
               zadnji trije odstavki, ki govorijo o številkah 24., 25., 26., in sicer iz razloga,
               ker v teh primerih ne gre za spore, ki bi imeli socialno noto, socialno konotacijo.
               Gre običajno v teh zadevah za precej zapletene in dolgotrajne sodne postopke in
               menimo, da je dosedanja sodna taksa bila občutno prenizka. Na očitek, da sistem
               onemogoča socialno šibkejšim slojem dostop do sodišča oziroma sodno varstvo teh
               pravic, pa moram povedati, da je 5. člen zakona o sodnih taksah, ki določa oprostitve
               za socialno šibke sloje, poleg tega pa tekom postopka stranke samo zalagajo stroške
               oziroma plačujejo takse za opravo določenega dejanja, ki ga zahtevajo od sodišča. V
               končni fazi oziroma ob končanju postopka pa tudi te sodne takse, ki jih je, recimo,
               ob vložitvi tožbe plačal tožnik, plača obsojenec. Hvala lepa. Zato smo proti temu
               amandmaju.</p>
            </sp>
            <sp xml:id="SDZ2-Izredna-19-1998-01-28.sp31">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod Janša, prosim.</p>
            </sp>
            <sp xml:id="SDZ2-Izredna-19-1998-01-28.sp32">

               <speaker>JANEZ JANŠA:</speaker>

               <p>Kot eden od predlagateljev tega amandmaja moram povedati, da se ne strinjam vsaj ne
               v celoti s to obrazložitvijo predstavnika ministrstva za pravosodje. Res je sicer, da
               tukaj ne gre za socialne spore, vendar gre za civilno-kazensko pravne zadeve, v
               katerih pač sodelujejo ljudje iz različnih socialnih slojev in ki imajo različen
               socialni status.</p>
               <p>Res je, da ta 5. člen, o katerem je govoril državni sekretar, omogoča sodišču, da
               oprosti nekoga, za katerega kdaj kasneje ugotovi, da je socialno šibek, plačilo
               takse. Vendar tega tisti, ko se odloči za to, da gre v tak civilni spor oziroma da
               vloži tožbo ali ugovor na tožbo ali pritožbo, ne ve vnaprej. On ne ve, ko se za to
               odloča ali ga bo sodišče oprostilo ali ne. To je samo možnost in mora na začetku pač
               te takse plačati. Zaradi tega je povečanje sodnih taks v teh tarifnih številkah
               socialna diferenciacija in je v nekem načelnem nasprotju s 3. členom slovenske
               ustave, ki pravi, da je Slovenija pravna in socialna država. Proti povezavi pomena
               oziroma proti povezanim pomenom obeh teh dveh pojmov.</p>
               <p>Če bo zakon, tak kot je, brez teh amandmajev sprejet, potem lahko pričakujemo, da
               bodo pravico na sodiščih v še večji meri iskali samo bogati. Tisti, ki bodo lahko
               plačali drago pravno pomoč in odvetnika in tisti, ki bodo lahko plačali tudi za, v
               nekaterih primerih, nekaj 100% večje sodne takse. Mi ne nasprotujemo povečanju sodnih
               taks pri nekaterih drugih zadevah.</p>
               <p>To smo tudi povedali na matičnem delovnem telesu, kjer je število teh primerov na
               sodiščih res veliko, kjer tožbe okrog 2 m2 zemljišča v zvezi z lastninskimi razmerji
               trajajo 4 do 5 let in kjer to dejansko obremenjuje sodišča. V teh primerih, kjer pa
               gre ponekod tudi za pomembne zadeve, zakon namreč v nekaterih primerih določa, da se
               tudi za kar težka potencialna kazniva dejanja preganjanja z osebno tožbo, ne pa po
               uradni dolžnosti, v teh primerih je povišanje sodnih taks izrazit primer povečanja
               socialne diferenciacije, na drugi strani tudi odmik od tega, da je pravica v pravni
               državi enako dostopna vsem. Enako pa je dostopna, če je tudi iztožljiva. Hvala.</p>
            </sp>
            <sp xml:id="SDZ2-Izredna-19-1998-01-28.sp33">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Demšar.</p>
            </sp>
            <sp xml:id="SDZ2-Izredna-19-1998-01-28.sp34">

               <speaker>VINCENCIJ DEMŠAR:</speaker>

               <p>Hvala. Verjamem, da smo vsi pregledali to tabelo na dveh listih, da smo dobili tudi
               sporočilo advokatov, kaj menijo o povišanju teh taks in mislim, da gre po moje
               ponekod že v skrajnosti. Če vzamete to preglednico in na 2. strani, kjer so vpisi v
               zemljiško knjigo, se povečajo za štirikrat. Gre za zastavno pravico. Običajno, če gre
               za kakšno večjo vrednost, pride do vpisa v zemljiško knjigo, in s tem bo tisti, ki bo
               zastavil svojo posest, plačal 270.000. Tako piše tu črno na belem. Kar pomeni, da
               nekdo, ki bo najemal kakšen kredit, recimo, da bo pol večji kredit, in bo moral to
               vpisati še v zemljiško knjigo, bo polovico plačal za takso. Zato mislim, da je to
               premalo preštudirano, kaj to pomeni, razen če država oziroma sedanja vlada hoče na ta
               način usmeriti naše obnašanje, da ne bomo več šli in da se ne bodo več vpisovale
               zastavne pravice v zemljiško knjigo, da se ne bomo - poglejte, pri motenju posesti je
               šlo tudi skoraj za trikrat gor, in to motenje posesti, glede na to, da je bilo doslej
               vse naše in da tiste meje niso bile tako pomembne, ali sedaj država oziroma vlada
               predvideva, da bo na teh mestih lahko polnila svoj oziroma naš državni proračun.</p>
               <p>Zato mislim, da opozorilo advokatov, ki, seveda - jaz jih poznam - tudi gledajo
               svoje koristi. Ker to pomeni, da bo toliko manj dela, ker ljudje se ne bodo več
               odločali, da bi najeli advokate, da bi jih zastopali, ali sedaj na ta način, ko smo
               slišali, koliko tisoč stvari čaka na sodiščih, da se bomo na ta način rešili in da se
               ljudje ne bodo več obračali na advokate in na sodišča, ali kaj ima vlada tu od zadaj.</p>
               <p>Na vsak način menim, da je tako drastično povečanje sodnih taks pretirano in nam bo
               več škodovalo kot koristilo.</p>
            </sp>
            <sp xml:id="SDZ2-Izredna-19-1998-01-28.sp35">

               <speaker>PODPREDSEDNIK ANDREJ GERENČER:</speaker>

               <p>Hvala. Dr. Ribičič želi besedo. Smo pri amandmajih.</p>
            </sp>
            <sp xml:id="SDZ2-Izredna-19-1998-01-28.sp36">

               <speaker>DR. CIRIL RIBIČIČ:</speaker>

               <p>Hvala. Se zavedam, ampak bom govoril isto kot moji predgovorniki ob tem amandmaju.
               Moram reči, da se strinjam s tem, kar je tukaj govoril gospod Janša o tem, da je
               povišanje taks, ko gre za kazenske postopke na podlagi zasebne tožbe, lahko zelo
               boleče in zmanjšuje dostopnost teh zadev za navadne državljane. Moram pa reči, da so
               druga povišanja še veliko hujša in še veliko bolj ključna, zlasti tista, ki zadevajo
               socialno področje. Popolnoma delim mnenje z gospodom Demšarjem, da je, ne glede na
               cilje, ki jih vlada pri tem zastopa in ki jih lahko vzamemo v ozir in upoštevamo, to
               povišanje sodnih taks bistveno preveliko. Ne samo pri kakšni stranskih zadevah, kjer
               to ne bo imelo učinka v tem, da bi bilo manj pravd, ampak bodo učinki slabši - da bo
               manj vpisov ali pa kaj podobnega. Ampak tudi tam, kjer želi vlada zmanjšati
               nepotrebne, manj pomembne pravde in destimulirati ljudi, da ne bi šli po nepotrebnem
               na sodišče, je to povišanje teh taks pretirano. Glede na trenutno gospodarsko stanje
               in standard v Sloveniji so ta povišanja bistveno prevelika in lahko pomenijo: ne
               zmanjševanje števila nepotrebnih pravd, ampak onemogočanje, da bi uveljavili pred
               sodiščem, pred neodvisnim sodiščem, svojo pravico ljudje, ki za to nimajo dovolj
               materialnih sredstev.</p>
               <p>Seveda se ta zakon ne bi smel sprejemati po hitrem postopku, ker za ta cilj, ki ga
               hoče država doseči, ne moremo reči, da so to izredne razmere države. Ampak to je
               stvar, kjer pač ne uspemo v opoziciji. In opozorila sekretariata se ne jemljejo
               resno. Tukaj je poslovnik kršen. Mi bi morali prilagoditi temu tudi svoje delovanje,
               ampak mi nismo uspeli vložiti pravočasno amandmajev in sem opazil, da tudi iz drugih
               poslanskih skupin niso prišli, da je pa razpoloženje vsaj v teh dosedanjih nastopih
               takšno, da vsi poudarjajo, da gre tukaj za pretirano poviševanje taks.</p>
               <p>Tako da je moj predlog, da se omogoči z daljšim odmorom, da bi vložili amandmaje na
               ta del, ki tukaj sledi in ki še ni bil obravnaval. V vsakem primeru pa bi želel imeti
               odmor vsaj toliko časa, da predlagam spremembo tiste določbe, ki se nanaša na dvojne
               takse pri pritožbah. Ker mislim, da je ob takem povišanju taks še dvojna taksa za
               pritožbo pa tisto, kar je potem dvakrat pretirano. Skratka, nasprotujem - ne ideji
               zakona in povišanju taks in ciljem, ki jih zastopa tukaj vlada, ampak nasprotujem
               tako radikalnemu povišanju taks, kot je predlagano s tem zakonom. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp37">

               <speaker>PODPREDSEDNIK ANDREJ GERENČER:</speaker>

               <p>Hvala. Glede na povedano, prekinjam to točko dnevnega reda in prosim poslanske
               skupine, ki želijo, naj vložijo amandmaje.</p>
               <p>Prehajamo na <title>12. TOČKO DNEVNEGA REDA - PREDLOG ZAKONA O SPREMEMBI IN DOPOLNITVI
                  ZAKONA O INVESTICIJSKIH SKLADIH IN DRUŽBAH ZA UPRAVLJANJE - (ZISDU-B) - HITRI
                  POSTOPEK - EPA 308 -II . </title>
               </p>
               <p>Predlog zakona je v obravnavo zboru predložila Vlada Republike Slovenije. Želi
               predstavnik vlade besedo? Prosim, dr. Pirkmajer, državni sekretar.</p>
            </sp>
            <sp xml:id="SDZ2-Izredna-19-1998-01-28.sp38">

               <speaker>DR. EDO PIRKMAJER:</speaker>

               <p>Hvala lepa, gospod predsednik. Spoštovane poslanke in poslanci! Pred vami je predlog
               zakona o spremembah in dopolnitvah zakona o investicijskih skladih in družbah za
               upravljanje. Ta zakon, kot ga je vložila vlada, je imel prvotno en sam člen, ki je
               urejal vprašanje preoblikovanja pooblaščenih investicijskih družb v splošne delniške
               družbe.</p>
               <p>Glede na razpravo v okviru matičnega delovnega telesa, se pravi odbora za finance,
               je vlada oblikovala še dva amandmaja. Prvi amandma se nanaša na pogoje, ki jih morajo
               izpolnjevati člani uprave pooblaščenih investicijskih družb in družb za upravljanje
               ter postopki za odvzem dovoljenja. Ta zadeva sicer ni posebno nova, vendar je prišla
               v zakon zaradi sklepa ustavnega sodišča, po katerem je omejevanje možnosti za
               izvajanje poklica lahko določeno samo z zakonom. In zakon v spremenjeni obliki, kot
               ga predlaga vlada, predvideva pogoje, izobrazbene in siceršnje - med drugim tudi
               ustrezni izpit - za člana uprave družbe za upravljanje. Poleg tega je vlada vložila
               še en amandma, ki zadeva omejitev, ki izhaja iz originalnega besedila zakona, po tem
               zakonu namreč nihče, nobena fizična ne pravna oseba ne more imeti v lasti več kot 5%
               delnic pooblaščenih oziroma sploh investicijskih družb. Ta omejitev naj bi bila
               odpravljena s posebnim zakonom posebej pooblaščene pokojninske sklade. Ta omejitev bi
               bila s tem odpravljena.</p>
               <p>Povedal bi še razloge za temeljni del predlaganega zakona. Gre za to, da sedaj
               veljavni zakon o investicijskih skladih in družbah za upravljanje določa, da se
               pooblaščeni investicijski skladi, pooblaščene investicijske družbe - se pravi PID-i -
               lahko oziroma morajo preoblikovati v normalne investicijske družbe, začenjši s petimi
               leti po uveljavitvi zakona. To pomeni po marcu leta 1999 in to preoblikovanje morajo
               zaključiti v nadaljnjih petih letih, to se pravi do marca 2004. To določilo bi ostalo
               v veljavi še naprej, zapolnjena pa bi bila pravna vrzel o tem, kako se lahko
               pooblaščena investicijska družba preoblikuje v normalno delniško družbo, se pravi
               tako delniško družbo, za katera posebna pravila, ki veljajo v interesu delničarjev
               drobnih vlagateljev - za investicijske družbe ne bi veljala.</p>
               <p>Vlada predlaga, da se do poteka prvega 5-letnega obdobja, to se pravi do marca
               prihodnjega leta, takšno preoblikovanje ne dovoli. In to zaradi tega, ker se ob tem,
               ko se, ko pride do preoblikovanja, lahko izigravajo interesi drobnih delničarjev. Po
               tem koncu prvega 5-letnega obdobja bi bila pa zadeva načeloma možna, vendar ob
               izpolnitvi določenih pogojev, med katerimi so: da sme imeti pooblaščena investicijska
               družba največ 2% vseh naložb v tržne vrednostne papirje in likvidna sredstva z rokom
               do pospelosti 6-tih mesecev; da mora biti sestava naložb takšne pooblaščene
               investicijske družbe v skladu s sprejeto investicijsko politiko - torej takšno, ki je
               določena v statutu - najmanj 6 mesecev pred zasedanjem skupščine, ki odloča o
               preoblikovanju, ter da moramo biti delnice pooblaščene investicijske družbe uvrščene
               na organiziran trg vsaj 6 mesecev pred zasedanjem skupščine in da mora biti sprejet
               sklep o spremembi dejavnosti pooblaščene investicijske družbe s 3/4-sko večino
               oddanih glasov na skupščini te družbe.</p>
               <p>Nadaljne določilo je, ki je tudi v skladu s 199. členom zakona o gospodarskih
               družbah, da pri delu takšne skupščine ne morejo glasovati imetniki delnic, ki so
               pooblaščene družbe za opravljanje oziroma z njimi povezane družbe, ter da nihče ne
               more teh pravic izvajati. To je bil temeljni namen zakona in k temu zakonu, kot sem
               že povedal, sta bila dodana še dva amandmaja.</p>
               <p>Razprava v okviru odbora za finance - čeprav sem prepričan, da bo predstavnik odbora
               o tem še povedal - je bila usmerjena v dve bistveni zadevi. Prva zadeva je bila, da
               naj bi sprejem tega zakona ne oviral nadaljne pospešitve zapolnjevanje
               privatizacijske vrzeli in da naj bi vlada pripravila posebno poročilo o delovanju
               pooblaščenih investicijskih družb. Ta dva predlagana sklepa vlada sprejema in bo tudi
               sama naredila vse, da bi bila privatizacijska vrzel kar se da kmalu zapolnjena. Drugi
               amandma, druga debata se je pa nanašala na to, da bi moralo tistim pooblaščenim
               investicijskim družbam, ki so se že preoblikovale v redne delniške družbe, zagotoviti
               tudi v bodoče nadzor nad njimi, in da bi jih morali postaviti pod nadzor agencije za
               trg vrednostnih papirjev oziroma pod isti režim, kot veljajo za pooblaščene
               investicijske družbe.</p>
               <p>Na seji odbora za finance je bilo pojasnjeno, da ta druga stvar, čeprav bi bila
               predlagatelju zakona načeloma simpatična, ne pride v poštev iz ustavnih razlogov,
               kajti tak zakon bi potem veljal za nazaj. Doslej so se namreč že preoblikovale štiri
               pooblaščene investicijske družbe v normalne družbe. Potem je bil vložen še amandma,
               ki predvideva, ki ga je vložil poslanec, gospod Špiletič, ki predvideva, da naj bi
               agencija za trg vrednostnih papirjev, ki normalno opravlja nadzor nad pooblaščenimi
               investicijskimi družbami, opravljala ta nadzor tudi nad tistimi delniškimi družbami,
               ki so že postale normalne delniške družbe.</p>
               <p>Kot predstavnik vlade in tudi kot človek, ki se nekaj spozna na tem področju, moram
               reči, da tak amandma ne bi bil sprejemljiv in ga ne bi mogel priporočiti. Kajti,
               bistvo nadzora je nadzor nad portfeljem naložb, je nadzor prek družbe za upravljanje
               na pooblaščene investicijske družbe. Gre za to, če bo sprejeto, za kvalifikacijo
               uprave in gre za splošno zaščito malih delničarjev, ki je bistveno večja, kot v
               normalnih delniških družbah. Če se te družbe preoblikujejo v normalne družbe,
               postanejo iz družb, ki jih upravlja družba za upravljanje, samoupravne družbe - se
               pravi, da same odgovarjajo za svojo družbo in za njih ne veljajo več zahteve za
               naložbe in to je bistvo normalne delniške družbe - potem tudi tak nadzor ne more biti
               izvajan. Tako da s tega stališča amandmaja, ki je bil predlagan, ne bi mogli
               priporočiti vam v sprejetje. Toliko bi povedal za uvod.</p>
               <p>Gospod podpredsednik opravičujem se, ker sem govoril tudi o temah, ki se nanašajo na
               amandmaje, kar bi bil po proceduri čas kasneje, vendar sem hotel prispevati k temu,
               da bo razprava - vsaj s stališča predlagatelja - krajša in sem zato povzel v svojem
               uvodu tudi utemeljitve posameznih amandmajev. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp39">

               <speaker>PODPREDSEDNIK ANDREJ GERENČER:</speaker>

               <p>Hvala gospod državni sekretar. Predlog zakona je obravnaval tudi odbor za finance in
               monetarno politiko kot matično delovno telo. Prosim poročevalca, da predstavi mnenje
               odbora o predlogu zakona.</p>
            </sp>
            <sp xml:id="SDZ2-Izredna-19-1998-01-28.sp40">

               <speaker>MAG. JANEZ KOPAČ:</speaker>

               <p>Hvala za besedo. Poskušal bom biti čisto kratek, ker je bil že državni sekretar zelo
               izčrpen. Odbor je botroval predvsem amandmajem za nove 9. a., 9. b. in 9. c. člene,
               ki predvidevajo precej natančno, kakšne pogoje mora izpolnjevati nekdo, ki želi biti
               član uprave pooblaščene investicijske družbe. Ti amandmaji, ki jih je sicer vložila
               vlada na predlog odbora, odbor jih je pa potem s svojimi amandmaji na vladne
               amandmaje še malenkost popravil bolj ali manj pravno-tehnično, so nastali na podlagi
               odločbe ustavnega sodišča številka UI287/95. Takrat je ustavno sodišče državnemu
               zboru naložilo, mislim, da enkrat novembra lani, da popravi to neskladje. No, tega
               pač ne počnemo novembra, ampak januarja - dva, tri mesece za tem; vseeno pa to torej
               sledi odločbi ustavnega sodišča.</p>
               <p>Kot je omenil že državni sekretar, je v odboru res bila razprava o tem, ali ne bi
               nadzor agencije ta trg vrednostnih papirjev poskušali z amandmajem prenesti tudi na
               tiste delniške družbe, ki so zdaj že bivše pooblaščene investicijske družbe, in so
               "ušle" nadzoru agencije za trg vrednostnih papirjev. Ugotovili smo, da te, tako
               preoblikovane delniške družbe iz bivših PID-ov predstavljajo okoli 2% vsega kapitala,
               zbranega z lastninskimi certifikati in da to - vsaj po precej večinskem mnenju odbora
               - ni prehud odklon od sistema, kakršen ta hip velja za PID-e in je bil zamišljen v
               osnovnem zakonu. Zato se nismo odločili za tako rešitev, pa bi se kljub temu, vendar
               smo na sami seji odbora ugotovili, da je pravno- tehnično praktično nemogoče v tem
               zakonu brez izdatnejših sprememb zakona o gospodarskih družbah to narediti. Verjetno,
               če bi bil ta obseg tako "pobeglih firm" večji od 2%, bi se državni zbor namučil tudi
               z vzporednimi spremembami zakona o gospodarskih družbah. Tako pa po mnenju odbora
               obseg tega, te anomalije ni pretiran, da bi v tovrstne spremembe šli.</p>
               <p>Toliko. Sicer je odbor podprl vse amandmaje vlade, ki tudi spreminjajo osnovni
               tekst, in vložil svoje amandmaje za katere sem rekel, da so bolj ali manj
               pravno-tehnične narave. Torej v imenu odbora predlagam, da predlog amandmajev vlade
               oziroma amandmaje vlade in amandmaje odbora podprete in s tem spremenite in tudi
               potrdite predlog zakona v celoti. Hvala.</p>
            </sp>
            <sp xml:id="SDZ2-Izredna-19-1998-01-28.sp41">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi besedo predstavnik za zakonodajo? (Ne želi.) Dajem besedo
               predstavnikom poslanskih skupin. Prvi se je javil gospod Feri Horvat, Združena lista
               socialnih demokratov. Prosim.</p>
            </sp>
            <sp xml:id="SDZ2-Izredna-19-1998-01-28.sp42">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik! Spoštovane kolegice in kolegi, predstavniki
               vlade.</p>
               <p>V poslanski skupini združene liste podpiramo predlog zakona, posebno še tista
               določila, ki so posledica odločbe ustavnega sodišča, kot smo slišali v obrazložitvi
               predlagatelja, in tudi druge predlagane spremembe in amandmaje, z izjemo enega
               amandmaja vlade. To je amandma za prvi novi člen in k temu smo skupina poslancev
               vložili amandma, da se ta amandma na amandma vlade črta. Če bo potrebno, ga pozneje
               obrazložim v drugi obravnavi.</p>
               <p>Dovolite pa mi, spoštovane kolegice in kolegi, da v tej splošni razpravi v imenu
               poslanske skupine spomnim na še vedno neuresničeno obveznost vlade za pokrivanje tako
               imenovane certifikatske luknje. To je že uvodoma omenil državni sekretar, dr.
               Pirkmajer.</p>
               <p>Spomnim naj, da gre za okoli milijon 200 imetnikov certifikatov v skupni vrednosti
               prek 100 milijard po nekih ocenah okoli 130 milijard tolarjev. Ta obveznost vlade
               izhaja iz zakona o zagotavljanju sredstev pooblaščenim investicijskim družbam zaradi
               zamenjave teh certifikatov za zbrane lastniške certifikate, ki ga je državni zbor na
               predlog skupine poslancev s prvopodpisanim Miranom Potrčem sprejel ob koncu
               prejšnjega mandata - ali točneje, 9. oktobra 1996 - in je bil ta zakon objavljen v
               Uradnem listu, številka 59/96.</p>
               <p>S tem zakonom je Republika Slovenija, kot piše v 1. členu, zagotovila, da bo
               zagotovila obseg sredstev družbenega kapitala ali premoženja v lasti države, tako da
               bodo vse pooblaščene investicijske družbe lahko zbrane lastniške certifikate
               uporabile za delnice ali druga sredstva. Ta isti zakon v 2. členu zavezuje vlado, da
               do 31.1.1997 - torej kmalu bo minilo leto - predloži zakon, ki določi obseg in vrsto
               premoženja za izpolnitev obveznosti iz tega zakona za pokritje luknje. 4. člen tega
               istega zakona določa: "Delnice in druga sredstva bi morala biti zagotovljena tako, da
               bi vse pooblaščene investicijske družbe lahko zamenjale zbrane lastniške certifikate
               in s tem izpolnile pogoje za redno poslovanje do 31.12.1997". Kot vemo, kolegice in
               kolegi, se to še ni zgodilo. Ta obveznost vlade naj bi bila zakonsko urejena v zakonu
               o zaključku lastninjenja, ki je sedaj v drugi obravnavi v tem državnem zboru. Ker
               vemo, da ob tem čaka vlado še zelo zahtevno delo, obstoja realna nevarnost, da bo
               prišlo do nadaljnje - ne majhne, ampak večje - kasnitve in negotovosti, tako za
               državljane - imetnike certifikatov in za pooblaščene investicijske družbe. S tem bo
               prišlo tudi do kasnitve dokončne izvedbe zakona o lastninskem preoblikovanju
               podjetij.</p>
               <p>Zato poslanska skupina predlaga dva dodatna sklepa. Prvi sklep se nanaša prav na to
               vprašanje, o katerem sem zdaj govoril. Matični odbor je podprl oba sklepa. Predlagam,
               da jih podprete tudi vi.</p>
               <p>Prvi sklep je odbor podprl s pogojem, da se ga toliko redakcijsko spremeni, da se
               glasi: "Državni zbor ne" nalaga", "ampak predlaga" - in to sedaj spreminjam - vladi,
               naj pospeši aktivnosti za zagotovitev sredstev za pokrivanje premoženja pooblaščenih
               investicijskih družb v obsegu zakonito zbranih cerifikatov."</p>
               <p>Predlog drugega sklepa: "Državni zbor predlaga vladi, da v roku treh mesecev
               pripravi oceno upravljanja investicijskih družb, posebej pa oceno o tem, kakšen je
               dejanski vpliv delničarjev družb - se pravi lastnikov ceritikatov - in družb za
               upravljanje na odločitve, ki jih sprejemajo organi pooblaščenih investicijskih
               družb." Takšno oceno naj vlada predloži državnemu zboru. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp43">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Horvat. Besedo dajem gospodu Bogomirju Špiletiču, poslanska skupina
               Socialdemokratske stranke.</p>
            </sp>
            <sp xml:id="SDZ2-Izredna-19-1998-01-28.sp44">

               <speaker>BOGOMIR ŠPILETIČ:</speaker>

               <p>Hvala za besedo. Spoštovani! Na začetku bi želel spomniti, zakaj smo sploh
               ustanavljali tako imenovane pooblaščene investicijske družbe. To je pač posledica
               stanja oziroma tranzicije, ko smo šli v tako imenovano certifikatsko privatizacijo.
               In da bi nekako zaščitili vse te male delničarje, lastnike certifikatov, ki v tisti
               fazi, ko so te certifikate dobili, niti niso bili vešči, kam jih vložiti, komu jih
               zaupati, smo zaradi tega ustanovili pooblaščene investicijske družbe. Pooblaščene
               zato, ker je bil nad njimi zagotovljen boljši, podrobnejši nadzor s strani države, ki
               naj bi nekako zaščitila interese teh malih delničarjev vsaj v nekem prehodnem
               obdobju, dokler trg s temi vrednostnimi papirji in zavest lastnikov teh certifikatov
               oziroma delnic ne bi toliko narasla, da bi z njimi lahko prosto in smotrno
               razpolagali. Temu je torej služilo ustanavljanje pooblaščenih investicijskih družb,
               od tod tudi strožji nadzor agencije za trg vrednostnih papirjev in od tod naprej tudi
               že program oziroma določitev časa, v katerem se te pooblaščene investicijske družbe
               počasi lahko preregistrirajo v navadne investicijske družbe oziroma delniške družbe.</p>
               <p>Toda zgodilo se je drugače. Vlada je s tem predlogom, ki ga v naši poslanski skupini
               načelno podpiramo, prišla šele potem, ko so se štiri pooblaščene investicijske
               družbe: Kap Invest, Kompas, Divida, Zlati medaljon oziroma Aktiva že preoblikovale v
               navadne delniške družbe. Vlada sama v obrazložitvi tega predloga pravi, da so s tem
               te delniške družbe ušle izpod nadzora agencije za trg vrednostnih papirjev in da so
               postale s tem normalne delniške družbe. To pomeni, da od tega trenutka, ko so bile
               vpisane v sodni register kot delniške družbe, s certifikati, ki so jim jih prebivalci
               Slovenije zaupali kot pooblaščenim investicijskim družbam - torej družbam, ki so
               vredne višjega zaupanja kot vse ostale - sedaj prosto nastopajo na trgu kapitala.
               Lahko sicer bodo gospodarile zelo dobro in lahko bodo celo dosegale višji dobiček kot
               pa pooblaščene investicijske družbe. Kaj pa, če se bo zgodilo ravno obratno, da gre
               za nek špekulativen namen, uiti nadzoru agencije za trg vrednostnih papirjev in s tem
               lahko čez noč vsi tisti vlagatelji, ki so vlagali v te pooblaščene investicijske
               družbe, izgubijo vse, kar jim je bilo v procesu lastninskega preoblikovanja s strani
               države dodeljenega. Tako da tu argument, da gre zgolj za 2% vsega premoženja in da se
               zaradi tega ni vredno potruditi v tem državnem zboru, da bi našli rešitev in spravili
               te družbe, ki so ušle nadzoru agencij za trg vrednostnih papirjev, ponovno pod nadzor
               te agencije, ni utemeljen. Namreč, z vidika posameznika ta lahko izgubi čisto vse -
               100% in mislim, da je s tega vidika mogoče dobiti pravi obseg problema, ki se bo
               lahko pojavil.</p>
               <p>Seveda, možno je to razlagati tudi drugače. Namreč naslednji dan, ko smo spremembe
               in dopolnitve tega zakona obravnavali na matičnem delovnem telesu v državnem zboru,
               je ena od teh družb, "Kap Invest" že začela poslovati na borzi. Zdaj, ali vlada to
               namenoma nekako spregleda, zato da bo testirala, kako bo, kaj se bo dogajalo s ceno
               certifikatov oziroma vrednostnih papirjev teh sedaj delniških, nekoč pa pooblaščenih
               investicijskih družb na borzi - jaz tega ne morem niti trditi niti zanikati. Ampak,
               obstaja ta vtis, da se enostavno igramo s premoženjem kar pomembnega števila
               državljanov, ki so vložili svoje premoženje v te pooblaščene investicijske družbe v
               dobri veri, da država nad njimi zagotavlja nek nadzor in da je s tem pač zagotovljeno
               tudi višje varstvo naložb.</p>
               <p>Opozoriti pa moramo na pomembno dejstvo, in sicer ob obravnavi na matičnem delovnem
               telesu je predstavnik vlade na vprašanje, a kako da je do tega sploh prišlo, dejal:
               "Zgodilo se je."</p>
               <p>Sam menim oziroma v naši poslanski skupini menimo, da temu ni tako. Nič se samo po
               sebi ni zgodilo. Namreč, če je hotela pooblaščena investicijska družba postati
               navadna delniška družba, je morala ta priglasiti to svojo željo sodnemu registru.
               Sodni register oziroma sodnik registrskega sodišča pa je dolžan preveriti, ali
               obstajajo pogoji za vpis in poleg ostalih pogojev, ki jih zakon podrobno našteva,
               tudi, če je zahtevek za vpis v skladu z zakonom.</p>
               <p>Če sodišče ni prepričano oziroma če nima dovolj podatkov, ga 32. člen tega istega
               zakona o sodnem registru napotuje na to, da lahko sodišče razpiše nalog in dobi
               ustrezna dodatna pojasnila. Jaz nisem na tem mestu tega omenil tega tu, da bi
               kritiziral delo teh sodišč v teh štirih primerih; opozarjam pa na en problem, ki ga
               poznamo še iz časov tako imenovanega divjega lastninjenja. Namreč, tudi takrat smo
               pogosto slišali informacije, da so sodišča registrirala by-pass podjetja, potem pa se
               je začela prek teh podjetij divja privatizacija. Sedaj gre v bistvu za podoben
               sindrom. Sodišča so zopet registrirala delniške družbe in sedaj se bo zopet začel
               divji lov za dobičkom. Zopet bomo rekli: zgodilo se je. Ni se zgodilo! Nekaj se je
               zgodilo zato, ker so tako odločila sodišča v tej državi. Ali ravnajo prav ali ne, ne
               morem presojati, ker bi mi v tem trenutku vsi očitali, da posegam v samostojno vejo
               oblasti. Opozarjam le na določila zakona, ki so se jih dolžna držati tudi registrska
               sodišča.</p>
               <p>Zato v naši poslanski skupini predlagamo amandma, s katerim bi zagotovili ponoven
               nadzor agencije za trg vrednostnih papirjev tudi nad tistimi pooblaščenimi
               investicijskimi družbami, ki se jim je uspelo izmuzniti iz nadzora agencije za trg
               vrednostnih papirjev in so sedaj že registrirane kot delniške družbe. Ta nadzor pa,
               predvidevamo, da naj bi agencija opravljala zopet od 1.3. letošnjega leta dalje, zato
               menimo, da kakršnikoli očitki o retroaktivnostih niso utemeljeni. Strinjamo pa se s
               tistim, kar je bilo za to govornico že povedanega, da vsaj en amandma vlade pa posega
               že tudi oziroma vnaša delno ves ta zakon v pokojninsko reformo. Žal tega v
               obrazložitvi zakona nismo mogli prebrati, niti nam tega niso razložili predstavniki
               vlade, pač pa smo o tem lahko prebrali v sobotni prilogi Dela.</p>
               <p>Tako da tega, da bi se pa tako nenačrtno in ad hoc brez celovitega koncepta reforme
               pokojninskega sistema že posegalo v druge sistemske zakone, ne podpiramo in menimo,
               da je čas za spreminjanje oziroma vnašanje tovrstnih sprememb takrat, ko bo sprejet
               koncept reforme pokojninskega sistema.</p>
            </sp>
            <sp xml:id="SDZ2-Izredna-19-1998-01-28.sp45">

               <speaker>PODPREDSEDNIK ANDREJ GERENČER:</speaker>

               <p>Hvala gospod Špiletič. Besedo dajem gospodu Izidorju Rejcu - poslanska skupina
               Slovenskih krščanskih demokratov.</p>
            </sp>
            <sp xml:id="SDZ2-Izredna-19-1998-01-28.sp46">

               <speaker>IZIDOR REJC:</speaker>

               <p>Hvala lepa za besedo, gospod podpredsednik. Gospe in gospodje! Za razliko od vsega,
               kar je bilo sedaj povedanega, imamo mi, Slovenski krščanski demokrati, malo drugačno
               mišljenje.</p>
               <p>Ko se je začel naš privatizacijski proces, smo morali pristati na marsikatere
               novosti, ki smo jim verjeli in v katere smo morali zaupati, ker: ali jih nismo
               poznali ali pa to ni bilo v naši praksi in smo bili v bistvu v življenju drugače
               navajeni.</p>
               <p>Ker je ta model investicijskih skladov prišel z ameriških tal, kjer vemo, da je ta
               kapitalizem - delniški sistem že dolgo časa v praksi in ima povsem jasne opredelitve,
               jasne posledice, jasne namene, moram tudi povedati, da smo verjetno, ko smo
               sprejemali zakon o investicijskih skladih in družbah za opravljanja, imeli verjetno
               dober namen ali pa, da smo vsaj verjeli, da bo tako teklo. Vendar! Na samem štartu so
               bili dani povsem neobjektivni pogoji. Kako? Nekateri so se organizirali v PID-e, se
               pravi pooblaščene investicijske družbe in so vložili določen kapital, da so lahko
               sploh začeli z avkcijo ali pa začeli s tem, da so pridobivali certifikate. Drugi so
               se pa organizirali na podlagi bančnega sistema, ki jim je omogočil velike denarje
               zato, da je prek televizijskih ekranov "tolklo" po ljudeh in vabilo, naj se nesejo
               ti, takšni in drugačni certifikati, njim v naročje, ker bo to vse najboljše in,
               skratka, bo vse dobro zagotovljeno.</p>
               <p>No tukaj je ta osnovna dilema in to pripovedovanje, kako so nekateri "ven ušli" iz
               tega objema, je zame zelo enostavno, zelo preprosto. Že zakon kot tak, ki ga je potem
               obdelalo ustavno sodišče, se vidi, da je spregledalo neke temeljne zadeve ustave, ki
               določa, kdo lahko določene posle upravlja pod enakimi in pod pogoji kot enakopraven
               državljan. Se pravi; tudi zakon sam je bil - ne glede, da je bil poveličevan, kako je
               enkraten, dober - ustavno bil sporen. Ustavno sodišče je reklo, da je to potrebno
               urediti in to se, recimo, je uredilo v nekaterih členih, ki so in ki določajo, kakšne
               pogoje imajo tisti, ki so člani uprave in podobno. To je to.</p>
               <p>Vendar vlada je imela za potrebno, da je na osnovi prejšnjega dopolnila ta zakon in
               ga dopolnila v tej smeri, da je tudi določila po petih letih od sprejetja zakona, od
               uveljavitve tega zakona, da 13.3.1999 lahko pod določenimi pogoji pooblaščene
               investicijske družbe postanejo delniške družbe. Se pravi, delniške družbe, ki jim
               kroji usodo ali pa podobo zakon o gospodarskih družbah. Ti pogoji, ko se naštudirajo
               in ko se preštudirajo - je meni jasno in to so mi že v glavnem povedali in tisti, ki
               tudi to lahko analizirajo in točno ugotovijo - da so pogoji, da postaneš samostojna
               delniška družba taki, da v bistvu si likvidnostno nesposoben. Se pravi: podani so
               pogoji tako, da ja ne boš šel ven, ker sicer bo itak omagal, ker ne boš imel
               likvidnostne sposobnosti. Kar pomeni, da so bili tudi že v osnovnem nastavku dani
               taki principi in pristopi, ki gotovo merijo v nepravo smer. Bom povedal tako.
               Investicijske družbe za upravljanje, vemo iz prakse. Ko z njim govoriš, so užaljeni,
               ko jim rečeš: "Vemo, da če nič ne delate, imate ustrezen prihodek in več kot boste
               delali, manjši bo ta prihodek, ker bo to šlo v stroške." To je točno.</p>
               <p>Nad temi družbami za upravljanje je še agencija za trg vrednostnih papirjev - jaz
               sedaj ne bom ocenjeval, kaj je naredila ta agencija - vendar mi je žal, njeno delo ni
               bilo opravljeno v danem zakonskem merilu in to govorjenje sedaj, da je to sedaj
               tisto, da bomo lahko verjeli in tako naprej: to je lahko, lahko pa ni. Zame ni! Ker,
               če neki PID ali neka družba za upravljanje ne izplačuje devidend, potem je to zame
               naložen denar ali naloženi certifikati, sem jih pač izpustil iz rok s svojo voljo in
               ker sem jih s svojo voljo spustil, sem tudi zanje odgovoren. Ker tudi vemo, ker tudi
               tisti, ki so dajali v podjetja, so že mnoga podjetja tudi propadla. Skratka, delniški
               sistem je povsem nekaj drugega kot pa tisto, da bo nekdo, ko bomo nekam dali denar,
               da bo kdo bdel nad tem in se bo števec obresti obračal in podobno. Skratka, dokler ne
               bo izplačil dividend in dokler ne bo povsem jasnih tudi poročil, kaj je kateri od teh
               PID-ov in družb za upravljanje počne, potem bo seveda zaupanje ljudi lahko zelo
               relativno. Z moje strani pa bi rekel; enako temu in dosti malo verjamem.</p>
               <p>Tisti pa, ki so sedaj šli ven in za katere se sedaj strelja, kot češ: kaj se je pa
               tu zgodilo, vam pa povem, da so morali enostavno to storiti. Zakaj? Če so imeli po
               poročilih, da so štirje ali da jih je pet pa da so imeli v bilanci oziroma zbranih 6
               milijard certifikatov, potem so te družbe za upravljanje ali tudi agencija za trg
               vrednostnih papirjev za svoje usluge in svoje nadstavbo, svoje upravljanje rabile
               določen denar. Zakaj so pa potem nekateri PID-i dajali celo delnice družbam za
               upravljanje? Zato, ker niso imeli denarja. Saj to je jasno.</p>
               <p>Torej, če si hotel živeti, če hočeš živeti in da nimaš veliko teh certifikatov, ki
               ti jih je banka kot teta od zadaj pomagala zbrati z nabijanjem po televiziji, potem
               seveda si moral iti iz tega objema proč, da si lahko živil. Saj to je povsem
               enostavno, to isto pomeni kot v podjetniškem principu, za nekoga skrbi, recimo,
               država in sanira in sanira, nekoga pa pusti in če hoče živeti bo pač živel oziroma se
               bo sam znašel ali bo propadel. To so v bistvu osnovne dileme.</p>
               <p>In osebno sem proti temu, da bi se - razen tistih določil, ki govorijo o tem, kakšni
               so pogoji za to, da so člani uprave in podobno, ki jih ustavno sodišče določilo in v
               katerem je zavrglo določena določila zakona - da se te stvari spremenijo. Ker kot
               pravim; v tem primeru gre za to, da se podaljša to stanje, v katerem prenekateri lepo
               živijo, zelo malo delajo pa - kar je najbolj glavno - pa poglejte vi malo vsebino
               dela družb za upravljanje in pooblaščenih investicijskih družb. Mnoge med njimi
               pravijo: "Mi se ne bomo ukvarjali z upravljanjem, mi bomo prodali, mi nimamo
               interesa, kaj se bomo ukvarjali z podjetji. Prodati."</p>
               <p>In tisto poslanstvo, ki je bilo prvotno, češ; te družbe za upravljanje pooblaščene
               investicijske družbe in družbe za upravljanje se bodo ukvarjale s podjetništvom,
               skrbele, da se bodo podjetja izvlekla iz težav in bodo ljudje tudi prinašali nove
               denarje in nova zaupanja in s tem te investicijske sklade tudi oboroževali - ta
               zadeva se, žal, ne opravlja. Me zanima, če me kdo vpraša, kam bi nesel sedaj neki
               denar ali kaj bi svetoval nekomu, kam naj nese denar. Najbrž ga ne bi posebej z neko
               lahkoto in neko odgovornostjo rekel: nesi tja, tja in tako naprej. Ker sam vem, kot
               pravim, da se ta poslanstva ne opravljajo in da so - kot je bilo prej povedano - ti
               PID-i, ki so ušli, so ušli zaradi tega, ker so morali, če so hoteli živeti. Kontrola
               nad njimi, se pa sedaj spremeni. Če jaz postanem od PID-a delniška družba rednega
               registrskega pomena - se pravi, da spadam v gospodarsko družbo - potem je nad mano
               nadzorni odbor in skratka je revizija, revizijska hiša in tako naprej. Skratka,
               spadam in padem v drugi tip delniške družbe. Pa še nekaj! Če je cilj in cilj je, tako
               vsaj v gospodarskih družbah in tudi po svetu je ta praksa, so delniške družbe, potem
               ne vem, zakaj bi tu sedaj zadrževali in postavili te PID-e in družbe za upravljanje.
               Verjamem, da jim je lepo, samo noben pa ne pogleda, kakšno je njihovo poslanstvo. In
               zaradi poslanstva sem sam oziroma smo proti takim spremembam in kot pravim, smo za
               spremembe, ki pomenijo upoštevanje ustavnega sodišča, ne pa, da se tudi - kar je bilo
               že sedaj povedano - poleg tega, kar so določili, je amandma na 143.a člen, ki določa
               pogoje po 13.3.1999, da bodo šele tedaj pod določenimi pogoji lahko prišli v delniške
               družbe - kot sem prej povedal - pod pogoji, ko bodo nelikvidni. Ja, dragi moji, taki
               nameni zakona so pa zame temni, nepošteni in nepravilni in mislim, da bi jih bilo
               treba malo prevetriti pa zahtevati precej temeljna in trdna poročila - tako od vseh
               teh, kako delujejo, tako tudi PID-ov, tako tudi predvsem od agencije za trg
               vrednostnih papirjev, da se vidi, kaj so naredili in kakšno je to njihovo poslanstvo.
               Hvala lepa.</p>
            </sp>
            <sp xml:id="SDZ2-Izredna-19-1998-01-28.sp47">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Rejc. Želi besedo še katera poslanska skupina? (Ne želi.) Dajem
               besedo poslankam in poslancem. Pisnih prijav nimamo. Želi kdo razpravljati? Kot
               vidim, ne želi. Zaključujem razpravo. Ker ne želi nihče več razpravljati, prehajamo
               na obravnavo in odločanje o posameznih členih predloga zakona.</p>
               <p>Dobili ste pregled amandmajev z datumom 22.1.1998. Najprej k 1. členu. Začeli bomo z
               amandmajem gospoda Bogomirja Špiletiča, ki ga pa nimate in ga bom prebral. Imate?
               Hvala lepa, potem ne potrebujemo. Dajem v razpravo amandma gospoda Špiletiča. Želi
               kdo razpravljati? (Ne želi.) Zaključujem razpravo. Prehajamo na odločanje. Ugotovimo
               sklepčnost! (46 prisotnih.)</p>
               <p>Kdo je za amandma? (22 poslancev.) Je kdo proti? (22 poslancev.) Prosim? <title>
                  Proceduralno. </title>
               </p>
            </sp>
            <sp xml:id="SDZ2-Izredna-19-1998-01-28.sp48">

               <speaker>NEIDENTIFICIRAN GOVORNIK:</speaker>

               <p>Prosim za ponovitev glasovanja, ker sem zamudil. Hvala.</p>
            </sp>
            <sp xml:id="SDZ2-Izredna-19-1998-01-28.sp49">

               <speaker>PODPREDSEDNIK ANDREJ GERENČER:</speaker>

               <p>Ta predlog dajem na glasovanje. Ugotovimo sklepčnost! (54 prisotnih.)</p>
               <p>Kdo je za ponovitev glasovanja? (47 poslancev.) Je kdo proti? (1 poslanec.)</p>
               <p>Ugotavljam, da bomo ponovili glasovanje.</p>
               <p>Ugotovimo sklepčnost! (54 prisotnih.)</p>
               <p>Kdo je za amandma gospoda Špiletiča? (25 poslancev.) Je kdo proti? (29
               poslancev.)</p>
               <p>Ugotavljam, da amandma ni sprejet.</p>
               <p>Prehajamo na amandma na amandma, ki ga je vložil odbor za finance k 1. členu. Želi
               kdo razpravljati? (Ne želi.) Prehajamo na odločanje. Ugotovimo sklepčnost! (45
               prisotnih.) Ugotovimo sklepčnost! (54 prisotnih.)</p>
               <p>Kdo je za amandma na amandma? (46 poslancev.) Je kdo proti? (1 poslanec.)</p>
               <p>Ugotavljam, da je amandma na amandma sprejet.</p>
               <p>Dajem v razpravo vse amandmaje k 1. členu. Želi kdo razpravljati? (Ne.) Zaključujem
               razpravo.</p>
               <p>Dajem na glasovanje amandma na amandma k novemu 9. členu. Ugotovimo sklepčnost! (56
               prisotnih.)</p>
               <p>Kdo je za? (42 poslancev.) Je kdo proti? (4 poslanci.)</p>
               <p>Ugotavljam, da je amandma na amandma k 9. členu sprejet, za nov 9. člen.</p>
               <p>Prehajamo na glasovanje o amandmaju, ki ga je vložila vlada k 1. členu. Ugotovimo
               sklepčnost! (56 prisotnih.)</p>
               <p>Kdo je za? (40 poslancev.) Je kdo proti? (5 poslancev.)</p>
               <p>Ugotavljam, da je 1. člen sprejet, spremenjen in o njem več ne glasujemo.</p>
               <p>Prehajamo k amandmaju za novi 1.a člen. Dobili smo amandma na amandma Ferija
               Horvata. O njem ne bomo glasovali, tehnično ga ne moremo izvesti, ker bi morali
               najprej črtati amandma vlade, ki ga pač nismo sprejeli. Gospod Horvat, se strinjate?
               Hvala.</p>
               <p>Gremo k 1. točki. Za novim 1. členom se doda nov 1.a člen, ki se glasi. Vložila ga
               je vlada. Ta amandma dajem v razpravo. Prosim, gospod Horvat.</p>
            </sp>
            <sp xml:id="SDZ2-Izredna-19-1998-01-28.sp50">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik. Spoštovane kolegice in kolegi! Glede na
               obrazložitev predsedujočega, podpredsednika Gerenčerja, da ni možno glasovati o
               amandmaju na amandma, predlagam, da ravnamo tako, skladno z vsebino tega predloga, da
               zavrnemo amandma vlade za novi 1.a člen, in to iz naslednjih razlogov.</p>
               <p>Predlagatelji menimo, da ta amandma krši ustavno načelo enakosti pred zakonom.
               Zakaj? Predlagana sprememba zakona o investicijskih skladih in družbah za upravljanje
               spreminja 58. člen tega zakona, in sicer določila, ki določajo, da ima posamezna
               fizična ali pravna oseba lahko posredno ali neposredno v lasti največ do 5% delnic
               posamezne investicijske družbe. S tem amandmajem pa izvzema bodoče pooblaščene
               pokojninske sklade, ki bodo ustanovljeni s posebnim zakonom - če bodo. Omogoča jim
               pridobiti namreč večji delež, kot je sicer dovoljen vsem ostalim fizičnim in pravnim
               osebam s tem, sedaj veljavnim zakonom.</p>
               <p>Trditev vlade, da z navedeno spremembo tega zakona ne bodo okrnjene pravice
               obstoječih delničarjev ter da bo zaščita preostalih delničarjev urejena z zakonom, ki
               bo urejal delovanje takih pokojninskih skladov, je, po našem mnenju, v nasprotju z
               zgoraj navedenim ustavnim načelom enakosti pred zakonom. Sporne spremembe zakona o
               investicijskih skladih in družbah za upravljanje so tako diskriminatorne in kršijo
               temeljno ustavno načelo enakosti pred zakonom. Delničarji investicijskih družb se
               bodo tako delili na tiste, za katere velja omejitev imetništva delnic na 5%, in na
               tiste, za katere ta omejitev po tem amandmaju ne bi veljala. Sedanji delničarji
               investicijskih družb so pridobili delnice posamezne investicijske družbe ob
               upoštevanju zakonskih določil, da ima lahko posamezna fizična ali pravna oseba
               posredno ali neposredno v lasti največ 5% delnic posamezne investicijske družbe; če
               pa jih pridobi več, s presežkom delnic nima pravice do udeležbe na dobičku in večje
               pravice pri upravljanju investicijske družbe, kar preostalim delničarjem zagotavlja,
               da nihče izmed delničarjev ne bo imel odločujočega, se pravi, prevladujočega vpliva v
               investicijski družbi.</p>
               <p>Sporni amandma Vlade Republike Slovenije je tudi v nasprotju z rešitvami Evropske
               unije, kjer je imetništvo delnic razpršeno; posamezni delničarji imajo lahko le do 5%
               posamezne investicijske družbe. Seveda pa v državah Evropske unije ne poznajo
               diskriminatornih določil, ki določene subjekte izvzemajo iz osnovnih določil zakonov.
               Zdi se nam povsem nerazumljivo, da vlada sedaj predlaga take rešitve, ki so v
               nasprotju z rešitvami v zakonodaji Evropske unije, prav v trenutku, ko začenjamo z
               intenzivnim prilagajanjem naših zakonov Evropski uniji.</p>
               <p>Predlagam, da ne podpremo tega amandmaja. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp51">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Kopač.</p>
            </sp>
            <sp xml:id="SDZ2-Izredna-19-1998-01-28.sp52">

               <speaker>MAG. JANEZ KOPAČ:</speaker>

               <p>Hvala za besedo. Jaz, nasprotno od gospoda Ferija Horvata, podpiram ta amandma vlade.
               Rad bi pa povedal, da se mi zdijo argumenti, ki jih je povedal gospod Feri Horvat,
               nekoliko neverodostojni.</p>
               <p>Poglejte, amandma pravi: "Posamezni pooblaščeni pokojninski skladi...", ki jih zdaj
               sicer še, morda pa bodo določeni kot taki z zakonom - mišljen je novi zakon o
               pokojninskem in invalidskem zavarovanju, "lahko pridobijo več kot 5% delnic
               pooblaščene investicijske družbe."</p>
               <p>To pomeni, da bodo taki skladi, verjetno imeli poroštvo države. Ni pa nujno, da bodo
               v državni lasti, lahko bodo tudi v privatni. Kakšni bodo, bo ta parlament tudi
               določal. Torej, ta člen ali pa ta amandma ničesar ta hip ne spreminja v praksi, daje
               pa neko možnost, na katero se lahko naveže razprava pri obravnavi novega
               pokojninskega zakona. Saj, o tej ideji ste lahko vsi brani, razdelana je bila s
               strani dr. Ribnikarja in dr. Mramorja v sobotni prilogi Dela ta teden. Skratka, to je
               nakazilo te možnosti, ki pa jo je treba posebej z zakonom urediti in o tem bo
               parlament še razpravljal. To gre samo za to, da se nekaj nakazuje kot možno. To je
               eno.</p>
               <p>Drugo. Pooblaščene investicijske družbe imajo ta hip silno razpršeno lastništvo.
               Verjetno veste, da na skupščine delničarjev praktično ne pride nihče od lastnikov
               certifikatov, ki so na ta način delničarji pooblaščene investicijske družbe. Zato
               uprave pooblaščenih investicijskih družb živijo zelo lepo življenje. Nihče jih s
               strani lastnikov ne nadzoruje, ker ti lastniki niso organizirani. Zato razumem, da se
               zelo bojijo že potencialne možnosti, da bi kdaj kakšen lastnik bil bolj resen, kot so
               ti sedanji in da bi torej opravljal svojo lastniško nadzorstveno funkcijo. Razumem to
               nejevoljo, tudi jo moram poslušati, danes celo dopoldne besno klicarijo ljudje iz
               posameznih uprav pooblaščenih investicijskih družb, kaj se pa gremo. Ampak menim, da
               se slej ko prej s tem morajo sprijazniti, da bo prišlo do tega, da bodo tudi
               delničarji pooblaščenih investicijskih družb postali nekoliko bolj koncentrirani in s
               tem tudi bolj organizirani in da se bo to lepo življenje in medeni, ne tedni, ampak
               medena leta za uprave pooblaščenih investicijskih družb slej ko prej iztekla.</p>
               <p>Ta amandma govori samo o možnostih za to - o eni od možnosti in zato se mi noben
               način ne zdi sporen, sploh pa kakršenkoli argument v zvezi z morebitno neustavnostjo
               ne more zdržati, ker neposredno nima nobenih posledic v praksi. Pa tudi, če bi jih
               imel, mislim, da argument o morebitni neustavnosti - češ, enim se dovoljuje, da imajo
               več lastništva kot 5% - mislim, da tam ne more biti govora o morebitni neustavnosti,
               ker to ne predstavlja škode za nikogar, razen morda za tistega, ki se boji lastniške
               nadzorstvene palice. Skratka, amandma vlade podpiram zaradi teh argumentov. In še
               enkrat poudarjam, samo nakazuje neko možnost, o kateri pa bo državni zbor še
               razpravljal in se zanjo odločil ali pa ne. Tako da se mi zdi, da ta člen niti ne more
               nikogar neposredno ogroziti. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp53">

               <speaker>PODPREDSEDNIK ANDREJ GERENČER:</speaker>

               <p>Hvala. Doktor Pirkmajer.</p>
            </sp>
            <sp xml:id="SDZ2-Izredna-19-1998-01-28.sp54">

               <speaker>DR. EDO PIRKMAJER:</speaker>

               <p>Hvala lepa, gospod predsednik. Sam sicer nerad ponavljam to, kar je kdo pred mano
               rekel, ampak dejansko je tako, da ta amandma, ki ga je vlada predlagala, odpira
               možnost nadaljnjega urejanja in tudi funkcije pokojninskih skladov, kakršni naj bi
               bili v bodoče.</p>
               <p>Moram reči, da so vsa vprašanja, ki so vezana na to, so odprta. In predlagatelj, ko
               je predlagal ta amandma, ni imel neposredno v mislih nobene izmed eventualno možnih
               rešitev. Ampak - in to sledi tudi iz obrazložitve, ki jo bom prebral - si je pustil
               odprto možnost, da se zadeva uredi tako, da bi pooblaščeni, ali posebni, ali
               kakorkoli bi že bili imenovani pokojninski skladi imeli tudi določeno vlogo in delež
               v pooblaščenih investicijskih družbah. Eden izmed razpravljavcev je tudi rekel, da
               vlada tega ni povedala v naprej. Prebral bi obrazložitev. Amandma omogoča za to
               pooblaščenim pokojninskim skladom, ki bodo ustanovljeni v skladu s posebnim zakonom -
               torej zopet bo zakonodajalec imel tu besedo - ki bo urejal temelje novega
               pokojninskega sistema - obsežna tema za državni zbor - da pridobijo delnice
               investicijskih družb tudi prek splošno dovoljenega obsega 5%, ne da bi bile okrnjene
               pravice, ki izvirajo iz udeležbe pri dobičku in upravljanju takšne investicijske
               družbe - kar je citiral gospod Horvat. Citiral je namreč osnovno besedilo.</p>
               <p>Opozoril bi še na jasno opredeljeno voljo vlade - predlagatelja, da bo zaščita
               preostalih delničarjev ter odnosi pri upravljanju take investicijske družbe urejeni z
               zakonom, ki bo urejal delovanje takih pokojninskih skladov. Tu gre za vse zadeve:
               glede možnosti upravljanja, glede včasih mogoče nekaterih pravic zaščite drobnih
               delničarjev, odnosa do zakona o prevzemih in podobno, ki seveda veljajo tudi za ta
               primer. Moram reči, da je bila temeljna intenca predlagatelja, da s tem podpre
               določene možnosti. Kako se bodo te možnosti izkoristile, je drugo vprašanje.</p>
               <p>Še glede neustavnosti. Mislim, da ne gre za nikakršno neustavnost, saj imamo tudi v
               drugih družbah - bodisi z zakonom, na primer zakon o bankah ali pa v drugih -
               določbe, da za nekatere veljajo določene pravice; da imajo nekateri lahko drugačen
               status znotraj družbe - poznamo institut "zlate delnice" in vse podobne zadeve. Če je
               stvar sporna z ustavnega stališča in debata, ki je tukaj bila, kaže na to, da so
               stvari lahko vsaj odprte, potem bo brez dvoma še prilika za to pri glasovanju o
               tistih zakonih, ki naj bi to splošno določilo urejali podrobneje in ki bi govorili o
               teh posebnih pokojninskih skladih. Če ta amandma ne bi bil izglasovan, potem ste s
               tem samo preložili debato o teh zadevah na čas, ko bi bili v razpravi tudi zakoni, ki
               bodo obravnavali pokojninsko reformo.</p>
               <p>Vsekakor bi priporočil, prosim in predlagam, da ta amandma podprete, se pravi, da v
               zakon vključite možnost o večjem deležu skladov, ki bi nastajali v okviru pokojninske
               reforme. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp55">

               <speaker>PODPREDSEDNIK ANDREJ GERENČER:</speaker>

               <p>Hvala, dr. Pirkmajer. Besedo dajem gospodu Rejcu.</p>
            </sp>
            <sp xml:id="SDZ2-Izredna-19-1998-01-28.sp56">

               <speaker>IZIDOR REJC:</speaker>

               <p>Hvala lepa, gospod podpredsednik, za besedo. Ravno to, kar je zdaj gospod državni
               sekretar povedal, je tisto, kar mene moti.</p>
               <p>Kako naj bi se jaz zdaj, ko nisem še niti seznanjen, niti ne vem, kakšen je koncept,
               niti ne vem, kako - kako naj se jaz odločam, kakšno bo življenje potem kasneje, ko
               bom imel v glavi ali ko bomo imeli v glavi veliko več informacij, smisel, cilj,
               posledice, možnosti pokojninske reforme. Ne vem, zakaj bi jaz zdajle nekaj
               determiniral (?) - to je podobno, kot bi jaz zdajle rekel, aha, februarja se bosta
               rodila dva dečka pa ena punčka, od katerih bo eden predsednik države, eden predsednik
               republike, punčka pa bo predsednica državnega zbora. Toliko, da veste! Saj boste še
               potem o tem govorili - ampak to je to! Mislim, da to ni potrebno. Prvič se mi zdi to
               brez potrebe, drugič pa ne vem, zakaj bi zdajle na osnovi nekega sobotnega zapisa
               dveh gospodov že kar vsi ležali po tleh in bi se strinjali s tem. Prvič, ta zapis
               nosi v sebi neko poanto, predvsem v tej smeri: pustimo, ne sekirajmo se s temi PID-i
               in s to luknjo, to bomo že počasi poštimali; se pravi, to odmikamo, to je bistvo. To
               odmikanje se vrši. Drugič pa, taki in podobni gospodje so tudi leta 1989 in 1990
               govorili in sanjarili o ljubi Sloveniji, dajmo se iznebiti družbenega kapitala (bil
               sem zraven in sem poslušal, pa sem se jim uprl). To je tako! Ne morem pa jaz zdajle
               biti kar ves vesel, ko se je nekomu že vteplo v glavo, češ, dajmo pa tu notri
               postaviti, da bomo potem lahko rekli, ja, saj ste že sprejeli, potem bomo pa še oni
               zakon sprejeli, in v bistvu imamo na poti polno kamenja, preko katerega ne moremo.
               Sem proti taki stvari. Dajmo pri vsaki stvari času čas in ko bomo imeli pokojninsko
               reformo in vse stvari razčiščene, potem pa prosim, ne bomo najbrž dosti proti, vendar
               že sedaj rečem: podobno, kot velja za raznorazne sklade, take in drugačne, tudi zanje
               bo treba še kako postaviti kontrolo in nadzor, ker tam se bodo prav gotovo zelo, zelo
               lepo imeli. Sem proti takemu amandmaju.</p>
            </sp>
            <sp xml:id="SDZ2-Izredna-19-1998-01-28.sp57">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Rejc. Dr. Zagožen Franc, prosim.</p>
            </sp>
            <sp xml:id="SDZ2-Izredna-19-1998-01-28.sp58">

               <speaker>DR. FRANC ZAGOŽEN:</speaker>

               <p>Spoštovani zbor! Jaz sem hotel ravno to tudi predlagati, kar je gospod Rejc. Dajmo to
               odločitev preložiti! Ko bomo sprejemali zakon o pokojninski reformi in zakon o
               pokojninskih skladih, če se bo takrat izčistilo in se bo pokazala ta sprememba za
               potrebno, jo lahko v pol ure naredimo - to je sprememba enega člena. Zdaj pa je to
               neke vrste prejudic. Jaz mislim, da najbrž res ne gre za kakšno protiustavno določbo,
               ampak gre za neke vrste prejudic, gre za neko določilo, o katerem res nismo imeli
               priložnosti temeljito premisliti in predlagam, da si vzamemo čas. Mi bi zdaj ta
               amandma zavrnili, če se bo pa čez nekaj mesecev pokazalo, bomo pa ob sprejemanju
               pokojninske zakonodaje, lahko o njem glasovali. Hvala.</p>
            </sp>
            <sp xml:id="SDZ2-Izredna-19-1998-01-28.sp59">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Horvat.</p>
            </sp>
            <sp xml:id="SDZ2-Izredna-19-1998-01-28.sp60">

               <speaker>FRANC (FERI) HORVAT:</speaker>

               <p>Hvala za besedo. Zdaj ne glede na to in mislim, da zdaj sploh ni pomembno, s koliko
               simpatije ali antipatije gledamo na te družbe ali pa če je v njih kaj narobe, da to
               ne more biti merodajno pri odločanju o tem amandmaju in pri spreminjanju zakona
               oziroma 58. člena. Mi smo prav zaradi tega, ker tudi nismo prepričani, da je vse v
               redu, predlagali ta sklep pod številko 2, da dobimo od vlade meritorno informacijo o
               tem, kaj se dogaja v teh družbah in kaj je treba tam spreminjati. To je eno.</p>
               <p>Drugo. Prav to, kar je kolega Kopač tudi povedal in tudi korektno obrazložil, dr.
               Pirkmajer ta amandma kaže, da ni potrebe, ni nuje sprejemati ta amandma, ker itak ne
               bo operativen, ne bo se ga dalo izvajati. Pogoj za to, da se ga bo lahko izvajalo je
               šele, če bo to sprejeto v okviru sistema pokojninske reforme. In predvsem ne bi bil
               za to, da take odločitve tako mimogrede vrinemo v en zakon, ki ga spreminjamo zaradi
               drugih razlogov, zaradi odločbe ustavnega sodišča in podobno in bo čas, tudi takrat,
               če se bomo za to odločili, iz strokovnih in političnih razlogov, da takrat tudi ta
               zakon v tem členu ali pa tudi še v kakšnem drugem spremenimo tudi po hitrem postopku,
               zato so to še dodatni razlogi, da ta amandma zavrnemo. Hvala.</p>
            </sp>
            <sp xml:id="SDZ2-Izredna-19-1998-01-28.sp61">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Potrč. Se odpoveduje. Gospa Tina Pengov-Bitenc.</p>
            </sp>
            <sp xml:id="SDZ2-Izredna-19-1998-01-28.sp62">

               <speaker>TINA BITENC-PENGOV:</speaker>

               <p>Spoštovani zbor, hvala za besedo! Jaz bi na koncu ali pa proti koncu razprave rada
               samo opozorila, da je sekretariat za zakonodajo v svojem dodatnem pisnem mnenju
               pravzaprav opozoril več ali manj na formalni vidik, ne bom rekla toliko na vsebinsko,
               na formalni vidik dopolnitve glede 58. člena. Namreč, sprejemamo zakon po hitrem
               postopku. Mi menimo, da pravzaprav po svoji vsebini, ki se nam zdi sistemske narave,
               presega pravzaprav koncept in zakonodajno materijo, ki se je skušala na ta način
               urediti in smo to pravzaprav tudi opozorili, čeprav na matičnem odboru potem o tem ni
               bilo razprave. Še to bi dodali, namreč, funkcija zakona je, da določi ureditev glede
               na to, kakšno bi bilo besedilo te določbe menimo pravzaprav nismo niti v stanju
               presojati, ali določeni očitki glede posameznih posledic sploh obstojijo. Hvala
               lepa.</p>
            </sp>
            <sp xml:id="SDZ2-Izredna-19-1998-01-28.sp63">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Kopač.</p>
            </sp>
            <sp xml:id="SDZ2-Izredna-19-1998-01-28.sp64">

               <speaker>MAG. JANEZ KOPAČ:</speaker>

               <p>Hvala. Javil sem se k repliki medtem, ko je govoril dr. Zagožen, pa še enkrat bi se
               javil tudi med tem, ko je govoril gospod Feri Horvat. Moram reči, da me osebno zelo
               moti, da lahko neki lobi, ki ga znam z imeni in priimki našteti, se včeraj dobi, se
               zmenijo, kdo bo koga poklical in danes ima to že neposredne posledice v parlamentu in
               to posledice, ki govorijo o tem z izidom glasovanja, da morda nikoli ne bomo prišli
               do drugega stebra pokojninskega sistema. Kar pomeni, še v nadaljevanju, da vsi, ki
               boste glasovali proti temu, boste s tem vnaprej izrazili možnost, ali pa verjetnost,
               da vas problem, ali bo mlada generacija, tista, ki je danes mlajša od 35 ali ne, kdaj
               prišla do svojih pokojnin ali ne. Nimam zdaj časa, pa ni primerno mesto za razložiti
               vso to povezanost tega kompleksa med seboj, ampak to na koncu pomeni točno to. Zato
               se mi zdi slabo, slaba praksa, da nekaj ljudi, ki razpolagajo z bivšim družbenim
               premoženjem v obliki certifikatov in s tem lastninskih deležev, gre pa za krog petih,
               šestih oseb, lahko iz enega sestanka, ki se je zgodil včeraj, do danes obrne na glavo
               cel državni zbor. Taka praksa se bo po moje samo še poglabljala ob tem, kar gledam,
               kako se stvari odvijajo in se mi zdi, da nas to na dolgi rok ne pelje v zdrave
               razmere v tej državi. Hvala.</p>
            </sp>
            <sp xml:id="SDZ2-Izredna-19-1998-01-28.sp65">

               <speaker>PODPREDSEDNIK ANDREJ GERENČER:</speaker>

               <p>Hvala. Imamo kar precej replik. Prvo gospod Potrč.</p>
            </sp>
            <sp xml:id="SDZ2-Izredna-19-1998-01-28.sp66">

               <speaker>MIRAN POTRČ:</speaker>

               <p>Hvala lepa. Jaz bi rad kot repliko na izvajanje gospoda Kopača pojasnil svoje
               argumente za to, da bom glasoval proti temu amandmaju. Gospod Kopač ima prav, ko
               pravi, da so pri upravljanju z investicijskimi skladi mnoga odprta vprašanja. Tudi
               jaz jih čutim, čeprav jih ne znam precizirati vsa in kolikor vem, razen v eni družbi,
               tej pooblaščeni investicijski, ima v načelu tudi prav, ko pravi, da pravzaprav
               upravljajo lastniki družb za upravljanje, ne pa delničarji. Ampak očitati meni ali pa
               poslanski skupini Združene liste, da zato te ščiti, je, bi rekel najmanj, kar je,
               zamazano, lažno, ker mi smo bili tisti, ki smo v tem primeru predlagali sklep, po
               katerem naj se vsaj problem upravljanja pogleda. Ne, gospod Kopač, priznam, da s pol
               (?)vedenja, da je tu problem, ampak s čutenjem, da nek problem je in mi mislimo, da
               je problem upravljanja teh družb treba pogledati. Če pa je "fovš", potem je treba
               reči, da je "fovš" zato, ker smo mislili, da je mogoče neko ameriško zakonodajo
               prepisati v slovenske razmere za družbe, ki v Ameriki nastajajo na podlagi kapitala,
               ki ga nekdo ima, ga vloži, ga vloži skupaj še z 10, 20. ali 100., razlagajo
               strokovnjaki, ne pa z 10.000. in potem skupno ta kapital tudi vlaga in to skupno
               upravlja. Mi smo mislili, da je mogoče take družbe, ki bodo nastajale na podlagi
               kapitala, v upravljanju popolnoma enačiti s pooblaščenimi investicijskimi družbami,
               ki smo jih ustanovili za vlaganje certifikatov, ker smo vedeli, da ni denarja, ampak
               je papir, potencialen denar, eventualno in ker smo vedeli, da bo šlo v veliko
               število. Zato v tem delu, gospod Kopač, če želiš nam obesiti, da zdaj kdorkoli ščiti
               nekaj posameznikov, je pač skrajno nekorektno.</p>
               <p>Kar zadeva pa samo besedilo. Poglejte, res je, da obstojajo lobiji in reči, da ne
               obstojajo, je traparija. Da obstoja tudi ta lobi, tudi to je res, da tudi ta lobi
               kliče, tudi to je res, ampak hkrati je seveda na neki način drugače organiziran,
               formalno, z večjo odgovornostjo, tudi tisti lobi, ki je preko noči, od 22.1.
               pripravil ta amandma. Ker ta amandma tudi ni čisto nič, gospod Kopač, domišljen. In
               je tudi napisan tako, da nič ne pomeni, in da ga lahko nekdo prebere z dobro voljo na
               način, kot ga je obrazložil gospod Pirkmajer, lahko pa tudi popolnoma drugače. In je
               lahko ta amandma zelo hitro operativen tudi s temi spremembami zakona o pokojninskem
               in invalidskem zavarovanju, ki jih imamo zdaj, kot jaz vem štiri v proceduri, tri ima
               gospod Kebrič in enega ima gospod Kopač, lahko pride še peti in bo naenkrat že v
               sedanjemu skladu, v katerega je 10% mislim da certifikatov pokojninskih bilo danih,
               bo ta imel to funkcijo. Lahko, kdo mi more reči, da ne. In zato jaz mislim, da ni
               treba omalovaževati, ali pa, bi rekel, dajati neke manjševalne ali slabševalne
               pridevnike vsem tistim, ki bomo proti temu amandmaju popolnoma na enak način
               nepripravljeno se je ta amandma preko noči pripravil. Hvala.</p>
            </sp>
            <sp xml:id="SDZ2-Izredna-19-1998-01-28.sp67">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Sovič.</p>
            </sp>
            <sp xml:id="SDZ2-Izredna-19-1998-01-28.sp68">

               <speaker>BORIS SOVIČ:</speaker>

               <p>Hvala lepa. Cenjene dame, spoštovani! Razprava, ki tukaj teče, mislim, da kaže na
               smer, ki ni po mojem najbolj produktivna in bi si želel, da bi razprave o zakonih le
               tekle na več argumentih in na manj celo poskusih podtikanj. Slišali smo na neki način
               dva očitka. Prvi je ta, da z nesprejetjem tega amandmaja se lahko prepreči
               zagotavljanje nadzora nad temi družbami. In drugič, celo očitek, da se lahko ogrozi
               izvajanje pokojninske reforme. Drugi očitek je nesmiseln že sam po sebi, torej
               reforma v parlamentu še ni bila predložena, ko bo, bodo v parlamentu, jaz sem
               prepričan, z vso skrbnostjo jo obravnavali. Prvi očitek je pa nesmiseln zato, ker če
               bi ta, ki je o tem govoril razmišljal, kaj govori, bi ugotovil, da je najprej
               povedal, da ta amandma tako ali tako še ne bo imel nobene realne moči in če torej ne
               bo imel nobene realne moči, niti če bo sprejet, ne bo mogel realno vplivati na
               upravljanje teh družb, niti če ne bo sprejet, ne bo na to vplival. Toliko logike bi
               pa človek že pričakoval od enega razpravljavca. In nenazadnje, sklicevati se v
               amandmaju ali pa v obrazložitvi amandmaja na neki koncept, ki je pravzaprav v
               razpravi, celo sklicevati se na članke, je pa po mojem res višek ad hoc zakonodaje.
               Človek bi le pričakoval, da predlogi, ki prihajajo sem, temeljijo na nekih jasnih
               konceptih. Članki so seveda gotovo zanimiva stvar, ampak lepo vas prosim, malo več
               resnosti bi pa človek le pričakoval. Najbolj neprijetno pa se sam počutim, ko eden od
               razpravljalcev pred menoj govori o ustavi. Jaz bi vljudno prosil, da se dosti manj
               ukvarja z interpretacijo ustave, pa dosti več s poslom, ki ga pač mogoče ta odbor, ki
               ga vodi ima. Mi smo letos imeli že eno zelo slabo izkušnjo s tem in jaz bi si želel,
               da bi je ne ponavljali več. Če se pa seveda zmenimo za to, da bo vsak odbor lahko
               intepretiral ustavo, je to seveda, kar se mojega odbora tiče, zelo zanimiva opcija in
               jo z veseljem sprejmem, če bi bil to dogovor v parlamentu. Ampak, bojim se, da to ne
               bi vodilo v evropeizacijo našega dela. Kar se pa lobijev tiče, to se mi pa zdi, da je
               še najmanj sprejemljivo za eno resno razpravo obtoževati vsakogar, ki postavi kakšno
               tezo, ki je recimo v nasprotju s tem, kar je predlagatelj imel v mislih, vsakogar za
               to obtoževati, da je že kar podlegel nekemu lobiju, je mislim da nesprejemljivo, da
               ne rečem nesramno. Zlasti pa mislim, da bi bilo zelo koristno, da avtorji takih
               izjav, ne ekstrapolirajo svojih izkušenj, ki so tudi časopisno in drugače
               dokumentirane, na ostale. Hvala.</p>
            </sp>
            <sp xml:id="SDZ2-Izredna-19-1998-01-28.sp69">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Sovič. Dr. Franc Zagožen. Ga ni. Gospod Špiletič. Se odpoveduje.
               Gospod Rejc.</p>
            </sp>
            <sp xml:id="SDZ2-Izredna-19-1998-01-28.sp70">

               <speaker>IZIDOR REJC:</speaker>

               <p>Zelo bi bil vesel, gospod podpredsednik, če bi danes že razpravljali o stebrih
               pokojninskega sistema. Ker pa ta zadeva mudi dve, tri ali pa že več let, potem je
               gotovo res, da tudi danes ta tema ne more biti osrednja, in tudi sam sem povedal,
               tudi gospa iz sekretariata za zakonodajo in pravne zadeve je lepo povedala, sprememba
               tega zakona gre po hitrem postopku. Pokojninski sistem pa najbrž ne bo mogel, razen
               če bo seveda imel tako zamudo, da bo že vse padalo, vendar bo šel po rednem postopku,
               ker je preveč celovit in preveč, bi rekel, za slovensko, bi rekel, populacijo,
               celovito, usoden in mislim, da takrat bomo imeli dovolj razumevanja za vse mogoče
               dobre predloge pa tudi za eventuelne, bi rekel, ustanovitve raznih skladov, ki pa kot
               sem rekel, bodo potrebni temeljite kontrole. Menim, da je očitek kot češ, zdaj ste pa
               vi proti temu. To je čisto iz trte zvito, in gospod kolega Janez Kopač, danes ni tega
               mesta in tudi o lobijih, jaz nič nikoli ne gledam kdo h komu gre, kdo pride, kakšne
               so frekvence na vratih glavnega vhoda ali stranskega vhoda. Pač vsi ljudje hodijo,
               tudi mene marsikdo moti in tako naprej, kakšen z dobrim namenom, kakšen s slabim
               namenom, ampak žal tako je življenje. Menim, da pustimo tako debato o pokojninskem
               sistemu času, ko bodo predstavniki vlade pripeljali in prinesli koncept, in se bomo
               gotovo zanj ogreli in se bomo poskusili v najboljši možni veri potruditi, da bo tak,
               da bo nas vreden in da ne bo nasprotovanja mlade in stare generacije in da bomo to
               pezo prevzeli vsi v roke. Hvala.</p>
            </sp>
            <sp xml:id="SDZ2-Izredna-19-1998-01-28.sp71">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo besedo? Gospod Kopač.</p>
            </sp>
            <sp xml:id="SDZ2-Izredna-19-1998-01-28.sp72">

               <speaker>MAG. JANEZ KOPAČ:</speaker>

               <p>Hvala za besedo. Rad bi se odzval na to, kar je rekel gospod Sovič. Gospod Sovič je
               seveda za tolmačenje ustave natančno tako pristojen kot jaz ali kot gospod Feri
               Horvat. Nisem jaz prvi govoril o ustavi, ampak je gospod Feri Horvat imel neke
               argumente, ki so po mojem popolnoma brezpredmetni, tudi za bolj površnega poznavalca
               ustave, kot sem na primer jaz. Uvrščam se torej med bolj površne poznavalce v tem
               primeru.</p>
               <p>Drugo. Moja poanta tistega, kar sem tukaj govoril, je bila pa sledeča. Vsako
               glasovanje ima neko sporočilo. Če je večinsko pozitivno, se ponavadi udejanji v
               obliki zakona in je torej predstavniku norma. Če je negativno, predstavlja sporočilo.
               Taka odločitev ali pa smer ali karkoli, skratka, taka določba nima podpore državnega
               zbora. Hočete ali nočete, tudi jaz se nisem izmislil tega amandmaja. Ta amandma je
               zdaj pred nami. Pomeni nekaj, kar bo imelo dolgoročne posledice, če sistem v okviru
               pokojninske reforme gre v eno ali drugo smer. Jaz samo govorim, da razumem, če bo
               danes zbor zavrnil ta amandma vlade, da je torej sporočilo državnega zbora vladi in
               slovenski javnosti, da ne podpira ustanovitve drugega stebra pokojninske reforme, in
               da torej, tisti, ki tako glasujejo, pravijo, mene popolnoma nič ne briga, kaj bo z
               generacijo mlajšo od 35 let, ali bo kdaj imela pokojnine ali ne, za tiste, ki so
               danes starejši od 35 let, pa bomo še razpravljali v okviru prvega in tretjega stebra
               pokojninskega sistema. To jaz tako tolmačim. Lahko boste rekli, ne, ne, ne, saj mi
               smo danes proti temu, ampak odpuščamo odprto možnost, da bomo drugič pa za to. Tudi
               to tolmačenje je možno, zdi se mi pa ne preveč verodostojno, zato se mi na simbolni
               ravni zdi to glasovanje pomembno. Samo to sem želel povedati v tistem svojem nastopu.
               Zdaj pa, da pa nekdo, za kogar je taka simbolna usmeritev državnega zbora pomembna,
               da pa vidi nevarnost zase v tem, to pa so člani uprav pooblaščenih investicijskih
               družb, pa ta nevarnost ni od danes na jutri, ampak je na zelo dolgi rok, da bodo pač
               nekoč imeli nekoga, ki jih bo kontroliral, taka, to pa tudi razumem in razumem, da so
               seveda zagnali vik in krik in veliko akcijo in danes jih je bilo zelo veliko videti
               tukaj po parlamentu, njihovih predstavnikov, kako so letali iz pisarne v pisarno. To
               pa razumem, ampak da pa se tako hitro odzovete na tovrstne pritiske, mi pa ni preveč
               razumljivo. Ne vem, ali je zadeva zadosti preučena v svojih dolgoročnih posledicah z
               vidika simbolnega pomena, ker konkretno v praksi, kot sem že dejal, to ne more imeti
               ta hip, ne more biti realizirano, ker še nismo obravnavali sprememb pokojninskega
               zakona. Ampak, še enkrat, toliko, da pojasnim, kaj se mi zdi pomembno kot sporočilo
               državnega zbora. Hvala.</p>
            </sp>
            <sp xml:id="SDZ2-Izredna-19-1998-01-28.sp73">

               <speaker>PODPREDSEDNIK ANDREJ GERENČER:</speaker>

               <p>Hvala. Imamo še štiri replike. Prva je gospod Špiletič, potem gospod Horvat, Potrč
               in Sovič. Prosim, gospod Špiletič.</p>
            </sp>
            <sp xml:id="SDZ2-Izredna-19-1998-01-28.sp74">

               <speaker>BOGOMIR ŠPILETIČ:</speaker>

               <p>Hvala lepa. Repliciram gospodu Kopaču. Prej sem se odpovedal repliki, vendar menim,
               da to, kar pa on danes tu za to govornico izvaja, da pa že presega vse meje, ki
               sodijo v neko kulturno politično obnašanje. Rekel je, da smo, ne vem, poslanci, ki
               bomo danes glasovali ali pa smo do sedaj nasprotovali, vsaj v izjavah, temu predlogu
               vlade padli takoj pod vpliv lobija in da nas enostavno ne razume in enostavno nič ne
               vemo in da se pustimo zavajati in manipulirati itn.</p>
               <p>Kot prvo, gospod Kopač, v naši poslanski skupini se ni nihče oglasil in bomo ravnali
               tako, kot bomo sami strokovno presodili. Drugič. Pomembno je povedati, da nihče, ko
               smo glasoval o tem amandmaju na odboru, ni pojasnil, kaj za tem amandmajem stoji.
               Preberite si magnetogram, jaz sem jih šel preverjati, tega v magnetogramu ni. Če ste
               takrat že to vedeli, zakaj niste prišli z besedo na dan. Držali ste figo pod
               klopjo.</p>
               <p>Drugo. Nobenega strokovnega gradiva, nobene strokovne razprave na to temo jaz še
               nisem prebral v državnem zboru, niti s strani vlade tega gradiva nisem videl. Edino,
               kar je in kar predpostavljam, da stoji za tem predlogom, je to, kar sem lahko prebral
               v sobotni prilogi Dela. Če menite, da je pa sobotna priloga Dela že uradno glasilo
               Vlade Republike Slovenije, potem to povejte, pa bom to štel za verodostojno
               obrazložitev tega predloga, vendar neglede na to, glasoval bom proti temu.</p>
               <p>Pa še nekaj. To, da nas praktično zdaj, vse tiste, ki nasprotujemo vašemu ali pa
               vladnemu predlogu, označite za lobiste oziroma tiste, ki se pustimo manipulirati,
               skratka tiste, ki nič ne vemo in ki ne vem kaj bomo naredili, prosim, to je pa že
               žaljivo in protestiram proti takšnemu vedenju izza te govornice.</p>
            </sp>
            <sp xml:id="SDZ2-Izredna-19-1998-01-28.sp75">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Špiletič. Gospod Feri Horvart se odpoveduje. Gospod Potrč.</p>
            </sp>
            <sp xml:id="SDZ2-Izredna-19-1998-01-28.sp76">

               <speaker>MIRAN POTRČ:</speaker>

               <p>Hvala lepa. Gotovo je pri odločanju poslancev najmanj kar je, gospod Kopač, možno
               imeti še tretjo možnost, ne samo, da pomeni njihovo sporočilo odločno za ali odločno
               proti. Ta tretja možnost je, da pač drugače kot vi, ta moment še vsebinsko niso
               obveščeni in želijo stvar razmisliti. Kar mene zadeva, ta možnost prav gotovo
               obstoja.</p>
               <p>Kar zadeva opredelitev za drugi steber ali ne, moram pa, ker si že kolega Kopač to
               vprašanje sprožil, reči naslednje. Če gre za vprašanje drugega stebra kot obveznega
               stebra, dodatnega, pokojninskega zavarovanja, se jaz za ali proti nisem opredelil.
               Vendar trdim, da nima nobene neposredne zveze s pooblaščenimi investicijskimi skladi,
               nobene. Ta moment popolnoma nobene. Ima pa ta moment lahko zelo veliko možnost
               pooblaščenim investicijskim skladi ideja, da se certifikati za certifikate, ki nimajo
               pokritja ne bi zagotavljala državna sredstva, ampak da bi se ti certifikati vlagali v
               sedaj že oblikovan pokojninski sklad, v katerega se 10% sredstev vlaga in država ne
               bi rabila ta sredstva iz državnega premoženja zagotoviti. Zoper takšno rešitev pa ta
               moment imam resne pomisleke in mislim, da ni proučena in da bi bilo škoda, da jo kar
               tako sprejmemo, ker če nič drugega ne, bi morali vprašati tiste, ki sedaj teh milijon
               200 in toliko tisoč certifikatov imajo in so jih dobili popolnoma pod drugačnimi
               pogoji, kot bi vaš predlog odločitve pomenil. Hvala.</p>
            </sp>
            <sp xml:id="SDZ2-Izredna-19-1998-01-28.sp77">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Sovič.</p>
            </sp>
            <sp xml:id="SDZ2-Izredna-19-1998-01-28.sp78">

               <speaker>BORIS SOVIČ:</speaker>

               <p>Hvala. Mislim, da je zelo točno, to kar je spoštovani kolega Kopač povedal, da ima
               vsako glasovanje neko svojo sporočilo. Tudi glasovanje o tem amandmaju ga bo imelo in
               jaz ga, če bo amandma zavrnjen, razumem v več smereh. Prvič sporočilo, da se ne
               strinjamo z "ad hoc" rešitvami, zlasti ne na tako pomembnih področjih, kot so taki,
               ki jih ta zakon obravnava, posredno ali neposredno.</p>
               <p>Drugo sporočilo je to, da če je potrebno kaj spremeniti v upravljanju družb o
               katerih govorimo in očitno kaže mnogo ocen, da je to potrebno, potem pričakujemo od
               vlade takojšnje predloge, predloge ki bodo sedaj takoj kaj spremenili. Ta amandma o
               katerem sedaj govorimo je takšen in to so pravzaprav vsi ugotovili, da šele odpira
               neko možnost, pravzaprav nobenega takojšnjega učinka nima. In zato se mi zdi smiseln
               predlog, ki ga je naša poslanska skupina dala, da zahtevamo natančno analizo in
               predloge, ki bodo to na nek način udejanjali in so po svoje že sam čudim, da že
               vlada, ko je ta zakon predlagala, tega ni na nek način sama upoštevala, če tudi ona
               ocenjuje, da je to tako velik problem.</p>
               <p>In kar se pa drugega stebra tiče, pa bo glasovanje na nek način po mojem vsaj
               sporočilo, da ta parlament ne pristaja na to, da bi se karkoli dogajalo na
               pokojninskem sistemu, ne da bi bilo usklajeno s socialnimi partnerji najprej in ne da
               bi bilo postavljeno na jasne temelje. Mi smo v letošnjem letu - kar spomnite se - ne
               samo, da smo imeli težave pri dveh zakonih zaradi njune ustavnosti, imeli tudi težavo
               v tem, ker smo en zakon sprejemali, ne da bi bil usklajen s socialnimi partnerji. To
               je vlada nenazadnje tudi sama priznala. Mislim, da je to dovolj dober nauk, da tega
               ne ponavljajmo nikdar več, da tega ne storimo nikdar več. Če, bi rekel, na nek način
               seštejemo, da pripadamo v ta evropski kulturni krog, se štejemo tudi, da pripadamo
               principu socialnega partnerstva. In tudi iz tega razloga je tak amandma
               nesprejemljiv. In jaz vljudno predlagam, da ga ne sprejmemo. Hvala.</p>
            </sp>
            <sp xml:id="SDZ2-Izredna-19-1998-01-28.sp79">

               <speaker>PODPREDSEDNIK ANDREJ GERENČER:</speaker>

               <p>Hvala. Dr. Ribičič.</p>
            </sp>
            <sp xml:id="SDZ2-Izredna-19-1998-01-28.sp80">

               <speaker>DR. CIRIL RIBIČIČ:</speaker>

               <p>Spoštovani! Tisto, kar mene iz sistemskega vidika tukaj moti, pač zopet tvegam, da
               ne bom razumljen in bo nekdo rekel, da ne razumem dobro ustavnih odnosov med
               zakonodajno in vladno sfero, izvršno sfero, ampak bom vendarle povedal to svojo
               pripombo. Meni se zdi normalno, da vlada pride sem s svojimi amandmaji in da jih
               zastopa, da jih zagovarja, da gre v polemiko z nasprotnimi stališči. Jaz vidim veliko
               škodo, ne samo za konkretno odločanje, ampak tudi za načelne odnose med parlamentom
               in vlado, če se ta funkcija predstavljanja, zastopanja, argumentiranja vladnih
               predlogov prenaša na poslanca državnega zbora, konkretno na gospoda Kopača. Tukaj gre
               za dve različni veji oblasti. Jaz seveda razumem... (Glas iz ozadja.)</p>
            </sp>
            <sp xml:id="SDZ2-Izredna-19-1998-01-28.sp81">

               <speaker>PODPREDSEDNIK ANDREJ GERENČER:</speaker>

               <p>Prosim, mir v dvorani!</p>
            </sp>
            <sp xml:id="SDZ2-Izredna-19-1998-01-28.sp82">

               <speaker>DR. CIRIL RIBIČIČ:</speaker>

               <p>Predsedujočemu se zahvaljujem, da je reagiral na to kričanje gospoda Anderliča.
               Morda je neka občutljiva točka, ki jo odpiram. (Glas iz ozadja.)</p>
            </sp>
            <sp xml:id="SDZ2-Izredna-19-1998-01-28.sp83">

               <speaker>PODPREDSEDNIK ANDREJ GERENČER:</speaker>

               <p>Prosim, dajmo besedo, možnost, da govori tisti, ki se je prijavil. Izvolite, gospod
               Ribičič. Potem je možnost replike.</p>
            </sp>
            <sp xml:id="SDZ2-Izredna-19-1998-01-28.sp84">

               <speaker>DR. CIRIL RIBIČIČ:</speaker>

               <p>Moja pripomba tu gre na načelne odnose. Tukaj prihaja v mnogih točkah in tudi danes
               na tej točki do deformacij v medsebojnih odnosih med parlamentom in vlado. Seveda,
               drugi problem, ki ga izraža ta razprava, so nesoglasja znotraj vladne koalicije,
               znotraj vladne večine. Tukaj pač predstavniki vladnih strank zastopajo različna
               stališča. Jaz sem želel na ta sistemski vidik opozoriti, ta drugi vidik je aktualno
               političen, ta prvi pa je sistemski. Jaz mislim, da bo morala vlada spremeniti odnos
               do tega državnega zbora, biti tukaj v večji meri prisotna tudi s predsednikom, z
               ministri in tudi prosim poslance, da ne razbremenjujejo te odgovornosti vlade na
               takšen način, da oni prevzemajo njeno funkcijo. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp85">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še kdo besedo? Ne želi nihče. Prehajamo na odločanje. Na glasovanje
               dajem amandma za novi 1.a člen, ki ga je predložila vlada. Ugotovimo sklepčnost! <title>
                  Proceduralno </title>, gospod Anderlič. Prosim za mir v dvorani!</p>
            </sp>
            <sp xml:id="SDZ2-Izredna-19-1998-01-28.sp86">

               <speaker>ANTON ANDERLIČ:</speaker>

               <p>Pred odločanjem o tem amandmaju v imenu poslanske skupine LDS prosim za 10 minut
               odmora.</p>
            </sp>
            <sp xml:id="SDZ2-Izredna-19-1998-01-28.sp87">

               <speaker>PODPREDSEDNIK ANDREJ GERENČER:</speaker>

               <p>Hvala. Nadaljujemo ob 14.30. Še eno obvestilo prosim. Vsi, ki niste vložili
               amandmaje k točki 10. in 11., to prosim opravite do začetka nadaljevanja seje, to je
               do 14.30. In še eno obvestilo prosim. Seja komisije za lokalno samoupravo je ob 13.45
               v sobi 209/II. Popoldne začnemo s prekinjamo 12. točko, nadaljujemo z 10. in potem z
               11.</p>
               <p>(Seja je bila prekinjena ob 12.49 uri in se je nadaljevala ob 14.40 uri.)</p>
            </sp>
            <sp xml:id="SDZ2-Izredna-19-1998-01-28.sp88">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci! Nadaljujemo s sejo državnega zbora. Ali lahko
               začnemo? Dodatno so opravičeni za nadaljevanje 19. izredne seje danes: Zmago Jelinčič
               in Jurij Malovrh od 16.00 ure dalje. Ugotovimo prisotnost! 54 poslank in poslancev.
               Smo sklepčni in lahko nadaljujemo z delom.</p>
               <p>Sprašujem vodjo poslanske skupine LDS, ali želi besedo? (Ne želi.)</p>
               <p>Smo pri <title>12. TOČKI DNEVNEGA REDA </title>, pri amandmaju za novi 1.a člen. Upam, da
               smo razpravo končali, tudi replike smo vse opravili.</p>
               <p>Prehajamo na odločanje. Ugotovimo prisotnost! (58 prisotnih.)</p>
               <p>Kdo je za amandma? (17 poslancev.) Je kdo proti? (34 poslancev.)</p>
               <p>Ugotavljam, da amandma ni sprejet.</p>
               <p>V razpravo dajem amandma k novemu 1.b členu in amandma na amandma. Želi kdo
               razpravljati? (Ne želi.) Zaključujem razpravo.</p>
               <p>Prehajamo na odločanje. Najprej glasujemo o amandmaju na amandma. Ugotovimo
               prisotnost! (65 prisotnih.)</p>
               <p>Kdo je za amandma na amandma? (31 poslancev.) Je kdo proti? (11 poslancev.)</p>
               <p>Ugotavljam, da je amandma na amandma sprejet.</p>
               <p>Odločamo o amandmaju. Ugotovimo prisotnost! (64 prisotnih.)</p>
               <p>Kdo je za amandma? (35 poslancev.) Je kdo proti? (8 poslancev.)</p>
               <p>Ugotavljam, da je amandma sprejet.</p>
               <p>V razpravo dajem 2. člen, na katerega ni bil vložen noben amandma. Želi kdo
               razpravljati? (Ne želi.) Zaključujem razpravo, ga dajem na glasovanje. Ugotovimo
               prisotnost! (56 prisotnih.)</p>
               <p>Kdo je za 2. člen? (64 poslancev.) Je kdo proti? (1 poslanec.)</p>
               <p>Ugotavljam, da je 2. člen sprejet.</p>
               <p>Opravili smo razpravo in glasovanje o posameznih členih. Razpravljati in glasovati
               moramo še o naslovu zakona. V razpravo dajem naslov in amandma k naslovu zakona.
               Dobili ste ga prav tako v pregledu. Želi kdo razpravljati? (Ne želi.) Zaključujem
               razpravo. Prehajamo na odločanje. Ugotovimo prisotnost! (62 prisotnih.) Glasujemo o
               amandmaju.</p>
               <p>Kdo je za? (35 poslancev.) Je kdo proti? (2 poslanca.)</p>
               <p>Ugotavljam, da je amandma k naslovu zakona sprejet.</p>
               <p>Dajem v sprejem naslov zakona v celoti. Ugotovimo prisotnost! (53 prisotnih.)</p>
               <p>Kdo je za naslov v celoti? (45 poslancev.) Je kdo proti? (Nihče.)</p>
               <p>Ugotavljam, da je naslov zakona sprejet.</p>
               <p>Smo v <title>tretji obravnavi.</title> Izglasovali smo zakon po členih in naslov zakona.
               Odpiram razpravo o zakonskem predlogu v celoti. Kdo želi besedo? (Ne želi nihče.)
               Zaključujem razpravo. Želi kdo vložiti amandma? (Ne želi.) Sprašujem sekretariat za
               zakonodajo in pravne zadeve, če smo usklajeni. Prosim. Gospa namestnica,
               izvolite.</p>
            </sp>
            <sp xml:id="SDZ2-Izredna-19-1998-01-28.sp89">

               <speaker>TINA BITENC-PENGOV:</speaker>

               <p>Spoštovano predsedstvo, cenjeni zbor! Samo obvestila bi vas, da, ker je prišlo do
               amandmiranja na tak način, da je treba opraviti relativno korenito redakcijo, bo,
               upam da lahko, sekretariat sam to izvedel zaradi uvodnega oziroma napovednega stavka
               na začetku zakona, ne da bi bilo treba vlagati redakcijske amandmaje, kar ponavadi
               zahtevamo. Ker so bili novi prvi členi vloženi brez napovednega stavka, upam, da nam
               zbor da pooblastilo, da to opravimo v končni redakciji besedila teksta. Hvala.</p>
            </sp>
            <sp xml:id="SDZ2-Izredna-19-1998-01-28.sp90">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Predlagam, da to pooblastilo damo sekretariatu za zakonodajo. Bomo o tem
               tudi glasovali. Ugotovimo prisotnost! (59 prisotnih.)</p>
               <p>Kdo je za to pooblastilo, ki ga damo sekretariatu? (44 poslancev.) Je kdo proti? (4
               poslanci.)</p>
               <p>Ugotavljam, da je sklep sprejet.</p>
               <p>Dajem na glasovanje predlog zakona v celoti. Ugotavljamo prisotnost! (53
               prisotnih.)</p>
               <p>Kdo je za predlog zakona? (45 poslancev.) Je kdo proti? (2 poslanca.)</p>
               <p>Ugotavljam, da je predlog zakona sprejet.</p>
               <p>Imamo še dva dopolnilna sklepa. Predlagatelj Miran Potrč, v imenu poslanske skupine
               Združene liste, s tem, da se pod 1. točko popravi "nalaga" z besedo "predlaga". Se
               strinjate? Torej 1. točka glasi, prvi sklep: "Državni zbor predlaga vladi naj pospeši
               aktivnosti za zagotovitev sredstev za pokrivanje premoženja pooblaščenih
               investicijskih družb v obsegu zakonito zbranih certifikatov." Drugi pa ostane
               nespremenjen. Dajem oba sklepa v razpravo. Želi kdo razpravljati? (Ne želi.)
               Zaključujem razpravo, in če dovolite, dajem kar oba sklepa naenkrat na glasovanje.
               Ugotavljamo prisotnost! Bom pa posamezna, da ne bo kaj narobe. Dobro bomo glasovali
               posamezno.</p>
               <p>Dajem prvi sklep na glasovanje. Ugotavljamo prisotnost! (55 prisotnih.)</p>
               <p>Kdo je za prvi sklep? (45 poslancev.) Je kdo proti? (Nihče.)</p>
               <p>Ugotavljam, da je prvi sklep sprejet.</p>
               <p>Na glasovanje dajem drugi sklep. Ugotavljamo prisotnost! (55 prisotnih.)</p>
               <p>Kdo je za drugi sklep? (47 poslancev.) Je kdo proti? (Nihče.)</p>
               <p>Ugotavljam, da sta oba sklepa sprejeta.</p>
               <p>S tem zaključujem to točko dnevnega reda.</p>
               <p>Vračamo se na <title>10. TOČKO DNEVNEGA REDA - PREDLOG ZAKONA O SPREMEMBAH IN
                  DOPOLNITVAH ZAKONA O IZVRŠEVANJU KAZENSKIH SANKCIJ. </title>Smo v splošni razpravi.
               Sicer smo jo, upam končali ali vseeno vprašam. Želi kdo besedo pri splošni razpravi?
               (Ne želi.) Zaključujem razpravo.</p>
               <p>Prehajamo na drugo obravnavo. Odločanje o posameznih členih in amandmajih.</p>
               <p>Zboru predlagam, da skladno z zadnjo alineo 189. člena poslovnika razpravlja in
               glasuje o vseh tistih členih skupaj, h katerim niso vloženi amandmaji. Ugotavljamo
               prisotnost! (55 prisotnih.)</p>
               <p>Kdo je za tak predlog? (40 poslancev.) Je kdo proti? (Nihče.)</p>
               <p>Ugotavljam, da je predlog sklepa sprejet.</p>
               <p>Prehajamo na amandmaje. Imamo jih v pregledu z dne 27.1.</p>
               <p>Imamo dva vložena, in sicer - tri, tako je, ja. Imate jih na klopi. Ciril Metod
               Pungartnik in gospod Miran Potrč.</p>
               <p>Najprej gremo k 1. členu in amandmaju k 1. členu, ki ga dajem v razpravo. Želi kdo
               razpravljati? (Ne želi.) Zaključujem razpravo. Se opravičujem! Prosim, gospod državni
               sekretar, gospod Šrot.</p>
            </sp>
            <sp xml:id="SDZ2-Izredna-19-1998-01-28.sp91">

               <speaker>BOJAN ŠROT:</speaker>

               <p>Hvala za besedo, gospod podpredsednik. Kot sem že predhodno povedal, vlada ne
               nasprotuje amandmaju k 1. členu in posebej še tudi k 4. in 5. Vsebinsko ti amandmaji
               pomenijo, da se ti členi črtajo. Vsem ostalim amandmajem pa vlada nasprotuje iz
               razlogov, ki sem jih tudi prej povedal. Bom pa še podrobneje obrazložil, zakaj vlada
               nasprotuje amandmaju k 2. členu, ki ga je vložil gospod Potrč.</p>
               <p>Namreč, s tem amandmajem se diskrecijska pravica Republike Slovenije oziroma
               posledično državnega pravobranilca ne spreminja, ker še vedno ostaja beseda "lahko".
               Menim, da je prvotni tekst, tekst predlagatelja, ustreznejši.</p>
               <p>Glede amandmaja k 3. členu pa menim, da tudi nič bolj natančno in precizno ne določa
               roka, do katerega upravičencu ne pripada pravica iz naslova odškodnine za izgubljeni
               dobiček. V kolikor bi bil takšen amandma sprejet, bi lahko to posledično pomenilo, da
               če se spremeni pristojnost predhodnega postopka, ki je trenutno v skladu z določili
               zakona o kazenskem postopku na ministrstvu za pravosodje, bi bilo potrebno zopet
               spreminjati ta člen. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp92">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod sekretar. Želi še kdo razpravljati? Gospod Potrč, prosim.</p>
            </sp>
            <sp xml:id="SDZ2-Izredna-19-1998-01-28.sp93">

               <speaker>MIRAN POTRČ:</speaker>

               <p>Hvala lepa. Kar zadeva opombo ali pripombo, ki jo je dal gospod državni sekretar k 3.
               členu, jo je mogoče sprejeti. Res je, da je precizacija dana zdaj v povezavi, mislim,
               da s 539. členom zakona o kazenskem postopku, tako kot je tam določeno. Res pa je,
               pač moje mnenje, da bi bilo koristno glede tega občutljivega vprašanja določbo
               narediti zelo, zelo precizno. Ampak prosim, to je bolj stvar okusa.</p>
               <p>Kar pa zadeva amandma k 2. členu, pa razlaga sploh ni takšna, kot pravi gospod
               državni sekretar. Namreč, on je najprej zelo vehementno zagovarjal, kako mora biti
               diskrecijska pravica - ta je ostala in sploh ni več problem, ker sem jaz tudi šel
               pogledat zakon o državnem pravobranilstvu, in je gotovo, da se ga da tudi tako
               razlagati. Problem je pa kljub vsemu v tem, na kakšnih podlagah - in če si boste
               pogledali 2. člen, boste v tretjem odstavku videli, da obstoja obveza vrniti
               premoženje občini ali republike v naravi, razen, če to ni mogoče zaradi stvarnih ali
               pravnih razlogov. Če to ni mogoče zaradi stvarnih ali pravnih razlogov, stvarni
               najbrž so, ni več nepremičnine in podobno, pravni pa, da se zaradi nekih predpisov ne
               sme vrniti v naravi, nepremičnina pa še obstoja, zakaj bi potem občina bila dolžna to
               povrniti, če ni imela nič pri tem, da je bila taka nepremičnina podržavljena, če ni
               vedela, da se bo ta vrnitev opravila in bi zdaj lahko državni pravobranilec ali pa
               ustrezno ministrstvo razmišljala o tem, ali bosta zahtevala vrnitev ali ne in bi, kot
               je meni državni sekretar rekel, eden od temeljnih kriterijev bil, ali ima ta občina
               dovolj denarja, da bo to lahko vrnila in če bo dovolj denarja imela, bo država
               zahtevala nazaj, če bi pa občina zaradi tega bankrotirala, te besede so bile
               uporabljene, potem pa ne bo zahtevala nazaj, ker bi sicer tako ali tako breme padlo
               na državo. Mislim, da taka rešitev ni dobra in po mojem predlog, ki ga dajem, je
               vsebinsko in sicer korekten in pričakujem, da bo ugovor vsaj vsebinski, ker gre za
               vsebinsko spremembo, ne pa nek formalen razlog, ki ga je gospod državni sekretar
               navedel. Predlagam torej, da ga v interesu poštenih odnosov med državo in lokalno
               samoupravo podpremo. Hvala.</p>
            </sp>
            <sp xml:id="SDZ2-Izredna-19-1998-01-28.sp94">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo razpravljati o vseh vloženih amandmajih? Tako malo jih je, da smo
               že večina vse amandmaje. Če ne, zaključujem razpravo. Prehajamo na odločanje.</p>
               <p>Najprej bomo glasovali o amandmaju številka 1 oziroma vsi so enaki, tako
               predlagatelj Janez Kopač kot DeSUS, poslanska skupina, kot Peter Lešnik, predlaga, da
               se 1. člen črta. Ugotovimo prisotnost! Se opravičujem, obrazložitev glasu. Prosim,
               gospod Demšar.</p>
            </sp>
            <sp xml:id="SDZ2-Izredna-19-1998-01-28.sp95">

               <speaker>VINCENCIJ DEMŠAR:</speaker>

               <p>V tej zvezi se že tretjič oglašam. Prvič sem se na odboru, potem danes že enkrat
               dopoldan in še sedaj. Po načelu, da je vsak delavec vreden svojega plačila, ki ga
               poznamo, mislim, da ni prav, da bi na tak način jemali tisto, kar pripada tem ljudem,
               ki imajo opravka z ljudmi, ki so, ali zaprti ali pa na kakršenkoli drug način v
               zaprtih oddelkih. Zato bom glasoval proti takemu črtanju tega člena.</p>
            </sp>
            <sp xml:id="SDZ2-Izredna-19-1998-01-28.sp96">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo? (Nihče.) Gospod Kopač. Obrazložitev glasu.</p>
            </sp>
            <sp xml:id="SDZ2-Izredna-19-1998-01-28.sp97">

               <speaker>MAG. JANEZ KOPAČ:</speaker>

               <p>Hvala za besedo. Držal sem roko gor že prej, pa ne glede na to, podprl bom seveda ta
               amandma. Še enkrat poudarjam, da, kot je omenil gospod državni sekretar, mu vlada ne
               nasprotuje oziroma razumel sem celo, da ga podpira. Obrazložitev k členu pa je dosti
               obširna, ampak jo samo še enkrat povem, da bi ne prihajalo do nesporazumov, gospod...
               Vem pa, da ne smem odgovarjati gospodu Demšarju. 112. člen zakona, ki ureja
               beneficirano delovno dobo za zaposlene v ministrstvu za notranje zadeve je sočasno
               zadostna pravna podlaga za beneficirano delovno dobo tudi za zaposlene v zaporih, za
               paznike v zaporih. Ker je dikcija tega zdajšnjega novega predlaganega 1. člena taka,
               da je širša in bolj avtomatično določa beneficirano delovno dobo za zaposlene paznike
               v zaporih, dikcija, ki velja za ministrstvo za notranje zadeve, za uslužbence SOVE,
               za skratka vse druge kategorije, z izjemo vojske, pa je ožja in prepušča konkretno
               ureditev na podlagi zakonskih kriterijev v vladi, bi utegnilo priti oziroma zagotovo
               bi prišlo do neenakopravnega položaja med enimi poklici v državni upravi z
               beneficirano delovno dobo in drugimi. Torej bi se nekje, konkretno v tem zakonu za
               paznike v zaporih to uvajalo širše, bolj benevolentno, bolj avtomatično, pri drugih
               pa ožje. Torej, če je črtan ta 1. člen, nikakor ni črtana pravna osnova, ampak je
               samo zagotovljeno, da bodo po enakih kriterijih na podlagi podzakonskega akta to
               uvedli ali pa urejali za vse enako, je seveda treba ta 1. člen črtati. Hvala
               lepa.</p>
            </sp>
            <sp xml:id="SDZ2-Izredna-19-1998-01-28.sp98">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo? Prehajamo na odločanje. Amandma je, da se prvi člen črta. Ugotovimo
               prisotnost! (56 prisotnih.)</p>
               <p>Kdo je za ta amandma? (49 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>K 2. členu sta bila vložena dva amandmaja in sicer gospoda Potrča in gospoda
               Pungartnika. Dajem člen in amandmaje v razpravo. Želi kdo razpravljati? Gospod Veber,
               prosim.</p>
            </sp>
            <sp xml:id="SDZ2-Izredna-19-1998-01-28.sp99">

               <speaker>JANKO VEBER:</speaker>

               <p>Jaz bi pač poskušal ponoviti razpravo, ki mislim, da je šla takrat, ko sem se v
               bistvu že prej oglasil, mimo sekretarja. Namreč trdim, da lokalna skupnost ni imela
               nič s tem premoženjem, ki ga naj bi pridobila, kajti takrat, ko so se ti postopki
               lahko speljali, je bila to Republika Slovenija, Skupščina občine itn. Ni bila občina,
               ni bila lokalna skupnost. Zato ne razumem, da lahko danes od lokalne skupnosti nekaj
               zahtevamo, če je takrat ni bilo in je edina možna rešitev tudi ta, ki jo je predlagal
               gospod Potrč, da ugotovimo, če ni pravnih in drugih razlogov, da v bistvu od občine
               ne moremo tega zahtevati. Takrat, trdim, samoupravne lokalne skupnosti ni bilo, bila
               je Republika Slovenija, Skupščina občine itn. in bi želel odgovor na to, ali so moja
               razmišljanja pravilna ali ne.</p>
            </sp>
            <sp xml:id="SDZ2-Izredna-19-1998-01-28.sp100">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Veber. Bo odgovoril gospod sekretar? Gospod Avšič ima besedo.
               Prosim.</p>
            </sp>
            <sp xml:id="SDZ2-Izredna-19-1998-01-28.sp101">

               <speaker>JOŽE AVŠIČ:</speaker>

               <p>Hvala lepa. Tudi jaz bi pravzaprav rad obrazložil svoj glas, ker sem absolutno za
               oba amandmaja, tudi amandma gospoda Pungartnika. Namreč, verjetno skoraj ni občine,
               zlasti tam, kjer so bili gradovi in grofovske posesti, ki so bile ali nacionalizirane
               ali drugače odvzete, da ne bi bili zahtevki vloženi za povračilo za premično
               premoženje. Gre za premično premoženje, po katerem naj bi v skladu s tem zakonom
               odgovarjale občine. Resnici na ljubo niti niso bile občine tiste, ki so odvzemale to
               premoženje, ampak so bile okrajne komisije. Kot vsi vemo, je bil okraj institucije
               države in ne lokalne samouprave in je povsem razumljivo, da te obveznosti prevzema
               država sama. Amandma Cirila Pungartnika je vezan na to, če bomo to sprejeli seveda,
               da tiste občine, katerim in mislim, da je bilo Trebnje tisto, ki je bilo celo
               blokirano zaradi takega zahtevka, se ta sredstva povrnejo, ker so v preteklosti že
               bila izplačana. Hvala.</p>
            </sp>
            <sp xml:id="SDZ2-Izredna-19-1998-01-28.sp102">

               <speaker>PODPREDSEDNIK ANDREJ GERENČER:</speaker>

               <p>Hvala. Prosim, gospod državni sekretar.</p>
            </sp>
            <sp xml:id="SDZ2-Izredna-19-1998-01-28.sp103">

               <speaker>BOJAN ŠROT:</speaker>

               <p>Glede amandmaja gospoda Cirila Metoda Pungartnika sem že enkrat povedal, da po našem
               mnenju pomeni retroaktivno delovanje zakona, pričakujem pa, da bo tudi sekretariat
               povedal svoje mnenje, kajti ureja stvari za nazaj in mislim, da to ni dopustno.</p>
            </sp>
            <sp xml:id="SDZ2-Izredna-19-1998-01-28.sp104">

               <speaker>PODPREDSEDNIK ANDREJ GERENČER:</speaker>

               <p>Hvala. Gospa namestnica, Tina Bitenc.</p>
            </sp>
            <sp xml:id="SDZ2-Izredna-19-1998-01-28.sp105">

               <speaker>TINA BITENC-PENGOV:</speaker>

               <p>Spoštovano predsedstvo, cenjeni zbor! V zvezi z amandmajem gospoda Cirila Metoda
               Pungartnika k 2. členu je treba poudariti, da se v tem zakonu oblikuje ureditev za
               naprej. Ta razmerja, na katera se pa on sklicuje v svojem amandmaju, so pa pravna
               razmerja, ki so že izvršena, ki so končana, ki so, bom rekla sankcionirana do konca
               in s tega vidika bi bilo pravzaprav nedopustno, da zakon posega v že izvršena pravna
               razmerja, ne samo retroaktivno, ampak praktično že v izvršene posle, kakorkoli so v
               tistem času bili in sploh ni v bistvu zamejen. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp106">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod Pungartnik želi besedo. Prosim.</p>
            </sp>
            <sp xml:id="SDZ2-Izredna-19-1998-01-28.sp107">

               <speaker>CIRIL METOD PUNGARTNIK:</speaker>

               <p>Hvala predsednik. Spoštovane kolegice, kolegi! Jaz ne zastopim teh pravnikov,
               oprostite. Namreč, vsa ta zadeva okoli tega zakona o izvrševanju kazenskih sankcij je
               na neki način retroaktivna. Na koncu koncev popravljamo nekaj, kar je bilo narejeno,
               nič drugega. In v primeru, ko so nekatere občine plačale na osnovi sodb zahtevke,
               danes pa jih tu prevzema država, je tudi tu čisto logično, zakaj bi zdaj samo tiste
               občine, v katerih so sodišča tu sprožila, in tu je zelo malo občin v Sloveniji. Te so
               morale plačati, ostale občine pa imajo ravno tako en kup zahtev, samo sodniki tega
               niso dali naprej, ampak že po 4 ali 5 let čaka na kupu. Torej te pa ne bodo same
               plačale. Saj mi se popolnoma strinjamo, da tisto, kar je možno vrniti, se vrne, me
               razumete. Ampak ne moremo pristajati na to, da je sedaj neka razlaga, da se občini,
               ki se iz svojega budžeta plačala nekaj, ne bi to vrnilo, če ni občina zadržala
               premoženja. Ali me razumete? Ker mi imamo primer, ljudje, ko so zahtevki, zemljišča
               so v zameljiškem skladu republiškem, premoženje v uradnih firmah, ampak ker je ta
               zakon tak, da lahko advokat napoti stranko na budžet občine, ki je zanesljiv, kakšen
               odškodninski sklad, je meni rekla stranka, tisto bo sedaj ali nikoli. Pravi, vi imate
               pa sedaj odprt žiro račun in konec in takoj so ga blokirali in plačati smo morali.
               Sedaj pa mi pa pravniki nekaj razlagajo, da je bila to neka krivica do države. Saj ni
               res!</p>
               <p>S tem zakonom, k tem dopolnitvam k temu zakonu praktično popravljamo tisto, kar je
               bilo nevzdržno, ker zaplembe je delala država, ne takratne občine. Dajmo biti na
               jasnem! Državni organi, sodišča nikoli niso bila občinska. V tem smislu, ne po vojni
               in ne sedaj. In v tem gre, če pa je tistega premoženja in da ga ima občina v lasti,
               kar vzemite ga, ampak gre za to, da se prizna nekaj, kar je bilo določenim občinam
               storjeno, sedaj pa to ukinjamo, ker vidimo, da ne gre. Hvala.</p>
            </sp>
            <sp xml:id="SDZ2-Izredna-19-1998-01-28.sp108">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Pungartnik. Mislim, da lahko preidemo na glasovanje. Ugotavljamo
               prisotnost! (51 prisotnih.)</p>
               <p>Glasujemo o amandmaju gospoda Potrča.</p>
               <p>Kdo je za amandma k 2. členu? (30 poslancev.) Je kdo proti? (8 poslancev.)</p>
               <p>Ugotavljam, da je amandma sprejet.</p>
               <p>Glasujemo o amandmaju gospoda Pungartnika. Ugotavljamo prisotnost! (54
               prisotnih.)</p>
               <p>Kdo je za amandma? (36 poslancev.) Je kdo proti? (6 poslancev.)</p>
               <p>Ugotavljam, da je amandma sprejet.</p>
               <p>Na glasovanje dajem v celoti 2. člen. Ugotavljamo prisotnost! (52 prisotnih.)</p>
               <p>Kdo je za 2. člen? (26 poslancev.) Je kdo proti? (10 poslancev.)</p>
               <p>Ugotavljam, da je 2. člen sprejet.</p>
               <p>Prehajamo k amandmaju k 3. členu in k samemu členu. Želi kdo razpravljati? Še enkrat
               vprašam? Vložil ga je gospod Potrč. (Nihče.) Zaključujem razpravo. Prehajamo na
               odločanje.</p>
               <p>Ugotovimo prisotnost! (46 prisotnih.)</p>
               <p>Kdo je za amandma? (26 poslancev.) Je kdo proti? (14 poslancev.)</p>
               <p>Ugotavljam, da je amandma sprejet.</p>
               <p>Na glasovanje dajem 3. člen. Ugotovimo prisotnost! (49 prisotnih.)</p>
               <p>Kdo je za 3. člen? (31 poslancev.) Je kdo proti? (6 poslancev.)</p>
               <p>Ugotavljam, da je 3. člen sprejet.</p>
               <p>Prehajamo k 4. členu, amandma poslanske skupine s prvopodpisanim mag. Janezom
               Kopačem. Želi kdo razpravljati? (Nihče.)</p>
               <p>Prehajamo na odločanje. Ugotovimo prisotnost! (42 prisotnih.) Ugotovimo sklepčnost,
               gospodje poslanci! (51 prisotnih.)</p>
               <p>Kdo je za amandma? (38 poslancev.) Je kdo proti? (3 poslanci.)</p>
               <p>Ugotavljam, da je amandma sprejet.</p>
               <p>5. člen, prav tako prvodpisani mag. Janez Kopač. Želi kdo razpravljati? Amandma k 5.
               členu je v tem, da se črta. (Nihče.) Zaključujem razpravo.</p>
               <p>Prehajamo na odločanje. Ugotovimo prisotnost! (55 prisotnih.)</p>
               <p>Kdo je za amandma? (37 poslancev.) Je kdo proti? (5 poslancev.)</p>
               <p>Ugotavljam, da je amandma sprejet.</p>
               <p>Prehajamo na obravnavo preostalih členov, h katerim niso bili vloženi amandmaji. Kdo
               želi besedo? Ker nihče ne želi razpravljati, zaključujem razpravo.</p>
               <p>Dajem na glasovanje preostale člene, h katerim niso bili vloženi amandmaji.
               Ugotovimo prisotnost! (57 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da so preostali členi sprejeti.</p>
               <p>Opravili smo razpravo in glasovanje o posameznih členih. Glasovati moramo še o
               naslovu zakona. Ali želi kdo razpravljati o naslovu zakona? (Nihče.) Zaključujem
               razpravo.</p>
               <p>Prehajamo na glasovanje. Na glasovanje dajem naslov zakona v celoti. Ugotovimo
               prisotnost! (56 prisotnih.)</p>
               <p>Kdo je za naslov zakona v celoti? (50 poslancev.) Je kdo proti? (Nihče.)</p>
               <p>Ugotavljam, da je naslov zakona sprejet.</p>
               <p>Prehajamo k <title>tretji obravnavi. </title>Izglasovali smo zakon po členih in naslov
               zakona. Odpiram razpravo o zakonskem predlogu v celoti. Kdo želi besedo? Gospod
               državni sekretar, prosim.</p>
            </sp>
            <sp xml:id="SDZ2-Izredna-19-1998-01-28.sp109">

               <speaker>BOJAN ŠROT:</speaker>

               <p>Hvala za besedo. Glede na sprejete amandmaje k 1., 4. in 5. členu vlada vlaga amandma
               redakcijske narave, s tem, da sedanji 2. člen postane 1. člen in se spremeni uvodni
               stavek, ki se glasi: "V zakonu o izvrševanju kazenskih sankcij, Uradni list SRS,
               številka 17/78, 41/87, 32/89 in 8/90 ter Uradni list Republike Slovenije številka
               12/92, 58/93, 71/94, 29/95, se 145. člen spremeni tako, da se glasi" in potem tekst.
               Ostali členi pa se ustrezno preštevilčijo.</p>
            </sp>
            <sp xml:id="SDZ2-Izredna-19-1998-01-28.sp110">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod sekretar, še vaš podpis bi prosil oziroma vlade. Torej prekinjam to
               točko, dokler ne dobimo podpisa vlade. Prosim.</p>
            </sp>
            <sp xml:id="SDZ2-Izredna-19-1998-01-28.sp111">

               <speaker>MAG. JANEZ KOPAČ:</speaker>

               <p>Hvala za besedo. <title>Proceduralni</title> predlog imam. Zdi se mi nesmiselno
               prekinjati to točko in mislim, da lahko katerakoli poslanska skupina prevzame to nase
               kot svoj predlog redakcijskega amandmaja zato, da zaključimo to točko, da ne čakamo
               na podpis generalnega sekretarja vlade, če lahko to naredim kar v imenu poslanske
               skupine LDS.</p>
            </sp>
            <sp xml:id="SDZ2-Izredna-19-1998-01-28.sp112">

               <speaker>PODPREDSEDNIK ANDREJ GERENČER:</speaker>

               <p>Samo trenutek, da ga vloži, pa bomo potem odločali.</p>
               <p>Hvala. Torej poslanska skupina LDS vlaga amandma. Še enkrat ga preberemo, amandma k
               2. členu. 2. člen postane 1. člen in se spremeni tako, da se uvodni stavek glasi: "V
               zakonu o izvrševanju kazenskih sankcij, Uradni list SRS, številka 17/78, 41/87, 32/89
               in 8/90 ter Uradni list Republike Slovenije, številka 12/92, 58/93, 71/94 in 29/95,
               se v 145. členu spremeni tako, da se glasi", ostali členi se ustrezno preštevilčijo.
               Smo še pri razpravi o zakonu v celoti. Želi kdo o njem še razpravljati? (Ne želi
               nihče.) Še kdo želi mogoče vložiti amandma? (Ne želi nihče.)</p>
               <p>Prehajamo na odločanje o tem amandmaju, katerega sem prebral. Želi kdo besedo o
               njem? (Nihče.) Zaključujem razpravo in prehajam na odločanje. Ugotovimo prisotnost!
               (61 prisotnih.)</p>
               <p>Kdo je za amandma? (49 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Sprašujem sekretariat za zakonodajo in pravne zadeve, ali smo usklajeni? Smo. Hvala.
               Ker je zakon usklajen, prehajamo na glasovanje o zakonu v celoti. Gospod Bajc,
               prosim. Proceduralno ali obrazložitev glasu? Prosim.</p>
            </sp>
            <sp xml:id="SDZ2-Izredna-19-1998-01-28.sp113">

               <speaker>JOSIP BAJC:</speaker>

               <p>Gospod podpredsednik, ker smo bili prej opozorjeni s strani predstavnice oziroma
               namestnice sekretarja za zakonodajo in pravne zadeve, da kolikor bo sprejet amandma
               kolega Pungartnika, da gre za retroaktivno urejanje zadev in da je to neusklajeno z
               zakonom, bom glasoval proti zakonu v celoti v trejem branju.</p>
            </sp>
            <sp xml:id="SDZ2-Izredna-19-1998-01-28.sp114">

               <speaker>PODPREDSEDNIK ANDREJ GERENČER:</speaker>

               <p>Dobro. Ima še kdo obrazložitev glasu? (Nihče.) Zaključujem.</p>
               <p>Prehajamo na odločanje. Ugotovimo prisotnost! (57 prisotnih.)</p>
               <p>Kdo je za predlog zakona v celoti? (39 poslancev.) Je kdo proti? (5 poslancev.)</p>
               <p>Ugotavljam, da je predlog zakona sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>11. TOČKO DNEVNEGA REDA - PREDLOG ZAKONA O SPREMEMBAH IN
                  DOPOLNITVAH ZAKONA O SODNIH TAKSAH, </title>smo pri <title>drugi obravnavi, </title>pri
               amandmajih.</p>
               <p>Vloženi so še amandmaji, in sicer poslanske skupine Združene liste socialnih
               demokratov k 8. členu in k 10. členu, in poslanske skupine Socialdemokratske stranke,
               ki vlagajo prav tako amandma k 8. členu - vložili so ga k 9., gre pa za 8. člen.
               Predlagatelji, se strinjate? Dobro.</p>
               <p>Smo pri razpravi o 8. členu in vloženih amandmajih k 8. členu. Želi kdo besedo? Dr.
               Ribičič, prosim.</p>
            </sp>
            <sp xml:id="SDZ2-Izredna-19-1998-01-28.sp115">

               <speaker>DR. CIRIL RIBIČIČ:</speaker>

               <p>Spoštovani! Nekaj težav je zato nastalo, ker imamo dve verziji zakona, saj veste,
               tisto popravljeno. Mi smo, mislim, da vložili amandmaje na to pravo verzijo, pod
               rimsko II. Čisto na kratko bi rad povedal, za kaj gre v tem amandmaju, ker je težko
               tako na hitro dobiti pregled nad samim amandmajem.</p>
               <p>Gre za to, da se pristaja na povišanje taks, vendar ne tako radikalno, kot to
               predlaga vlada. Pri tem smo pa posebej poskušali biti previdni pri tistih taksah, ki
               se nam zdijo posebej občutljive s socialnega vidika, za socialno prizadete sloje. Ker
               je to na hitro narejeno, jaz ne morem garantirati, da je vse, kar mi predlagamo,
               dovolj. Jaz mislim, da so argumentirani razlogi za to, da se ne povišajo takse tukaj,
               kjer mi predlagamo, tako močno, kot je vlada predlagala. Zato vas prosim, da to
               podprete. Ne izključujem pa, da je na kakšnem drugem mestu ostalo povišanje taks še
               vedno preveliko. Mi smo se pri tem naslonili tudi na argumente, ki so nam jih
               posredovali odvetniki oziroma odvetniška zbornica, s tem, da so oni predlagali še
               nekoliko širše oziroma tudi nekatere druge omejitve.</p>
               <p>Drugi amandma se nanaša na črtanje 10. člena predloga zakona. Gre zopet za socialno
               občutljivo vprašanje. Opozarjam na to, da je že sekretariat za zakonodajo in pravne
               zadeve opozoril na to, da se s tem 10. členom povzroči prenehanje 62. člena zakona o
               delovnih, socialnih sodiščih in smo te argumente upoštevali. Mislimo, da je prav, da
               se ta člen zakon črta. Torej prosim za podporo tem predlogom. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp116">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo besedo? Gospod Sovič.</p>
            </sp>
            <sp xml:id="SDZ2-Izredna-19-1998-01-28.sp117">

               <speaker>BORIS SOVIČ:</speaker>

               <p>Jaz bi samo vljudno prosil za pojasnilo, koliko je vrednost točke, jaz nikjer iz
               gradiva tega nisem razbral, ne vem, če vsi ostali to veste. Jaz tega ne vem.
               Hvala.</p>
            </sp>
            <sp xml:id="SDZ2-Izredna-19-1998-01-28.sp118">

               <speaker>PODPREDSEDNIK ANDREJ GERENČER:</speaker>

               <p>Hvala. Državni sekretar.</p>
            </sp>
            <sp xml:id="SDZ2-Izredna-19-1998-01-28.sp119">

               <speaker>BOJAN ŠROT:</speaker>

               <p>Hvala za besedo. Vrednost točke je trenutno 13,50 tolarja. Glede vloženih amandmajev
               moram povedati to, kar sem že v prejšnji razpravi povedal, da vlada nasprotuje tem
               vloženim amandmajem, in sicer iz razloga, ker menimo, da ne gre pri spremembi tega
               zakona zgolj za povišanje tarife in polnjenje državnega proračuna. Namreč v
               obrazložitvi in ciljih zakona je razvidno, da država oziroma vlada ne pričakuje
               povečanja, bistvenega povečanja niti zmanjšanja dohodkov iz tega vira javnih
               prihodkov.</p>
               <p>Moram reči to, da je zakon, kot veste, sestavljen iz dveh delov. Iz splošnega in
               tarife. In v splošnem delu v 5. členu, še enkrat poudarjam, v 5. členu je določba
               oziroma so določbe, ki pomenijo socialni korektiv. Se pravi, v tem členu so določene
               taksne oprostitve in vsi ti socialni elementi, ki se sedaj poudarjajo v vloženih
               amandmajih in se nanašajo na drugi del zakona, ki predstavlja tarifo, se
               argumentirajo ravno s tem socialnim momentom.</p>
               <p>Vlada je pri svojem predlogu to že upoštevala in v novem predlogu oziroma v predlogu
               zakona boste videli, da pri sporih, ki imajo to močno socialno noto, recimo dosmrtno
               spori iz naslova dosmrtnega preživljanja, zakonski spori, očetovstvo, materinstvo, se
               praktično ne spreminja tarifa oziroma sodna taksa.</p>
               <p>V ostalih delih, kjer gre za bolj bistveno povišanje dosedanje tarife, recimo v
               zadevah, ki se nanašajo na upravni spor, je to posledica sprejetega zakona o upravnem
               sporu in novih upravnih sodišč oziroma upravnega sodišča Republike Slovenije. Te
               spore bo sedaj reševalo upravno sodišče, ki veste, da ima status višjega sodišča, v
               senatu 3 sodnike in menim, da glede že na to je popolnoma upravičeno dvigniti te
               sodne takse, ki so bile do sedaj prenizko določene.</p>
               <p>V računskih in upravnih sporih pa je že do sedaj bila tako visoko določena taksa za
               vložitev tožbe, kot se predlaga v naslednji tarifni številki 28, tudi za sodbo. Glede
               na vse navedeno še enkrat poudarjam, da vlada teh amandmajev ne podpira oziroma jim
               nasprotuje. Hvala.</p>
            </sp>
            <sp xml:id="SDZ2-Izredna-19-1998-01-28.sp120">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo besedo? (Ne.) Prehajamo na odločanje. K 8. členu imamo tri
               amandmaje. Naj še enkrat ponovim, gospodov Janeza Janše in Jožefa Jerovška, potem
               Združene liste socialnih demokratov, poslanske skupine, in poslanske skupine
               Socialdemokratske stranke. Se opravičujem. Podpisala sta ga Janez Janša in Jožef
               Jerovšek. Najprej glasujemo o amandmaju gospoda Janeza Janše in Jožefa Jerovška, ki
               je v pregledu z datumom 27.1.98. Ugotavljamo sklepčnost! (60 prisotnih.)</p>
               <p>Kdo je za? (24 poslancev.) Je kdo proti? (26 poslancev.)</p>
               <p>Ugotavljam, da amandma ni sprejet.</p>
               <p>Potem amandma poslanske skupine Združene liste socialnih demokratov. Ugotavljamo
               sklepčnost! (61 prisotnih.)</p>
               <p>Kdo je za? (30 poslancev.) Je kdo proti? (26 poslancev.)</p>
               <p>Ugotavljam, da je amandma sprejet.</p>
               <p>Amandma gospoda Janeza Janše in Jožefa Jerovška, ki ste ga danes dobili na klop.
               Ugotavljamo sklepčnost! (55 prisotnih.)</p>
               <p>Kdo je za amandma? (29 poslancev.) Je kdo proti? (27 poslancev.)</p>
               <p>Ugotavljam, da je amandma sprejet.</p>
               <p>Na glasovanje dajem 8. člen. Ugotavljamo sklepčnost! Obrazložitev glasu? <title>
                  Proceduralno.</title> Prosim.</p>
            </sp>
            <sp xml:id="SDZ2-Izredna-19-1998-01-28.sp121">

               <speaker>BRANKO TOMAŽIČ:</speaker>

               <p>Prosim za 10 minut odmora, da se uskladimo pri glasovanju.</p>
            </sp>
            <sp xml:id="SDZ2-Izredna-19-1998-01-28.sp122">

               <speaker>PODPREDSEDNIK ANDREJ GERENČER:</speaker>

               <p>10-minutni odmor na zahtevo poslanske skupine Slovenske ljudske stranke. Nadaljujemo
               ob 15.40 uri.</p>
               <p>(Seja je bila prekinjena ob 15.29 uri in se je nadaljevala ob 15.43 uri.)</p>
            </sp>
            <sp xml:id="SDZ2-Izredna-19-1998-01-28.sp123">

               <speaker>PODPREDSEDNIK ANDREJ GERENČER:</speaker>

               <p>Poslanci, nadaljujemo sejo državnega zbora. Ugotavljamo prisotnost! (48 prisotnih.)
               Smo sklepčni in lahko nadaljujejo delo.</p>
               <p>Dr. Franc Zagožen, prosim.</p>
            </sp>
            <sp xml:id="SDZ2-Izredna-19-1998-01-28.sp124">

               <speaker>DR. FRANC ZAGOŽEN:</speaker>

               <p>Ker smo zahtevali odmor, bi rad pojasnil. Po končani drugi obravnavi predlagamo
               prekinitev obravnave te točke dnevnega reda, ker bo predvidoma potrebno pripraviti
               amandmaje za tretjo obravnavo. Hvala.</p>
            </sp>
            <sp xml:id="SDZ2-Izredna-19-1998-01-28.sp125">

               <speaker>PODPREDSEDNIK ANDREJ GERENČER:</speaker>

               <p>Hvala. Na glasovanje dajem 8. člen v celoti. Ugotavljamo prisotnost! (60
               prisotnih.)</p>
               <p>Kdo je za 8. člen? (35 poslancev.) Je kdo proti? (3 poslanci.)</p>
               <p>Ugotavljam, da je 8. člen sprejet.</p>
               <p>Imamo še amandma k 10. členu, prav tako poslanske skupine združene liste. Predlog
               je, da se člen črta. Želi kdo razpravljati? (Ne.) Zaključujem razpravo in prehajamo
               na odločanje. Ugotavljamo prisotnost! (60 prisotnih.)</p>
               <p>Kdo je za? (11 poslancev.) Je kdo proti? (27 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem še 10. člen. Ugotavljamo prisotnost! (65 prisotnih.)</p>
               <p>Kdo je za 10. člen? (43 poslancev.) Je kdo proti? (1 poslanec.)</p>
               <p>Ugotavljam, da je 10. člen sprejet.</p>
               <p>Prehajamo na obravnavo preostalih členov, h katerim niso bili vloženi amandmaji.
               Želi kdo besedo? (Ne.) Zaključujem razpravo in dajem na glasovanje preostale člene, h
               katerim niso bili vloženi amandmaji. Ugotavljamo prisotnost! (55 prisotnih.)</p>
               <p>Kdo je za? (48 poslancev.) Je kdo proti? (1 poslanec.)</p>
               <p>Ugotavljam, da so preostali členi sprejeti.</p>
               <p>Opravili smo razpravo in glasovanje o posameznih členih. Razpravljati in glasovati
               pa moramo še o naslovu zakona. Ali želi kdo razpravljati o naslovu zakona? (Ne.)
               Zaključujem razpravo in dajem na glasovanje naslov zakona. Ugotavljamo prisotnost!
               (60 prisotnih.)</p>
               <p>Kdo je za ta predlog? (45 poslancev.) Je kdo proti? (Nihče.)</p>
               <p>Ugotavljam, da je naslov zakona sprejet.</p>
               <p>S tem je končana druga obravnava in prekinjamo na tej točki.</p>
               <p>V obvestilo, vložena sta dva amandmaja za tretjo obravnavo, ampak kot je bil podan
               predlog poslanske skupine Slovenske Ljudske stranke, prekinjam in bomo nadaljevanli
               tretjo obravnavo po vloženih amandmajih, ki jih še pričakujemo.</p>
               <p>Prehajamo na <title>13. TOČKO DNEVNEGA REDA</title> to je <title>PREDLOG O SPREMEMBAH IN DOPOLNITVAH ZAKONA O PORAVNAVANJU DAVKOV IN PRISPEVKOV
               JAVNEGA PODJETJA SLOVENSKE ŽELEZNICE LJUBLJANA - hitri postopek.</title>
               </p>
            </sp>
            <sp xml:id="SDZ2-Izredna-19-1998-01-28.sp126">

            

               <p>Predlog zakona je v obravnavo zboru predložila vlada Republike Slovenije. Želi
               predstavnik vlade besedo? Prosim, državni sekretar dr. Slavko Hanžel.</p>
            </sp>
            <sp xml:id="SDZ2-Izredna-19-1998-01-28.sp127">

               <speaker>DR. SLAVKO HANŽEL:</speaker>

               <p>Hvala lepa za besedo. Spoštovani! V predlogu zakona o zamiku plačila davkov in
               prispevkov je obravnavana problematika o plačilu dajatev tako zdravstvenemu
               zavarovanju,proračunu, kot seveda tudi zdravstvenemu in invalidskemu zavarovanju do
               30.6.1993. Se pravi, vse obveznosti Slovenski železnici s tega naslova so bile z
               zakonom v letu 1993 in s podaljšanjem veljavnosti tega zakona leta 1995 odložene do
               konca julija lanskega leta.</p>
               <p>V lanskem letu se je dejansko načrtovalo, da bi v sklopu proračuna, tako kot določa
               to tudi nacionalni... se opravičujem, kot določa to tudi sanacijski program
               Slovenskih železnic, ki ga je potrdila tako vlada kot tudi ta državni zbor, da bi
               dejansko v sklopu proračuna zagotovili sredstva za poravnavo teh obveznosti, zaradi
               akutnega pomanjkanja finančnih sredstev v proračunu. Kot to sami dobro veste, to
               dejansko ni uspelo. Načrtovalo se je, da bi ta sredstva vključili v proračun za leto
               1998, kar se je ponovno pokazalo kot neizvedljivo. Zaradi tega smo tako pozno - kot
               je to zdaj tudi primer - se pravi, lansko leto vložili predlog za podaljšanje
               veljavnosti tega zakona do leta 2002.</p>
               <p>V sklopu tega podaljšanja - in razlogi za to podaljšanje so predvsem v tem, da je
               pač potrebno zagotoviti proračunske vire za poravnavo teh obveznosti do navedenih
               porabnikov, po drugi strani pa tudi omogočiti Slovenskim železnicam zdravo finančno
               osnovo za likvidnostno osnovo za poslovanje v obravnavanem obdobju do leta 2001
               oziroma do 2002. Ne bi se želel sklicevati na to, ampak bi samo omenil, da je v
               proceduri državnega zbora tudi predlog zakona o železniškem prometu, ki določa vrsto
               zadev, tako kar se tiče razmejitve obveznosti države in izvajalcev storitev v
               potniškem in tovornem prometu. Določa tudi obveznosti države do infrastrukture,
               vzdrževanja, razvoja infrastrukture in seveda določa tudi način financiranja
               vzdrževanja in razvoja železniške infrastrukture. Glede na to bo dejansko ta
               problematika v sklopu oziroma v obdobju, za katerega pač predlagamo podaljšanje
               veljavnosti tega zakona, rešena, bodisi v okviru zakona, ki sem ga omenil, kolikor ga
               bo seveda državni zbor tudi v podobni obliki potrdil, bodisi na kakšen drug način,
               kolikor temu ne bi bilo tako, v tem obdobju, ki je dovolj dolgo, da se ta
               problematika dejansko razreši. Hiter postopek predlagamo predvsem iz razloga, ker je
               dejansko že potekla veljavnost zakona, ki je določal odlog do 25. julija preteklega
               leta, in je v tem obdobju dejansko delno iz proračunskih sredstev, delno pa iz virov
               Slovenskih železnic že bilo potrebno zagotavljati sredstva za poravnavo teh
               obveznosti, predvsem zdravstvenemu zavarovanju in pokojninskemu zavarovanju. Torej
               glede na navedeno, bi prosil, če dejansko proučite ta predlog in ga seveda v okviru
               možnosti tudi pretehtate in potrdite. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp128">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod državni sekretar. Predlog zakona je obravnaval tudi odbor za
               infrastrukturo in okolje kot matično delovno telo. Prosim gospoda predsednika
               Presečnika za poročilo.</p>
            </sp>
            <sp xml:id="SDZ2-Izredna-19-1998-01-28.sp129">

               <speaker>JAKOB PRESEČNIK:</speaker>

               <p>Gospod podpredsednik, hvala za besedo. Gospe in gospodje! Odbor za infrastrukturo in
               okolje je predlog zakona obravnaval na svoji 17. seji dne 23. januarja letošnjega
               leta in v zvezi z zakonom pripravili dva amandmaja, k 1. in 2. členu, ki sta tudi v
               poročilu odbora točno navedena, in sprejel naslednja dva sklepa. Torej, prvič, sklep,
               da odbor za infrastrukturo in okolje predlaga državnemu zboru, da predlog zakona o
               spremembah in dopolnitvah zakona o poravnavanju davkov in prispevkov javnega podjetja
               Slovenske železnice Ljubljana, upoštevaje zgornja amandmaja, obravnava in sprejme po
               hitrem postopku. Predlagal oziroma sprejel je tudi dodatni sklep, v katerem odbor za
               infrastrukturo in okolje predlaga vladi Republike Slovenije, da pri pripravi
               dopolnitev predloga proračuna Republike Slovenije za leto 1998 pri porabniku
               ministrstvo za promet in zveze pri utemeljevanju za oblikovanje novih proračunskih
               postavk upošteva rešitve, ki jih glede obveznosti države uvajajo zadnje spremembe in
               dopolnitve zakona o poravnavanju davkov in prispevkov javnega podjetja Slovenske
               železnice Ljubljana. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp130">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Presečnik. Želi besedo predstavnik sekretariata za zakonodajo in pravne
               zadeve? (Ne želi.) Besedo imajo predstavniki poslanskih skupin. Prijavo imam gospoda
               Špiletiča, Socialdemokratska stranka.</p>
            </sp>
            <sp xml:id="SDZ2-Izredna-19-1998-01-28.sp131">

               <speaker>BOGOMIR ŠPILETIČ:</speaker>

               <p>Hvala za besedo. Jaz sem že v svojem nastopu ob razpravi o predlogu proračuna za leto
               1998 opozarjal na izredno povečanje zneskov oziroma odhodkov na račun obresti iz
               naslova zadolževanja v preteklih in pa v tekočem letu. Moram reči, da me zato zelo
               čudi, da nas v poslanski skupini zelo čudi obrazložitev finančnih posledic tega
               zakona za državni proračun, kjer je zapisano natanko takole: "Finančne posledice
               zakona so v tem, da bodo zapadle obveznosti do proračuna Republike Slovenije
               poplačane kasneje; drugih neposrednih posledic za proračun ni." To preprosto ni res!
               To je laž! Namreč, če Slovenske železnice ne plačujejo redno davkov in prispevkov,
               tako v državni proračun kot tudi Zavodu za pokojninsko in invalidsko zavarovanje ter
               Zavodu za zdravstveno zavarovanje, so vse te tri institucije, vse te tri državne
               blagajne nelikvidne. Da lahko poslujejo, se morajo zadolževati, za te najete dolgove
               pa plačevati kredite. In če nič drugega, bi pričakovali od vlade, da bo povedala vsaj
               to, koliko dolgov iz tega naslova bo morala letos vzeti in koliko obresti iz tega
               naslova bo morala država v letošnjem in v naslednjem letu plačati, da bi lahko tu
               operirali s pravo številko o posledicah tega zakona, o katerem naj zdaj tu odločamo
               po hitrem postopku. Tako, da pričakujem, da boste v vladi toliko korektni, da nam
               boste s tem podatkom postregli, da bomo sploh lahko odločali o tem. Kajti vendarle
               dajmo upoštevati osnovne norme, ki veljajo, da kakršnakoli zadolžitev v breme
               proračuna mora biti jasna in znesek tudi vnaprej znan. Menim, da je to ključno, da bi
               sploh lahko odločali o tem zakonu. Sicer pa prav tako ni podatka v obrazložitvi,
               koliko je sploh znesek dolga na današnji dan, na nek dan, da bi lahko imeli neko
               dimenzijo problema, o katerem danes tu razpravljamo.</p>
               <p>Tretje, kar je in na kar opozarja tudi sekretariat za zakonodajo, pa je dejstvo, da
               je obrazložitev izredno skopa in da je strokovno povsem nekonsistentna. Namreč,
               zapisano je tudi to, da "predlagani zakon bo s prenosom obveznosti, ki jih mora
               odplačevati Javno podjetje Slovenske železnice, zagotovil, da bo pričetek poslovanja
               novoorganiziranih družb v začetku leta 2002 neobremenjen z obveznostmi". Saj ni res!
               Te obveznosti bo še vedno imel. Samo te obveznosti se bodo sedaj spremenile iz nekih
               kratkoročnih v dolgoročne ali - ne vem, kdaj bo pač ta reorganizacija dokončno
               izvedena. Če bo izvedena leta 2001, potem bodo obveznosti povsem enake, kot so danes,
               povečane za znesek obresti.</p>
               <p>Tako, da bi jaz lepo prosil predstavnika vlade, da nam vsaj na te dileme, ki so
               izredno pomembne, odgovori. Kajti kot enega od razlogov za sprejem tega zakona je
               vlada zapisala, ali se ji je pa zapisalo, naslednje, da "je težko likvidnostno stanje
               javnega podjetja posledica tudi tega, da državni proračun ni sposoben poravnavati
               vseh svojih obveznosti, ki izvirajo iz naslova subvencij Javnemu podjetju Slovenske
               železnice", in da je zaradi tega potreben ta ukrep. Torej, potemtakem bomo vlekli
               jaro kačo v nedogled. Slovenske železnice ne bodo plačale proračunu, proračun ne bo
               plačal Slovenskim železnicam tistega, kar mu dolguje, in tako naprej in tako naprej -
               vrteli se bomo v začaranem krogu, vmes pa plačevali obresti, da bo javni dolg vsak
               dan večji.</p>
            </sp>
            <sp xml:id="SDZ2-Izredna-19-1998-01-28.sp132">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Špiletič. Besedo dajem gospodu Juriju Malovrhu, slovenski
               krščanski demokrati, poznavalcu naših železnic.</p>
            </sp>
            <sp xml:id="SDZ2-Izredna-19-1998-01-28.sp133">

               <speaker>JURIJ MALOVRH:</speaker>

               <p>Spoštovani gospod podpredsednik, gospe in gospodje! Krščanski demokrati bomo ta
               predlog zakona o spremembah in dopolnitvah zakona o poravnanju davkov in prispevkov
               Slovenskih železnic podprli tudi z obema amandmajema. Vendar se nam tu porajajo
               nekatera vprašanja, ki se vlečejo že dlje časa. Državni zbor in pa vlada sta sprejela
               sanacijski program, ki ga pa nista izvedla in ga tudi ne izvajata. Drugo, te zadeve
               so že vnesene v proračun, to kar je kolega Špiletič že ugotovil, brez sprejetja tega
               zakona, in pa ta zakon se naslanja na zakon o železnicah, vemo pa, da imamo kar tri
               variante tega zakona, ki ga pa še ni. In sicer, enega predlaga gospod Pukšič, drugega
               predlagajo iz stranke socialnih demokratov in tretjega, ki je po mojem mnenju
               najboljši, pa predlaga vlada. Pred nami je reorganizacija Slovenskih železnic, ki se
               reorganizira nekako takole, v troje podjetij in pa direkcijo, v infrastrukturo,
               katera je predvsem v pristojnosti države, v potniški promet, katerega subvencionira
               država, in pa tovorni promet, kateri naj bi bil profiten. Moramo se, kolegi in
               kolegice, zavesti, da je železnica hrbtenica kopenskega transporta in da je bila tako
               v pretekli Jugoslaviji in kot tudi sedaj v Sloveniji kar precej zapostavljena. Tukaj
               pozabljamo na to, da ves transportni prihodek v nasprotju s cestnim prometom ostane v
               državi, ki opravlja ta transport. Tukaj prodajamo našo delovno silo, prodajamo
               energijo, prodajamo tudi vozila, v cestnem prometu pa, kjer vlada recipročnost
               dovolilnic, pa najbolj pogosto dobimo samo to, kar za vozili in to, kar za vozniki
               ostane. To se pravi, iztrebki.</p>
               <p>Moram reči, da tudi, ker sem ravno za govornico, da malce prepočasi sprejemamo zakon
               o železnicah, zakon o varnosti v železniškem prometu, ki je podlaga za vso ostalo
               zakonodajo ali pa pravilnike na Slovenskih železnicah, in pa pozabljamo tudi na
               sosede, to se pravi na Hrvate, Italijane in pa Avstrijce, ki pospešeno hitijo
               pridobivati tokove bruta. Tokovi bruta so pa podobno kot vode. Ko jih enkrat navadiš
               na neki tok, potem jih je zelo težko preusmeriti. In prav ta zakon bo pripomorel tudi
               k temu, da se bo železnica hitreje reorganizirala, hitreje pripravila na
               modernizacijo, ki je še kako potrebna, kajti če bomo tukaj v zaostanku, se nam zna
               zgoditi, da bodo Slovenske železnice same sebi namen. In prav zaradi tega bomo mi
               podprli ta zakon. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp134">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Smo pri poslanskih skupinah. Želi še kdo iz poslanskih skupin? Ne želi.
               Dajem besedo poslankam in poslancem. Kdo želi besedo? Gospod Janc.</p>
            </sp>
            <sp xml:id="SDZ2-Izredna-19-1998-01-28.sp135">

               <speaker>BRANKO JANC:</speaker>

               <p>Hvala za besedo, gospod podpredsednik. Kolegice in kolegi! Jaz seveda razumem zagato
               predlagateljev zakona pri pokrivanju davkov in prispevkov javnega podjetja Slovenske
               železnice. Pri tem pa težko razumem vlado, da v slovenskem gospodarstvu dela očitne
               razlike. Namreč, preden sem stopil za ta pult, sem na hitro vzel ven proračun za leto
               1998, kjer vidim, da je skupaj za Slovenske železnice namenjenih približno 25
               milijard tolarjev, od tega 7 milijard in nekaj plačilo storitev, 10 milijard in pol
               subvencije, 4 milijarde in pol investicije ter milijarda in pol investicijsko
               vzdrževanje. Če ste po tej Sloveniji tudi sami se zanimali kaj za gospodarstvo, ste
               lahko naleteli tudi na podjetja, ki so prišla leta 1993 na sklad za razvoj. Z zakonom
               iz leta 1993 smo nekaterim podjetjem, ki so se znašla takrat v strahoviti gospodarski
               krizi, preložili poplačilo nekaterih davkov in prispevkov za nekaj let, pri tem pa se
               je v tem času zgodil en, bom rekel, dramatičen preobrat. Namreč podjetja, ki jim je
               bilo z zakonom oproščeno oziroma preloženo odplačevanje teh obveznosti za socialne
               prispevke iz leta 1992 na leto 1996. Zaposlenih je bilo takrat v teh podjetjih
               10.068, če ne štejem zraven še podjetja Stilles Sevnica. Od takrat do danes se je
               zmanjšalo zaposlenih v teh podjetjih na 3.867, približno na tretjino. Zapadlih
               obveznosti teh podjetij pa je za 801 milijon. In sprašujem se, ali imamo mi res v tej
               državi dva vatla za enak problem in zaradi tega, če mi na eni strani Slovenske
               železnice budžetsko financiramo, kjer država zagotavlja ustrezno, bom rekel celovito
               socialno varnost teh zaposlenih na Slovenski železnici, na drugi strani pa smo tako
               brezkompromisni do zaposlenih v drugih podjetjih, ki se v tem povojnem obdobju borijo
               za preživetje, in istočasno tretjini teh delavcev naložimo na njihova pleča, da
               plačujejo obveznosti za trikrat več delavcev, kakor jih je bilo leta 1992 zaposlenih.
               Ta zgodba mi enostavno ni razumljiva in zaradi tega jaz sprašujem to vlado. V ničemer
               ne nasprotujem seveda zakonu, ki ga predlagajo železničarji, vsekakor se mi pa zdi,
               da bi za enak problem bilo prav, da istočasno obravnavamo nekatero problematiko v tem
               državnem zboru, in po mojem mnenju je to do slovenskega gospodarstva oziroma do teh
               podjetij enostavno nekorektno.</p>
               <p>Prav je, da vam mogoče na hitrico tudi povem, o čem govorim. Govorim o Tovarni kos
               in srpov, govorim o Hipotu Šentjernej, govorim o Donitu Medvode, Goričane Medvode,
               Ipos Trbovlje, Alples, TVT Maribor, Konus Slovenske Konjice, Avto Kočevje, Livarna
               Vuzenica, Kovinarska Vrnika, TIK Tovarna igel Kobarid, Tovarna Muta Kočevje, Kovačija
               tovarna, Muta kmetijska mehanizacija, SIP Šempeter, Iskra, ERO, Kostroj, LIP
               Oplotnica in Stilles. Moje mnenje je, da bi morali mi vlado končno tudi zadolžiti, da
               problem, ki nastaja za poplačilo nekih zakonsko odloženih obveznosti, za poplačilo
               davkov in prispevkov, da bi morali to problematiko obravnavati na isti seji državnega
               zbora in do tega imeti približno enak odnos. Zaradi tega, mislim, da zakona v tem
               trenutku ne gre zavrniti. Se mi pa res postavlja vprašanje odnosa vlade do državnih
               podjetij in do podjetij, ki v tem trenutku bijejo boj za preživetje. Obstaja velika
               nevarnost, da se bo na Zavodu za zaposlovanje znašlo še dodatnih tri tisoč in še
               nekaj delavcev. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp136">

               <speaker>PODPREDSEDNIK ANDREJ GERENČER:</speaker>

               <p>Želi še kakšna poslanska skupina? Dr. Hanžel, državni sekretar.</p>
            </sp>
            <sp xml:id="SDZ2-Izredna-19-1998-01-28.sp137">

               <speaker>DR. SLAVKO HANŽEL:</speaker>

               <p>Hvala za besedo. Spoštovani! Mislim, da nekatere stvari terjajo odgovore. Zelo
               konkretno.</p>
               <p>Na Slovenskih železnicah je bilo zaposlenih leta 1993, ko se je sanacija začela,
               približno petnajst tisoč delavcev. Danes jih je devet tisoč dvesto. Slovenske
               železnice od 30.6.1993 redno poravnavajo vse svoje obveznosti do pokojninskega,
               invalidskega, zdravstvenega, do državnega proračuna. Tako, da tukaj gre pravzaprav
               samo za zamik obveznosti, ki so nastale med letom 1990 in do 30.6.1993.</p>
               <p>Nadalje. Zneskovno je ta dolg preračunan v EKUJE, ki se preračunavajo po srednjem
               tečaju Banke Slovenije. In to bo obračunano, kolikor boste seveda potrdili ta predlog
               podaljšanja, s tečajem, ki bo veljal julija 2002.</p>
               <p>Priloga k temu predlogu za podaljšanje veljavnosti zakona je bil tudi točen
               anuitetni načrt - v 48-ih mesečnih obrokih bi se naj v letih po letu 2002 vse te
               obveznosti poravnale. Nadalje. Sprenevedanje - ne vem, vlade, ali kakorkoli drugo.
               Tako bi povedal. Poglejte. Mislim, da je tukaj celo bolj oster odnos kot v nekaterih
               drugih primerih, ko se dejansko na tak način ali drugače brišejo obveznosti v
               gospodarstvu. Razlika med gospodarstvom na splošno in Slovenskimi železnicami,
               delniško družbo je pa ta, da tukaj v tem sistemu dejansko opravljajo storitve, ki so
               v javnem interesu in infrastruktura je javno dobro, last države. Zato država to tudi
               financira; sprotno vzdrževanje, investicijsko vzdrževanje in potreben razvoj. Glede
               na to je ta predlog popolnoma čist, tudi zapisano je, da je znesek dolga devet
               milijon EKUJEV. Kar je nekje 49-48 milijard tolarjev, preračunano seveda na tečaj
               31.12.1997. To je bila tudi priloga k materialu, ki smo ga mi posredovali na vlado,
               in verjamem, da je tudi tako bilo objavljeno v Poročevalcu. Sicer pa so ti materiali
               vedno na voljo in jih z veseljem posebej za potrebe državnega zbora tudi razmnožimo
               in posredujemo iz ministrstva.</p>
               <p>Torej toliko o tem in še to je treba poudariti, da so Slovenske železnice v času,
               potem, ko je veljavnost tega zakona zapadla, se pravi, ko je bilo treba začeti
               poravnavati, to je pa s 25.7. lanskega leta, redno poravnavale te obveznosti,
               vključno do 31.12. preteklega leta, in jih bodo seveda, kolikor ta zakon ne bo
               sprejet, prisiljene tudi vnaprej, ker vsi ti, torej prejemniki teh sredstev po zakonu
               preprosto blokirajo žiro račun in dejansko z žiro računa pobirajo sredstva, dokler to
               ni poravnano. Torej iz teh vidikov je, mislim da zadeva dovolj jasna, se pa, torej mi
               je pa zelo žal, če pa ta, bom rekel anuitetni načrt in vse ostalo h gradivu oziroma v
               Poročevalcu ni bilo objavljeno. Je točno "per" 31.12.1997, ker so se obveznosti od
               25. julija, ko je prenehal veljati zakon, do 31.12. zmanjšale za znesek, ki so ga
               poravnale Slovenske železnice v približni številki okrog 450 milijonov tolarjev.
               Hvala lepa.</p>
            </sp>
            <sp xml:id="SDZ2-Izredna-19-1998-01-28.sp138">

               <speaker>PODPREDSEDNIK ANDREJ GERENČER:</speaker>

               <p>Hvala, doktor Hanžel. Gospod Špiletič, prosim.</p>
            </sp>
            <sp xml:id="SDZ2-Izredna-19-1998-01-28.sp139">

               <speaker>BOGOMIR ŠPILETIČ:</speaker>

               <p>Pozorno sem poslušal gospoda Hanžela. Jaz moram reči, da očitno je eno gradivo
               pripravljeno za vlado in drugo tisto, ki je objavljeno v Poročevalcu. Jaz sem pri
               svojem govoru tu se oslanjal na gradivo, ki je objavljeno v Poročevalcu, in številke,
               ki ste jih vi zdaj tu navedli v Poročevalcu nikjer ne najdem. Torej je razlika med
               tistim, kar je šlo na vlado, in tistim, kar smemo vedeti poslanci. To je prva
               ugotovitev. In pa druga, še vedno stojim pri moji prvotni ugotovitvi, da ne drži
               trditev v finančnih posledicah zakona, da ne bo nobenih posledic za državni proračun,
               kot te, da bodo ti prilivi prišli v državni proračun kasneje. Državni proračun je že
               drugo leto v deficitu. Za izpad teh dohodkov bo država najemala kredite in za to bo
               plačevala obresti, tako da jaz menim, da ni korektno, da finančne posledice vzamete
               tako površno in kar tako počez, kajti v končni fazi, ko se pa odločamo o proračunu,
               pa vse to udarja v proračunskem deficitu. Tako da še enkrat opozarjam, finančne
               posledice tega zakona so neustrezno opredeljene in jaz bi prosil, da jih še bolj
               podrobno določite. Namreč, ne gre zgolj za vpliv na proračun, gre tudi na vpliv
               zakona za pokojninsko in invalidsko zavarovanje, ki prav tako najema kredite, kmalu
               jih bo pa, kot kaže, tudi zavod za zdravstveno zavarovanje. Hvala.</p>
            </sp>
            <sp xml:id="SDZ2-Izredna-19-1998-01-28.sp140">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Veber.</p>
            </sp>
            <sp xml:id="SDZ2-Izredna-19-1998-01-28.sp141">

               <speaker>JANKO VEBER:</speaker>

               <p>Hvala za besedo. No, jaz bi želel mogoče samo še nekaj dodatnih pojasnil. In sicer,
               ugotovljeno je, da je od 25.7.1997 do konca leta 1997 vendarle železniško
               gospodarstvo poravnavalo vse te obveznosti v tem obdobju. Ne vem pa, zakaj ne bi bilo
               možno teh obveznosti poravnavati redno še naprej oziroma, ali sploh obstaja realnost,
               da se bodo te obveznosti poravnavale vsaj v tistih obrokih, kot je predvideno, do
               leta 2002.</p>
            </sp>
            <sp xml:id="SDZ2-Izredna-19-1998-01-28.sp142">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še kdo besedo? (Ne.) Zaključujem splošno razpravo.</p>
               <p>Prehajamo na <title>drugo obravnavo.</title> Imamo dva amandmaja, ki ste ju dobili v
               poročilu matičnega delovnega telesa. Gospod Veber, prosim.</p>
            </sp>
            <sp xml:id="SDZ2-Izredna-19-1998-01-28.sp143">

               <speaker>JANKO VEBER:</speaker>

               <p>Jaz se opravičujem, ampak ne vem, ali sem bil nejasen ali pa se odgovora noče dati,
               ampak vseeno bi želel pojasnilo na to temo, na to vprašanje.</p>
            </sp>
            <sp xml:id="SDZ2-Izredna-19-1998-01-28.sp144">

               <speaker>PODPREDSEDNIK ANDREJ GERENČER:</speaker>

               <p>Dobro. Doktor Hanžel.</p>
            </sp>
            <sp xml:id="SDZ2-Izredna-19-1998-01-28.sp145">

               <speaker>DR. SLAVKO HANŽEL:</speaker>

               <p>Hvala lepa. Poglejte, tako je. Nacionalni program razvoja železniške infrastrukture -
               povedal sem že v uvodu, takoj na začetku, ko sem dobil besedo - vključuje poravnavo,
               proračunsko poravnavo tudi davkov in prispevkov, ki so nastali v sistemu Slovenskih
               železnic do 30.6.1993. Glede na to, da je bil nacionalni program potrjen in sprejet s
               strani vlade, kot v letu 1995 tudi s strani državnega zbora, se pa niso našla
               proračunska sredstva, s katerimi bi se konkretno ministrstvu za promet in zveze in
               posredno potem Slovenskim železnicam zagotavljaja finančna sredstva za poravnavo teh
               obveznosti, je dejansko bil predlagan zamik plačila že v letu 1995, se pravi, prvi
               zamik. Ta zamik se je opravil, torej je bil takrat sprejet v državnem zboru, do
               julija lanskega leta. V tem obdobju, lansko leto, so se poskušala za proračun leta
               1997, za katerega veste, kako smo ga sprejemali, zagotoviti sredstva za poravnavo teh
               obveznosti. Delno je to bilo zagotovljeno, delno je pa to šlo direktno iz prihodkov
               Slovenskih železnic s področja tovornega prometa. Tako, da obveznosti, kot rečeno, ki
               so nastajale po tem, so bile poravnane. Jasno povedano, obveza proračuna, če velja
               kaj sanacijski program, seveda, je bila in je, da zagotovi ta sredstva. Povedal sem
               pa, da v sklopu razpoložljivih proračunskih sredstev teh zneskov v naslednjih letih,
               to se pravi štirih letih, ni možno zagotavljati, zaradi tega se predlaga zamik.
               Slovenske železnice so to plačevale, vendar se to odraža seveda tudi v izgubi
               Slovenskih železnic za lansko leto. To je proračunska zadeva.</p>
               <p>Če lahko odgovorim še gospodu Špiletiču, vsaj delno. Zadeva je takšna, da dejansko,
               kar se tiče zahteve, da bi se poravnale te obveznosti v sklopu tega zakona, oziroma
               nejasnosti, ki se kažejo v predlogu, bom povedal povsem razumljivo in boste to tudi
               sami potem lahko ugotovili, ko boste vzeli zakon o železniškem prometu v obravnavo.
               Vse tri opcije zakona o železniškem prometu, ki jih bo predvidoma državni zbor v
               naslednjih mesecih obravnaval - tukaj govorim o predlogu gospoda Pukšiča, govorim o
               predlogu gospoda Janše z drugimi poslanci, in govorim o vladnem predlogu -
               vključujejo obvezo proračuna, da poravna te zaostale obveznosti od leta 1990 do 30.
               junija 1993 iz naslova davkov in prispevkov. Predlog vseh teh treh opcij to
               vključuje. Zakaj smo pa tukaj napisali, da se dejansko ne obremenjuje proračun? Ne
               obremenjuje se proračun v tem obdobju do leta 2002. Po letu 2002 pa je točno razvidno
               iz zakona, ki je v obravnavi tukaj, je pa to tudi razvidno iz sanacijskega programa,
               ki še velja oziroma je bil potrjen v maju v državnem zboru leta 1995 in 1993. leta na
               vladi, da bi te obveznosti bilo potrebno torej zagotavljati iz državnega proračuna.
               To pomeni, do leta 2002 državni proračun res, kolikor bo ta zakon potrjen, njegovo
               podaljšanje tukaj v državnem zboru, ne bo obremenjen. Po letu 2002 pa bo. To je
               razvidno tudi iz predloga treh različic, kot sem omenil, zakona o železniškem
               prometu. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp146">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Veber, mi smo že zaključili splošno razpravo, ampak prej sem vam dal
               besedo, pa vam jo bom dal še zdaj, da bomo razčistili stvari, preden bomo glasovali.
               Prosim, gospod Veber. S tem tudi zdaj odpiram nazaj splošno razpravo. Ampak to je
               zdaj prvič in zadnjič.</p>
            </sp>
            <sp xml:id="SDZ2-Izredna-19-1998-01-28.sp147">

               <speaker>JANKO VEBER:</speaker>

               <p>Jaz se opravičujem, ampak žal teh podatkov, ki jih vlada ima, ostali poslanci oziroma
               predvsem opozicijski nimamo, pa vendarle. Kakšne obveznosti za proračun v letu 1998
               bi bile, če bi hoteli to poravnavati - znesek za leto 1998?</p>
            </sp>
            <sp xml:id="SDZ2-Izredna-19-1998-01-28.sp148">

               <speaker>PODPREDSEDNIK ANDREJ GERENČER:</speaker>

               <p>Hvala. Dr. Hanžel.</p>
            </sp>
            <sp xml:id="SDZ2-Izredna-19-1998-01-28.sp149">

               <speaker>DR. SLAVKO HANŽEL:</speaker>

               <p>3 milijarde in pol.</p>
            </sp>
            <sp xml:id="SDZ2-Izredna-19-1998-01-28.sp150">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Zaključujem splošno razpravo in prehajamo na amandmaje. Kot sem dejal,
               ste jih dobili v poročilu odbora za infrastrukturo.</p>
               <p>Imamo amandma k 1. členu. Želi kdo o njem ali o členu razpravljati? (Nihče.)
               Zaključujem razpravo. Dajem na glasovanje amandma k 1. členu. Ugotovimo prisotnost!
               (55 prisotnih.)</p>
               <p>Kdo je za amandma? (36 poslancev.) Je kdo proti? (3 poslanci.)</p>
               <p>Ugotavljam, da je amandma sprejet.</p>
               <p>Na glasovanje dajem 1. člen. Aha, je spremenjen, zato ne bo potrebno.</p>
               <p>Prehajamo k 2. členu in amandmaju k 2. členu. Želi kdo razpravljati? (Ne želi.)
               Prehajamo na odločanje. Ugotovimo prisotnost! (46 prisotnih.)</p>
               <p>Kdo je za amandma? (38 poslancev.) Je kdo proti? (1 poslanec.)</p>
               <p>Ugotavljam, da je amandma sprejet; člen se je spremenil.</p>
               <p>V razpravo dajem še 3. člen, h kateremu ni bilo amandmaja. Želi kdo o njem
               razpravljati? (Ne želi.) Zaključujem razpravo. Prehajamo na odločanje. Ugotovimo
               prisotnost! (52 prisotnih.)</p>
               <p>Kdo je za 3. člen? (28 poslancev.) Je kdo proti? (1 poslanec.)</p>
               <p>Ugotavljam, da je 3. člen sprejet.</p>
               <p>Opraviti moramo še razpravo in glasovanje o naslovu zakona. Želi kdo o tem
               razpravljati? (Ne želi.) Zaključujem razpravo. Dajem na glasovanje naslov zakona.
               Ugotovimo prisotnost! (55 prisotnih.)</p>
               <p>Kdo je za naslov zakona? (41 poslancev.) Je kdo proti? (Nihče.)</p>
               <p>Ugotavljam, da je naslov zakona sprejet.</p>
               <p>Smo v <title>tretji obravnavi. </title>Izglasovali smo zakon po členih in naslov zakona.
               Odpiram razpravo o zakonskem predlogu v celoti. Želi kdo besedo? Ker ne želi nihče
               razpravljati, zaključujem razpravo. Želi kdo vložiti amandma? (Ne želi.)</p>
               <p>Sprašujem sekretariat za zakonodajo in pravne zadeve, ali smo usklajeni? Smo. Hvala
               lepa. Na glasovanje dajem predlog zakona v celoti. Ugotovimo prisotnost! (60
               prisotnih.)</p>
               <p>Kdo je za zakon? (40 poslancev.) Je kdo proti? (2 poslanca.)</p>
               <p>Ugotavljam, da je predlog zakona sprejet.</p>
               <p>Tako. Končali smo tudi to točko dnevnega reda.</p>
               <p>Prehajamo na <title>14. TOČKO DNEVNEGA REDA - PREDLOG ZAKONA O SPREMEMBI ZAKONA O
                  LOKALNI SAMOUPRAVI - HITRI POSTOPEK.</title> Predlog zakona je v obravnavo zboru
               predložil poslanec Miroslav Mozetič. Gospoda Mozetiča danes ni. Bo kdo drugi
               predstavil? (Ne bo.) Predlog zakona je obravnavala komisija za lokalno samoupravo kot
               matično delovno telo. Prosim poročevalca, da predstavi mnenje komisije o predlogu
               zakona. Gospod Trofenik.</p>
            </sp>
            <sp xml:id="SDZ2-Izredna-19-1998-01-28.sp151">

               <speaker>VILI TROFENIK:</speaker>

               <p>Hvala za besedo. Komisija je obravnavala predlog zakona, ki ga je vložil poslanec
               Mozetič, in je ob obravnavi sprejela tudi kritična mnenja sekretariata za zakonodajo
               in jih v soglasju s predlagateljem zakona povzela kot dva lastna amandmaja. V
               kratkem, poleg tega, kar je napisano, še samo, da izpostavimo, da komisija podpira
               predloženi zakon in tudi hitri postopek. Hvala.</p>
            </sp>
            <sp xml:id="SDZ2-Izredna-19-1998-01-28.sp152">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi besedo predstavnik sekretariata za zakonodajo in pravne zadeve? (Ne
               želi.) Želi predstavnik vlade besedo? (Ne želi.) Želijo besedo predstavniki
               poslanskih skupin? Gospod Ivan Božič, Slovenski krščanski demokrati.</p>
            </sp>
            <sp xml:id="SDZ2-Izredna-19-1998-01-28.sp153">

               <speaker>IVAN BOŽIČ:</speaker>

               <p>Hvala lepa. Torej veliko ne bom govoril, ker je predsednik komisije za lokalno
               samoupravo vse že povedal. V poslanski skupini oziroma gospod Mozetič je vložil
               zakon, kjer je samo iz zakonodaje o lokalni samoupravi izločil, da naj ne bi smeli v
               nadzornih odborih v občinah sedeti člani vodstva političnih strank. To je usklajeno
               in mislim, da o tem lahko vsi glasujemo in tudi vsi podpremo. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp154">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo od poslanskih skupin? (Nihče.) Dajem besedo poslankam in poslancem.
               Kdo želi besedo? Prosim.</p>
            </sp>
            <sp xml:id="SDZ2-Izredna-19-1998-01-28.sp155">

               <speaker>PODPREDSEDNICA EDA OKRETIČ-SALMIČ:</speaker>

               <p>Želi kdo od poslank in poslancev razpravljati? (Nihče.) Torej ugotavljam, da ni
               razpravljavcev. Zaključujem splošno razpravo.</p>
               <p>Torej prehajamo na <title>drugo obravnavo</title> in sicer v razpravo dajem amandma k 1.
               členu in 1. člen v celoti. Prvi amandma je vložila komisija za lokalno samoupravo,
               imate ga v poročilu, ki ste ga prejeli z dne 21.1.1998. Odpiram razpravo. Ugotavljam,
               da ni razpravljavcev. Zaključujem razpravo in prehajamo na odločanje. Ugotavljamo
               prisotnost! (59 prisotnih.)</p>
               <p>Kdo je za amandma k 1. členu? (41 poslancev.) Je kdo proti? (1 poslanec.)</p>
               <p>Ugotavljam, da je amandma k 1. členu sprejet.</p>
               <p>Sledi amandma gospoda Franca Pukšiča, k 1. členu in sicer gre za novi 1.a člen.
               Odpiram razpravo. Prosim gospod Pukšič.</p>
            </sp>
            <sp xml:id="SDZ2-Izredna-19-1998-01-28.sp156">

               <speaker>FRANC PUKŠIČ:</speaker>

               <p>Hvala lepa za besedo. Čeprav sem svoj amandma probal razložiti na komisiji za
               lokalno samoupravo, pa vendar - in ni dobil podpore - vendar mislim, da je prav, da
               povem, čemu v bistvu je bil namenjen in pričakujem, da bo v državnem zboru zaradi
               tega lahko dobil podporo.</p>
               <p>Namen amandmaja je ugotavljanje volje volivcev. Namreč še malo, pa bomo v tej
               dvorani odločali o referendumskih območjih, o novonastalih, o referendumskih območjih
               za nastajanje novih občin. Odločali o vladnem predlogu in o veliko amandmajev, ki jih
               bodo poslanke in poslanci vlagali.</p>
               <p>Pa da bi imeli nekoliko bolj... Bom počakal.</p>
            </sp>
            <sp xml:id="SDZ2-Izredna-19-1998-01-28.sp157">

               <speaker>PODPREDSEDNICA EDA OKRETIČ-SALMIČ:</speaker>

               <p>Lepo prosim kolege, če prisluhnemo razpravljavcu. Lepo prosim kolegi, če prisluhnemo
               razpravljavcu Pukšiču. Prosim gospod Pukšič imate besedo.</p>
            </sp>
            <sp xml:id="SDZ2-Izredna-19-1998-01-28.sp158">

               <speaker>FRANC PUKŠIČ:</speaker>

               <p>Hvala lepa.</p>
            </sp>
            <sp xml:id="SDZ2-Izredna-19-1998-01-28.sp159">

               <speaker>PODPREDSEDNICA EDA OKRETIČ-SALMIČ:</speaker>

               <p>Gospod Sovič, prosim, če lahko prisluhnete.</p>
            </sp>
            <sp xml:id="SDZ2-Izredna-19-1998-01-28.sp160">

               <speaker>FRANC PUKŠIČ:</speaker>

               <p>Vsekakor mislim, da bi bilo pravilno, da bi se lahko poslanci odločali bolj tehtno,
               da bi bile rešitve ali izglasovani referendumi imeli neko svojo težo. Namreč glejte,
               za odločanje o občini se lahko hipotetično zgodi, da pridejo trije na referendum, dva
               sta za, eden je proti in je referendum uspel.</p>
               <p>Zato bi predlog spremembe 15.a člena tam ko piše, 'večina volilcev' zamenjali z
               'izreče večina vseh volilcev'. To bi pa imelo seveda bistveno težo, pa vendar to nič
               ne prejudicira, ker tako ali tako na koncu odloča državni zbor, ker je to zakonska
               materija, in državni zbor ustanovi ali ne ustanovi občine. Državni zbor ustanovi
               proti volji ali z voljo občanov na tistem območju. Čeprav je seveda ta možnost in
               tako zadeva zapisana, sem prepričan, da če bi imeli poslanci pred seboj odločitev
               večinskega dela prebivalcev, o katerem se bo odločal državni zbor o ustanovitvi ali
               neustanovitvi občine, imelo to seveda večjo težo izražene volje teh prebivalcev.
               Mislim pa da bi seveda takšna izražena volja prinesla tudi kvalitetnejše odločitve,
               ker ob tako velikem torej pogoju izražene te volje, bi se seveda lahko državni zbor
               bolj kvalificirano odločal. Prepričan sem, da bi s tem bilo tudi manj torej nekje
               določanja po političnih kriterijih, drugje pa določanja po členu, ki govori po 13. in
               po 13. a. členu, kateri govori tudi o izjemah. In prav temu je to namenjeno. Globoko
               sem prepričan, da že vladni predlog, ki je prišel v državni zbor seveda ne spoštuje
               13. in 13.a člena, ampak je proti temu že nekaj predlogov za občine in je to iz
               vladnega predloga. S spremembo, da bi bili ti pogoji nekoliko omiljeni, torej do 25%,
               bi popravili ali pa bi dali enako možnost torej na obeh straneh, tudi na tisti
               strani, kjer ste oziroma bomo poslanci vlagali amandmaje o razpisu referendumskih
               območij.</p>
               <p>To, kar je bilo mnenje sekretariata, ki ste ga tudi dobili, da se pod 1. točko
               sprašuje o ustreznosti obravnavanja in določanja o takem amandmaju v okviru hitrega
               postopka, to se mi seveda zdi, milo rečeno, nesprejemljivo, ker o bistvenejših
               zadevah odločamo in delamo v glavnem v tem državnem zboru v tem letu na izrednih
               sejah in po hitrih postopkih. Z vpeljavo ali odpiranjem tega zakona po hitrem
               postopku pa so seveda po poslovniku, kot vsi dobro vemo, možne odprte te variante, da
               se ta zadeva pač lahko sproži in tudi izpelje. Da je amandma nepravilno vložen, je
               bilo že ob napovedi razprave k temu amandmaju popravljeno, po hitrem postopku se
               seveda lahko tudi pač ustno spremeni kakšna zadeva. Torej, napisano je bilo k 2.
               členu, pravilno je tako, kot je rekel, k 1.a členu, in s tem je ta formalnost
               nepravilnosti vlaganja odpravljena.</p>
               <p>Skratka, enostavno gre za vsebinsko zadevo. Prepričan sem, da bi, če bi seveda
               sprejeli to spremembo 15. člena, prišli do tega, da bi lahko verjetno na naslednji
               seji - verjetno, predvidevam - ko bomo obravnavali o razpisu referendumskih območij
               za ustanavljanje novih občin, dali večim, ki to želijo, razpis teh referendumskih
               območij, in še vedno nas nič ne zavezuje - državnega zbora nič ne zavezuje, pa vendar
               bi imel bolj kvalitetno informacijo s področij, kjer želijo ustanoviti občine, in s
               tistih področij, kjer 13. in 13.a členu v celoti ne zadostujejo.</p>
               <p>Še enkrat, iz gradiva, iz vladnega materiala je razvidno, da bo celo vlada
               predlagala nekatere občine, ki še zdaleč ne bodo izpolnjevale teh dveh pogojev, še
               manj pa pogojem iz tretjega odstavka 13. člena, ki pravi, da se kriteriji iz 13. in
               13.a člena upoštevajo kot celota. S tem, sem prepričan, bi dali torej širšo možnost
               in v velikem delu ali pa vsaj v nekaterih bi se izkazalo, da so zahtevki po odpiranju
               referendumskih območij za nove občine neupravičeni oziroma slonijo na dveh, treh ali
               desetih ljudeh. Tam seveda tisti, ki niso za to, ali ne gredo na referendum; če so
               proti, bi pač to izkazali. Skratka, v veliki meri bi se to izkazalo oziroma pokazalo,
               mi pa bi na ta način dali možnost vsem tem pritiskom, ki so danes, ki nastajajo in ki
               bodo še nastajali in se stopnjevali do te vrele točke, dokler ne bo prišlo do
               odločanja in do odločanja o referendumskih območjih, seveda kasneje o občinah, tako
               kot je bilo to pred štirimi leti, ko je ob dvanajstih ponoči bilo toliko, ob šestih
               pa popolnoma drugo stanje.</p>
               <p>Tako, da predlagam, da bi ta amandma podprli. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp161">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še kdo razpravljati? Gospod Kontič.</p>
            </sp>
            <sp xml:id="SDZ2-Izredna-19-1998-01-28.sp162">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovane kolegice in kolegi! Nisem imel namena
               razpravljati pri tej točki, vendar me je spodbudila razprava predlagatelja amandmaja
               k tej spremembi zakona, kolega Pukšiča.</p>
               <p>Res smo to obravnavali na komisiji za lokalno samoupravo in že tam sem povedal svoje
               mnenje, in tudi kolega Pukšič, kot predlagatelj amandmaja, tega svojega amandmaja na
               komisiji ni podprl. Se pravi, ni glasoval za svoj amandma. (Nemir v dvorani.) Ni član
               komisije. No, podprli ga niso niti kolegi iz njegove poslanske skupine, ki pa so
               člani te komisije. Bilo je nekaj vzdržanih, ampak ni dobil glasu, podpore.</p>
               <p>Ne bom govoril o tem delu amandmaja, ki opredeljuje zahteve na referendumu oziroma
               potrebno večino na referendumu. Bom pa govoril o tem, ko predlagatelj predlaga
               zmanjšanje izpolnjevanja kriterij za ustanavljanje občin za 25%. Že na komisiji sem
               rekel, da verjetno tak način ni dober in me spominja na novoletno razprodajo v
               trgovinah, ko določenih stvari ne moreš prodati, pa potem zmanjšaš kriterij oziroma
               ceno za 25% in poskušaš prodati to, kar ti ni uspelo v rednem postopku. Pa še to bi
               želel povedati, glede na to, da je predlog za zmanjšanje 25%, niti se ne pove katerih
               kriterijev, ki so opredeljeni v zakonu za ustanovitev občin, tako da v bistvu gre to
               v to smer, da predlagatelj predlaga zmanjšanje sedaj za 25%, s tem omogoči
               ustanovitev novih občin, na primer 40, 50. Ko bo to uspelo, bodo prišle pobude za
               ustanovitev novih občin, ki ne bodo izpolnjevale niti sedanjih 75%, pa bomo ponovno
               zmanjšali za 25% in to tako dolgo, da bomo imeli v državi, se pravi v Republiki
               Sloveniji toliko občin, kot imamo zdaj krajevnih skupnosti. Seveda tega amandmaja
               ravno zaradi tega razloga tudi ne bom podprl. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp163">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Imam tri replike. Najprej gospod Luci.</p>
            </sp>
            <sp xml:id="SDZ2-Izredna-19-1998-01-28.sp164">

               <speaker>MIROSLAV LUCI:</speaker>

               <p>Ker se je kolega pred mano pravkar obrnil oziroma skliceval na neodobravanje
               amandmaja. Amandma kot tak ni bil vložen v skladu z zakonodajo in bi ga bilo potrebno
               korigirati. Zato nismo glasovali za ta amandma. To je edina obrazložitev, nismo bili
               pa proti. Toliko v vednost.</p>
            </sp>
            <sp xml:id="SDZ2-Izredna-19-1998-01-28.sp165">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Rupar. Replika. Razpravo? Gospod Trofenik je. Se opravičujem, gospod
               Jazbec ima še repliko.</p>
            </sp>
            <sp xml:id="SDZ2-Izredna-19-1998-01-28.sp166">

               <speaker>FRANC JAZBEC:</speaker>

               <p>Hvala lepa. Del mojega odgovora je pred mano povedal že Luci. Mislim, da je, gospod
               Kontič, če bi dobro prebral predlog amandmaja, bi ugotovil, da se predlogi
               zaostrujejo. Iz treh možnih, ki bi po zdajšnji zakonodaji prišli na referendum in
               odločili o referendumskem vprašanju, se danes z amandmajem, ki ga kolega Pukšič
               predlaga, zahteva 75% vseh volivcev. In to ni zmanjšanje, kvečjemu zaostrovanje
               pogojev. Hvala.</p>
            </sp>
            <sp xml:id="SDZ2-Izredna-19-1998-01-28.sp167">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Jazbec. Replika, gospod Kontič.</p>
            </sp>
            <sp xml:id="SDZ2-Izredna-19-1998-01-28.sp168">

               <speaker>BOJAN KONTIČ:</speaker>

               <p>Hvala lepa. Strinjam se s tem, da se zaostruje glede udeležbe na referendumu oziroma
               zahtevanih glasov na referendumu. Ampak bežen pregled vsebine tega amandmaja tam,
               kjer govori o zmanjšanju 25%, se pravi da za 25% zmanjšamo kriterije za ustanovitev
               občine, to pa verjetno ni zaostrovanje kriterijev. Hvala.</p>
            </sp>
            <sp xml:id="SDZ2-Izredna-19-1998-01-28.sp169">

               <speaker>PODPREDSEDNIK ANDREJ GERNČER:</speaker>

               <p>Gospod Jazbec, replika!</p>
            </sp>
            <sp xml:id="SDZ2-Izredna-19-1998-01-28.sp170">

               <speaker>FRANC JAZBEC:</speaker>

               <p>Še enkrat bi povedal tole, da recimo, ker ste si tako razlagali, lahko te strani
               primerjate z novoletno razprodajo, kar to ni.</p>
            </sp>
            <sp xml:id="SDZ2-Izredna-19-1998-01-28.sp171">

               <speaker>PODPREDSEDNIK ANDREJ GERENČER:</speaker>

               <p>Dobro. Replika, gospod Ribičič. Prosim dr. Ribičič, replika.</p>
            </sp>
            <sp xml:id="SDZ2-Izredna-19-1998-01-28.sp172">

               <speaker>DR. CIRIL RIBIČIČ:</speaker>

               <p>Spoštovani! Ne glede na to, da verjamem v dobronamernost tega amandmaja, ne morem
               dvomiti. Hotel je na neki način omiliti pogoje za nastanek občin, in sicer tako, da
               bi jih bilo 6 namesto sedanjih predpisanih 8, po drugi strani pa zaostriti
               glasovanje, tako da bi bila absolutna večina namesto relativne večine, večine tistih,
               ki pridejo na referendum. Seveda oboje je možno razmišljati, ampak ima pač že
               določeno zgodovino in neko ureditev pri nas. In jaz bi rad manj govoril o lastnem
               mnenju, kaj pomeni drobljenje občin itd., več pa o tem pravnih okvirjih, zaradi
               katerih ta rešitev, po mojem mnenju, ne more biti sprejeta in ne bi bila dobra.</p>
               <p>En problem je odločba ustavnega sodišča takrat, ko je ta 13. člen bil drugačen, kot
               je sedaj. In sicer je, kratko povedano, pomenil, da je občina lahko nastala, če je
               izpolnjevala 6 od 11-ih predpisanih pogojev. Ustavno sodišče je ta člen razveljavilo,
               da so ti pogoji premalo jasno določeni, in je terjalo od državnega sodišča, da to
               spremeni. In spremenili smo na takšen način, da smo določili 8 pogojev, ki morajo
               biti izpolnjeni. Se pravi v primeru, da gremo zopet v militev teh pogojev, da bi
               rekli, da jih je dovolj 6 od 8, smo zopet zelo blizu prejšnje ureditve in zopet v
               nevarnosti, da pride do razveljavitve te določbe. Spori pa zaradi tega, to imamo pa
               konkretne izkušnje, niso bili manjši, so prej bili večji, ker je bilo več prostora za
               to, da je nekdo dokazoval, da izpolnjuje pogoje, zaradi tega ker je lahko izbiral,
               katerih 6 od 11-ih izpolnjuje, in bi tudi zdaj lahko delal nekaj podobnega.</p>
               <p>Drugo je pa vprašanje potrebne večine na referendumu. Mi ta trenutek v Republiki
               Sloveniji pri nobenem referendumu nimamo predpisane absolutne večine, večine vseh
               volilnih upravičencev. Zadnji takšen primer je bil plebescit za osamosvojitev
               Slovenije za samostojno in neodvisno Slovenijo. Najstrožja določba se nanaša na
               ustavne spremembe, in tam je določeno, da na referendumu odločajo z večino tistih, ki
               so na referendum prišli, vendar jih mora priti na referendum več kot polovica od
               vseh. Ta določba je precej strožja, ker zahteva odločitev večine. Ne rečem, da to ni
               smiselno razmišljati. Smo tudi poznali v prejšnji ureditvi recimo za samoprispevek
               takšno strogo večino. Ampak v okviru sedanje veljavne ustavne ureditve bi ta rešitev
               odstopala in bi pomenila, da za neke odločilne zadeve, o državnih zadevah, o ustavnih
               spremembah itd. se odloča za milejšo, z manj strogo večino, kot pa je večina, ki je
               predvidena v tem amandmaju.</p>
               <p>Iz teh dveh razlogov bi jaz kolega Pukšiča prosil, da umakne ta amandma, ker bi
               sicer prišlo lahko kar do resnih zapletov ali sporov pred ustavnim sodiščem. Hvala
               lepa.</p>
            </sp>
            <sp xml:id="SDZ2-Izredna-19-1998-01-28.sp173">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Replika, gospod Pukšič.</p>
            </sp>
            <sp xml:id="SDZ2-Izredna-19-1998-01-28.sp174">

               <speaker>FRANC PUKŠIČ:</speaker>

               <p>Hvala lepa za besedo. Ali ni bilo eno od najpomembnejših dejanj te države prav
               osamosvojitev ali niste tisti poslanci, ki ste pred 4 leti sedeli v tem državnem
               zboru, govorili o tem, da je druga najpomembnejša zadeva prav reforma lokalne
               samouprave. Ali ni to res? Kolikor se jaz spomnim ste tako govorili.</p>
               <p>In če je to tako pomembno, kot je bila osamosvojitev, tudi reforma lokalne
               samouprave in če vemo, da po 3 letih in nekaj z reformo lokalne samouprave v osnovi
               niso zadovoljni tisti, kateri v takšni lokalni samoupravi živijo in delajo, jaz
               mislim, da je tu potrebno tudi nekaj temeljiteje spremeniti in nekaj temeljiteje
               zadeve pač potegniti.</p>
               <p>Še enkrat povem. Nič ne odloča, nič ne poveča vnaprej, ne prejudicira nobene
               odločitve, ampak samo poslancem državnega zbora, ki s pritiskom na tipko odločijo ali
               neko področje, na katerem so se občani odločili, da bi imeli ali pa ne bi imeli
               občine s predhodnih referendumom, ki je samo posvetovalnega značaja, da večjo
               informacijo. Dobili bomo pač podatek na mizo, da je v nekem predlaganem območju, kjer
               bi radi imeli občino tisoč volilnih upravičencev in da je za to glasovalo 50, trije
               pa so bili proti. To bo podatek, ki nam bo povedal, da jih je šlo na volišče 10%, da
               je 90% popolnoma vseeno kako bo. In so očitno, če jim je vseeno, tudi zadovoljni s
               tistim, kako je danes. Na ta način jim damo enostavno možnost, ko bomo odločali o
               referedumskih območjih, da se to odloča o referedumskih območjih za ustanavljanje
               občin, torej tam, kjer si danes to želijo in če jaz pač pravilno razumem tisti 13. in
               13.a člen, pravi, da se morata upoštevati oba, potem tisti, ki nastanejo po 13.a
               členu, ko govori o manj kot pet tisoč prebivalcev, morajo izpolnjevati vse pogoje iz
               13. člena. Ampak kolegice in kolegi, jaz vam danes tu povem, če niste pogledali
               vladnega predloga; vladni predlog je takšen, da v nekaterih občinah seveda tega ne
               upošteva in potem je v nasprotju z ali ni v skladu z današnjo zakonodajo.</p>
               <p>Se strinjam z gospodom Ribičičem, da govori, da je ohlapnih teh 75%. Ja, se
               strinjam! Ker je hitra obravnava, lahko tudi to dopolnimo v prvi, po zaključeni drugi
               obravnavi pa mogoče zadevo bolj preciziramo, kaj je teh 75%. Verjemite mi, da je
               sigurno več, kot pa trije razredi osnovne šole, to pa verjemite, da je to več, kot
               trije razredi osnovne šole, ker je še kombinirani pouk, prvega in drugega razreda v
               neki občini in srečali se bomo za govornico takrat, ko boste videli, da bo takšni
               vladni predlog prišel uradno, pač na točko dnevnega reda. Zato sem prepričan, da s
               tem seveda zaostrimo pogoje, ampak ne gre za zaostrovanje, da nekomu nekaj jemljemo
               ali nekomu nečesa ne damo, ampak zaostrimo pogoje, da se bomo mi bolj kompetentno
               lahko odločali. Naj vendar ljudje, ki na tem lokalnem nivoju živijo, naj vendar
               povedo, kaj želijo. Mi pa najbrž smo tisti, da lahko takšno informacijo dobimo in
               prav je, da jo dobimo.</p>
               <p>Ja, gospod Vili, jaz se opravičujem, Trofenik, ampak jaz sem prepričan, da ni to
               zmešana zadeva, ampak da je hudo potrebna in da bi ta amandma prinesel nekaj reda v
               tej vrsti, ki nas pač čaka pred nami. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp175">

               <speaker>PODPREDSEDNIK ANDREJ GERENČER:</speaker>

               <p>Hvala. Replik ni več. Besedo dajem gospodu Trofeniku, predsedniku komisije.</p>
            </sp>
            <sp xml:id="SDZ2-Izredna-19-1998-01-28.sp176">

               <speaker>VILI TROFENIK:</speaker>

               <p>Hvala za besedo. Na žalost nisem mogel priti do besede takrat, ko je to običajno po
               poslovniku, pa kljub temu. Nisem prijatelj, da se berejo teksti, ki so napisani.
               Komisija se je sestala danes, da bi zavzela stališče do predloženega amandmaja.
               Stališče ste dobili pisno in je negativno, seveda na podlagi mnenja sekretariata za
               zakonodajo in pravne zadeve.</p>
               <p>Naj poudarim poleg tega, kar je v obeh mnenjih napisano, na nekaj, kar mogoče je tu
               premalo eksplicitno poudarjeno. Vsebina amandmaja ima dva dela. Enkrat se tiče
               večine, o kateri je bilo ob kvalificiranih ljudeh tu zadosti povedano in ki je
               predmet nekih dveh drugih zakonov. Odločanje je predpisano v zakonu o postopkih za
               ustanavljanje občin, kakšna večina pa v zakonu o referendumu in o ljudski iniciativi
               in v tem delu se ta predlog tiče nekih dveh drugih zakonov, ki danes nista na dnevnem
               redu. Tega zakona, ki je danes na dnevnem redu, pa se tiče v tistem delu, ko govori o
               znižanju za 25% meril, to se pravi 13. in 13.a člena. Zato je obrazložitev do neke
               mere usmerjena v nepravo smer, ker ni namenjena temu zakonu, ki je danes na dnevnem
               redu, ampak nekima drugima dvema zakonoma, o katerih ne teče razprava. Hvala.</p>
            </sp>
            <sp xml:id="SDZ2-Izredna-19-1998-01-28.sp177">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Trofenik. Prehajamo na odločanje o tem amandmaju. Ugotovimo prisotnost!
               (62 prisotnih.)</p>
               <p>Kdo je za amandma? (17 poslancev.) Je kdo proti? (37 poslancev.)</p>
               <p>Ugotavljam, da amandma ni sprejet.</p>
               <p>Prehajamo k 2. členu, amandmaju k 2. členu. To je amandma komisije. Želi kdo
               razpravljati? (Ne želi.) Zaključujem razpravo. Prehajamo na odločanje. Ugotovimo
               prisotnost! (55 prisotnih.)</p>
               <p>Kdo je za amandma? (42 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Opravili smo razprave in glasovanje o posameznih členih, glasovati moramo še o
               naslovu zakona. Želi kdo razpravljati o naslovu zakona? (Ni želi.) Zaključujem
               razpravo in prehajamo na glasovanje. Na glasovanje dajem naslov zakona. Ugotovimo
               prisotnost! (60 poslancev.)</p>
               <p>Kdo je za naslov zakona? (50 poslancev.) Je kdo proti? (1 poslanec.)</p>
               <p>Ugotavljam, da je naslov zakona sprejet.</p>
               <p>Smo v <title>tretji obravnavi.</title> Izglasovali smo zakona po členih in naslov
               zakona. Odpiram razpravo o zakonskem predlogu v celoti. Želi kdo besedo? (Ne želi.)
               Zaključujem razpravo in prehajamo na amandmaje. Oziroma želi še kdo vložiti amandma?
               Enega imamo, vloženi amandma desetih poslancev s prvopodpisanim Hermanom Tomažičem.
               In sicer: k 1. členu. V prvemu členu se doda nov drugi odstavek, ki se glasi: "V
               petem odstavku 12.a člena se zadnji stavek spremeni tako, da se glasi: Članstvo v
               nadzornem odboru preneha z dnem razrešitve oziroma z dnem poteka mandatne dobe člana
               občinskega sveta." Želi kdo o tem razpravljati? Prosim, gospod Tomažič</p>
            </sp>
            <sp xml:id="SDZ2-Izredna-19-1998-01-28.sp178">

               <speaker>HERMAN TOMAŽIČ:</speaker>

               <p>Hvala za besedo. Mandat nadzornega odbora v občini nima mandata po zdajšnji veljavni
               zakonodaji, ampak se ga je možno razrešiti samo na njegov predlog ali v skladu z
               določili 37.a člena, ki pa ne predvideva razrešitev nadzornega odbora v celoti. Zato
               menim, da bi moral biti mandat nadzornega odbora vezan na mandat občinskega sveta s
               povsem enako opredelitvijo, kot to določa 41. člen zakona za občinski svet. Torej,
               predlagam, da tako rešitev sprejmete. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp179">

               <speaker>PREDSEDNIK ANDREJ GERENČER:</speaker>

               <p>Hvala lepa. Še kdo? Zaključujem razpravo in dajem amandma na glasovanje. Ugotavljamo
               prisotnost! (60 poslancev.)</p>
               <p>Kdo je za amandma? (39 poslancev.) Je kdo proti? (5 poslancev.)</p>
               <p>Ugotavljam, da je amandma sprejet.</p>
               <p>Nimamo več amandmajev. Sprašujem sekretariat za pravosodje in zakonodajo, če smo
               usklajeni? (Smo.) Hvala lepa.</p>
               <p>Prehajam na glasovanje o zakonu. Na glasovanje dajem predlog zakona v celoti.
               Ugotovimo sklepčnost! (53 prisotnih.)</p>
               <p>Kdo je za predlog zakona? (49 poslancev.) Je kdo proti? (2 poslanca.)</p>
               <p>Ugotavljam, da je predlog zakona sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>15. TOČKO DNEVNEGA REDA - PREDLOG ZAKONA O SPREMEMBAH IN
                  DOPOLNITVAH ZAKONA O JAMSTVENEM SKLADU, SKRAJŠANI POSTOPEK.</title> Predlog zakona
               je v obravnavo zboru predložila skupina poslancev s prvopodpisanim gospodom Potrčem.
               Želi predstavnik predlagateljev predlaga zakona besedo? Prosim, gospod Potrč.</p>
            </sp>
            <sp xml:id="SDZ2-Izredna-19-1998-01-28.sp180">

               <speaker>MIRAN POTRČ:</speaker>

               <p>Hvala lepa. Spoštovani gospod predsedujoči, spoštovane kolegice in kolegi! Državni
               zbor Republike Slovenije je spomladi lanskega leta sprejel zakon o jamstvenem skladu,
               ki je stopil v veljavo 10. maja 1997. Po določbah tega zakona je začel jamstveni
               sklad poslovati nekje v začetku novembra, ker je bil pač potreben čas za
               konstituiranje in v januarju mesecu je začel izdajati prve odločbe. Rok za prijavo
               starih vlog je bil tri mesece od začetka poslovanja sklada, za nove vloge seveda od
               takrat, ko pač pride delavec v položaj, da zaradi stečaja izgubi delo. Smisel
               jamstvenega sklada je bil, da se zaposlenim, ki izgubijo delo zaradi stečaja ali
               prisilne likvidacije, vsaj delno nadomesti izpad osebnih dohodkov oziroma plače,
               dodatno pa tudi nadomestila za neizkoriščen letni dopust in odpravnino v primeru, če
               teh pravic od delodajalca niso mogli dobiti zaradi njegove insolventnosti.</p>
               <p>Prepričani smo, da je zakon pomemben in čeprav ne ureja zaradi razumljivih finančnih
               problemov države vsega zadovoljivo, je interes za ta jamstveni sklad že od vsega
               začetka bil izjemno velik in pričakovanja so, da bo tako ali drugače pravice iz
               jamstvenega sklada koristilo vsaj 25.000 zaposlenih. Pri tem so se pri uresničevanju
               zakona pojavila nekatera vprašanja. Bolj ali manj nesporno je, da so določbe zakona
               prezrle dejstvo, da pravica pridobiti odpravnino in pridobiti nadomestilo za
               neizkoriščen letni dopust ni bila mogoča do začetka avgusta leta 1997, in zaradi tega
               določba, da lahko to pravico pridobi samo tisti, ki jo je že pred tem uveljavljal v
               stečajnem postopku, ni mogla biti realizable. To smo ugotovili predlagatelji zakona
               in vlada in smo bili glede tega usklajeni, ker če želimo to pravico ohraniti, potem
               ne smemo zahtevati, da je kot pogoj za uveljavljanje te pravice predhodna prijava
               terjatve v stečajnem postopku.</p>
               <p>Drugo. Sindikati so nas opozorili, da nastopajo izjemno velike razlike v materialnih
               pravicah. V primeru, ko delavci uveljavljajo svojo pravico do dela plače, odpravnine
               in nadomestila za letni dopust, recimo v letu 1994, 1995, 1996 in tisti, ki
               uveljavljajo za zadnja leta, ker zakon ni predvidel nobene valorizacije, temveč je v
               vsakem primeru štel kot osnovo minimalno plačo. Razlika na tej osnovi je v sedanjem
               času že več kot 2-kratna in bi nekdo, da rečem, ki je imel to terjatev okoli leta
               1994, dobil približno 80 tisoč tolarjev maksimalne pravice, nekdo, ki je imel sedaj
               zgornjo terjatev v letu 1997 pa prek 180 tisoč takšne pravice.</p>
               <p>Sindikati so nas opozorili in mi smo to povzeli, da takšno razlikovanje le ni
               utemeljeno, ker se pravica danes uveljavi in tudi po vrednosti tolarja, ki je danes
               in zaradi tega je po našem prepričanju nujno in pametno, da se predvidi določena
               valorizacija, oziroma kot je na podlagi našega predloga na koncu predlagala vlada, da
               se plačilo izvrši v višini kakor je veljala na dan izdaje odločbe, s katero je bila
               pravica priznana. S tem so vsi, ne glede na to, kdaj so pridobili formalno to pravico
               v pravici izenačeni, in menimo, da je ta predlog dober in tudi podpiramo amandma, ki
               ga je predložila v tem delu vlada.</p>
               <p>Kot tretje. Mi smo menili, da bi bilo smotrno in prav, da bi se ocenilo ali je velik
               obseg formalnih zahtev in dokumentov, ki jih morajo vlagati delavci zato, da bi
               pridobili pravico pri jamstvenem skladu smotrn ali ne. Pogledali smo tudi navodilo
               oziroma pravilnik, ki je bil za to izdan in ugotovili, da je tega res ogromno.</p>
               <p>Vlada ta del našega predloga ne podpira in mi menimo, da najbrž ni realno, da bi z
               njim uspeli in zato na njem ne bomo vztrajali. Mi smo menili, da bi bilo koristno, da
               se poleg pogoja stečaja ali prisilne likvidacije zagotovi delavcem pravica tudi v
               nekaterih drugih primerih prenehanja poslovanja podjetja ali obratovalnice po zakonu
               o gospodarskih družbah, vendar nas je že sekretariat opozoril, da te določbe niso
               posebej jasne in da tega ne bi kazalo razširjati in tudi na tem ne vztrajamo.</p>
               <p>Menimo pa, da bi bilo smotrno in prav, da bi državni zbor razmislil še o enem možnem
               predlogu. Namreč vlada, kot pogoj za to, da nekdo lahko uveljavi del svoje pravice,
               zahteva najmanj 6-mesečno predhodno zaposlenost, predno je podjetje prišlo v stečaj.
               Ta pogoj šestih mesecev daje predvsem z argumentacijo, da bi v nasprotnem primeru, če
               nekega pogoja ni, bile možne zlorabe. Mi menimo, da takšen pogoj ni smotrn, ker je
               dovolj težko, če nekdo, ki se je tudi štirinajst dni ali pa mesec dni pred tem
               zaposlil, takoj po zaposlitvi izgubi službo, ker je šlo podjetje, v katerem se je
               zaposlil, v stečaj. Težko bi pa verjeli, res težko verjeli, da bi bile možne zlorabe,
               v katerih bo podjetje, za katerega se ve, da je insolventno, da že nekaj mesecev ne
               plačuje plač, da bo šlo zelo kmalu v stečaj, zdaj na veliko zaposlovalo delavce, da
               bi zato pridobili več pravic. Posebej zato ne, ker jamstveni sklad ima zoper takšno
               podjetje regresno pravico, in tisto, kar izplača, se lahko kasneje - kar izplača
               delavcem - se lahko kasneje iz stečajne mase tudi poplača, seveda v kolikor takšna
               stečajna masa je in ko je stečajni postopek končan. Zato bomo vztrajali pri tem našem
               edinem dodatnem amandmaju, kjer nismo z vlado usklajeni, in vas prosimo, da ne
               podprete amandmaja vlade, ki predvideva tudi črtanje tega 1. člena, ker se nam zdi,
               da argumenti, ki jih za to uporablja, res niso dobri in niso življenjski.</p>
               <p>Na koncu, sekretariat za zakonodajo in pravne zadeve je upravičeno opozoril, da v
               nobenem od predlogov, tudi v predlogu našega zakona ne, ni rešeno vprašanje tistih,
               ki bi eventuelno v času, dokler bodo začele spremembe in dopolnitve zakona veljati,
               že dobili odločbo in dobili tudi izplačane te pravice, vendar še po starem zakonu; in
               bi dobili namesto - da poenostavim - 180.000 - 80.000 tolarjev maksimalne pravice -
               kaj bo z njimi? Opozoril nas je, da bi bilo prav, da bi poskušali urediti tudi te
               stvari in da bi bila enakost zagotovljena v celoti. Zaradi tega je formalno
               neustrezno dan amandma k 7. členu pod točko 2, ker pravi, vsebinsko dobro, prvi in
               drugi odstavek, prosil bi pa, da to ne gre za nov 7.a člen, ampak da gre za to, da se
               dodata dva nova odstavka k 7. členu, to je tretji in četrti odstavek, iz razloga, ker
               sicer v skladu s pravili, ki jih imamo v skrajšanem postopku, tega problema ne bi
               mogli rešiti.</p>
               <p>Torej prosim, da redakcijsko - jaz pa verjamem, da bo gospa predsednica odbora, ker
               je to tudi amandma odbora, s tem soglašala, ker gre v bistvu za redakcijo, na katero
               smo bili kasneje od sekretariata opozorjeni in se mu zahvaljujemo, da nas je na njo
               opozoril.</p>
               <p>Predlagam torej, da po teh utemeljitvah predloge zakona sprejmete tako, kot jih je
               po naših predlogih, po dogovorih in stališčih vlade in po podpori v matičnem delovnem
               telesu pripravilo tudi matično delovno telo, z eno izjemo: predlagamo, da amandmaja
               vlade k 1. členu ne črtate. Povem še enkrat, da tukaj ne gre za nobeno formalno
               materialno pravico, nobeno razširitev pravic, zdi se pa nam brez potrebe, da se nek
               nov šestmesečni rok pogoja zaposlitve za uveljavljanje te pravice daje.</p>
               <p>In zadnje. Danes smo prejeli na klop amandma poslanskega kolega Janka Vebra. Prav je,
               da se kot predlagatelj do tega amandmaja opredelim. Kar zadeva predlagatelje zakona,
               mi ta amandma podpiramo. Res pa je, da to je amandma vsebinske narave. Zavedamo se,
               da ta amandma posega v rešitve, ki so bile doslej v zakonu in ki so predvidevale, da
               se pravica dobiti iz jamstvenega sklada določeno nadomestilo daje tistim od 1.
               februarja 1992 naprej, ko je začel, od 2. januarja 1994 naprej, ko je začel veljati
               zakon o prisilni poravnavi in stečaju, ne pa pred tem. Res pa je, da so v materialnih
               škripcih in težavah seveda tudi tisti delavci, katerih podjetja so šla v stečaj pred
               tem, in kot nas je poslanski kolega Janko Veber obvestil, je posebej takih veliko v
               kočevski občini in zaradi tega predlagamo vam in vladi v razmislek, da se s to
               razširitvijo zakona tudi v takih primerih da možnost, da se določene pravice
               pridobijo. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp181">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Potrč. Predlog zakona je obravnaval tudi odbor za zdravstvo,
               delo, družino in socialno politiko kot matično delovno telo. Prosim doktor Majdo
               Zbačnikovo, predsednico, da poroča o delu odbora. Podpredsednik, prosim, gospod
               Demšar.</p>
            </sp>
            <sp xml:id="SDZ2-Izredna-19-1998-01-28.sp182">

               <speaker>VINCENCIJ DEMŠAR:</speaker>

               <p>Hvala za besedo. Ko sem imel včeraj nekoliko prosto predstavljeno tako poročilo, sem
               mimogrede bil potem opozorjen, da sem imena nekaterih izpustil in zato bom raje danes
               nekoliko bolj natančno predstavil to poročilo, ne samo na počez.</p>
               <p>Torej naš odbor kot matično delovno telo je 23. tega meseca obravnaval predlog tega
               zakona, ki so ga predložili državnemu zboru gospodje poslanci Miran Potrč, Bojan
               Kontič in gospod Boris Sovič. Prejeli smo na odbor tudi troje spremljajočih
               dokumentov, to je mnenje sekretariata za zakonodajo in pravne zadeve, mnenje
               Državnega sveta Republike Slovenije in pa mnenje in amandmaje Vlade Republike
               Slovenije. Predstavniki sekretariata za zakonodajo in pravne zadeve so tudi nekatere
               stvari na sami seji ustno posebej predstavili. Posebej so poudarili, da sekretariat k
               predlogu zakona nima pripomb, ustavno pravnega oziroma pravno sistemskega značaja,
               ima pa nekatere pripombe. Uvodno obrazložitev k zakonu je v imenu predlagateljev
               podal gospod Miran Potrč. Poudaril je tudi posebej razloge za spremembo tega zakona.
               Mnenje vlade je skupaj z amandmaji obrazložil in pa predstavil minister za delo,
               družino in socialne zadeve, gospod magister Anton Rop. V sami razpravi smo se
               strinjali, da je zakon potrebno sprejeti, da pa je vprašanje časa trajanja
               zaposlitve, kar je bilo ravnokar zdaj tudi že omenjeno s strani predlagatelja, kot
               pogoj za pravico do poplačila odškodnine. Torej člani odbora so po razpravi glasovali
               o vseh amandmajih, ki jih je predložila vlada in jih tudi sprejeli.</p>
               <p>Na koncu naj še opozorim na to, da smo pooblastili sekretariat za zakonodajo
               predlagatelja in pa vlado, da oblikujejo še k 7. členu nov 7.a člen, ki ste ga tudi
               dobili tu predloženega. Nekatere stvari je pa predlagatelj že tu omenil.</p>
            </sp>
            <sp xml:id="SDZ2-Izredna-19-1998-01-28.sp183">

               <speaker>PODPREDSENIK ANDREJ GERENČER:</speaker>

               <p>Hvala lepa, gospod Demšar. Želi besedo predstavnik sekretariata za zakonodajo? (Ne
               želi.) Želi besedo predstavnik vlade? (Ne želi.) Želijo besedo predstavniki
               poslanskih skupin? Gospa dr. Zbačnikova.</p>
            </sp>
            <sp xml:id="SDZ2-Izredna-19-1998-01-28.sp184">

               <speaker>DR. MAJDA ANA KREGELJ-ZBAČNIK:</speaker>

               <p>Lep pozdrav! Predlagala bi namreč, glede na to, da smo dobili dodatne amandmaje, in
               sicer gospoda Pukšiča in Vebra, da bi se odbor sestal, in da bi se vlada še
               opredelila in odbor do dodatnih amandmajev. Predlog je, da želimo odmor, da se skliče
               odbor za pol ure.</p>
            </sp>
            <sp xml:id="SDZ2-Izredna-19-1998-01-28.sp185">

               <speaker>PODPREDSEDNIK ANDREJ GERENČER:</speaker>

               <p>Dobro. Hvala. Jaz bi predlagal, da opravimo še razpravo, pa bi potem prekinili. Želi
               še kdo razpravljati? Prosim, da končamo, razpravo pa bi potem.</p>
            </sp>
            <sp xml:id="SDZ2-Izredna-19-1998-01-28.sp186">

               <speaker>DR. MAJDA ANA KREGELJ-ZBAČNIK:</speaker>

               <p>Razpravljala bi pa v imenu poslanske skupine SDS, in sicer mi podpiramo ta predlog
               zakona oziroma o spremembah in dopolnitvah zakona Jamstvenega sklada Republike
               Slovenije, in sicer iz razloga, ker zvišuje pravice delavcev. Namreč odpravila naj bi
               pogoj najmanj šestmesečne zaposlitve pri delodajalcu pred prenehanjem delovnega
               razmerja. Kajti pravica po zakonu Jamstvenega sklada Republike Slovenije naj ne bi
               bila vezana na čas zaposlitve, ampak saj sredstva zagotavljajo delodajalci in pa tudi
               Sklad Republike Slovenije.</p>
               <p>Dalje. Ta predlog natančneje ureja vprašanje, kdaj je delodajalec insolventen.
               Načelo pravičnosti bi zahtevalo, da imajo enake pravice do sredstev iz jamstvenega
               sklada Republike Slovenije vsi delavci, ki jim je prenehalo delovno razmerje zaradi
               prenehanja dela delodajalca, ki je postal insolventen in ne samo tistih, ki so se
               znašli brez dela, zaradi stečaja ali prisilne poravnave.</p>
               <p>Dalje. Predlagana sprememba je pomembna zlasti za tiste delavce, ki so izgubili delo
               pred 2.1.1994. Vkolikor pa te spremembe ne bi bile sprejete, pa bi delavci po
               1.7.1997 v izboljšanjem položaju.</p>
               <p>Vse te navedene spremembe predlagajo ureditev, ki izenačuje pravice vseh delavcev ne
               glede na datum, ko so zaposlitev izgubili.</p>
               <p>Naj na kratko povzamem, zakaj ga podpiramo. Kajti ta predlog zakona poenostavlja
               pogoje za uveljavitev pravic po tem zakonu. Delavci, ki so izgubili delo zaradi
               insolventnosti delodajalca, bodo tako lahko normalno uveljavili svoje pravice,
               jamstveni sklad bo pa lahko normalno deloval.</p>
               <p>In pa zlasti načelo pravičnosti izenačuje pogoje za zagotovilo pravic tistim
               delavcem, ki pri delodajalcu so izgubili zaposlitev zaradi insolventnosti, in ki niso
               bili zaposleni 6 mesecev, kot sem že prej povedala, je pa še nekaj dodatnih
               amandmajev, o katerih bi se pa odbor opredelil in tudi vlada. Hvala.</p>
            </sp>
            <sp xml:id="SDZ2-Izredna-19-1998-01-28.sp187">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želijo še predstavniki poslanskih skupin? Prosim. Gospod Henigman,
               poslanska skupina Slovenskih krščanskih demokratov.</p>
            </sp>
            <sp xml:id="SDZ2-Izredna-19-1998-01-28.sp188">

               <speaker>BENJAMIN HENIGMAN:</speaker>

               <p>Spoštovani! SKD podpira spremembe in dopolnitve zakona o jamstvenem skladu v
               besedilu, kot so bile predlagane s strani predlagateljev. To je eno. Zdi se nam pa
               zelo pomembno in tudi sami smo razmišljali o dodatnih pravicah oziroma neki vrsti
               popravi krivic tistim zaposlenim oziroma bivšim zaposlenim, ki so delo izgubili pred
               2.1.1994. Tudi jaz sem vezan na okolje, kjer so taka podjetje. Kot Kočevje je tako
               področje tudi Ribnica, in za primer naj podam vprašanje podjetja Riko iz Ribnice, ki
               je šlo v stečaj od oktobra do decembra leta 1993. V stečaj je šlo tako posledično
               1500 ljudi, in za te ljudi ne veljajo pravice po osnovnem zakonu, katere so pa seveda
               poskušali uresničevati na zavodih za zaposlovanje. Že pri obravnavi osnovnega zakona
               v prejšnjem sklicu smo opozarjali na ta problem, ki se je sedaj pokazal v vsej svoji
               razsežnosti. Tudi iz tega vidika, in ker se mi zdi, da je to temeljno vprašanje,
               podpiramo amandma gospoda Vebra, in mislim, da je prav, da bi se odbor do tega
               predloga dodatno opredelil. Rad pa bi poudaril, da bi v skladu s samostojno Republiko
               Slovenijo in temeljno ustavno listino, ki velja od 25. junija 1991, morali
               razmišljati, da veljajo od takrat naprej pravice za vse delavce v Republiki
               Sloveniji. Ker vemo, da je to velika obveza za državo, mislimo, da je rešitev, po
               kateri naj bi v jamstveni sklad in pod pravice vključili vse tiste nezaposlene
               oziroma vse tiste, katerih podjetja so šla v stečaj in kjer ni stečajni postopek
               zaključen, se nam zdi ta amandma toliko bolj upravičen. Naslednji datum, ki bi lahko
               bil sprejemljiv oziroma, ki je pravno utemeljen, če ni to 25. junij, da ne bo kakšnih
               zadržkov, bi bil pa to vsaj 28. december oziroma mislim da 23. december 1991, ko je
               Republika Slovenija sprejela svojo ustavo. Iz teh vidikov poslanska skupina SKD
               podpira spremembe zakona in bo podprla tudi širitev na vse tiste, kjer stečajni
               postopki do 2.4.1994 še niso bili zaključeni. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp189">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Besedo imajo še predstavniki poslanskih skupin. Želi kdo besedo? (Ne.)</p>
               <p>Dajem besedo poslankam in poslancem. (Ne želi nihče besede.) Zaključujem splošno
               razpravo.</p>
               <p>Na glasovanje dajem <title>proceduralni </title>predlog, da danes to točko prekinemo, da
               se lahko sestane matično delovno telo in zavzame stališče do predlaganih amandmajev.
               Ugotovimo prisotnost! (55 prisotnih.)</p>
               <p>Kdo je za predlagani sklep? (49 poslancev.) Je kdo proti? (1 poslanec.)</p>
               <p>Ugotavljam, da je sklep sprejet.</p>
               <p>Prekinjam to točko dnevnega reda in prosim, da se odbor jutri do dopoldanske seje
               sestane, da se lahko odloči o amandmajih. <title>Proceduralno? </title>Prosim.</p>
            </sp>
            <sp xml:id="SDZ2-Izredna-19-1998-01-28.sp190">

               <speaker>MAJDA ANA KREGELJ-ZBAČNIK:</speaker>

               <p>Prosila bi člane odbora, če se lahko ob šestih sestanemo, in predstavnika vlade, da
               se opredelimo do dodatnih amandmajev. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp191">

               <speaker>PODPREDSEDNIK ANDREJ GERENČER:</speaker>

               <p>Hvala lepa.</p>
               <p>Prehajamo na <title>17. TOČKO DNEVNEGA REDA - PREDLOG ZAKONA O SPREMEMBAH IN
                  DOPOLNITVAH ZAKONA O ZAPOSLOVANJU IN ZAVAROVANJU ZA PRIMER BREZPOSELNOSTI. </title>
               </p>
               <p>Predlog zakona je v obravnavo zboru predložila vlada Republike Slovenije. Želi
               predstavnik vlade besedo? Prosim, gospa Zdenka Kovač.</p>
            </sp>
            <sp xml:id="SDZ2-Izredna-19-1998-01-28.sp192">

               <speaker>MAG. ZDENKA KOVAČ:</speaker>

               <p>Hvala lepa in lep pozdrav vsem v dvorani! Morda bi želela za začetek podati samo
               kratek uvod s ključnimi namerami, ki so vodile vlado Republike Slovenije, da je
               pripravila spremembe zakona o zaposlovanju in zavarovanju za primer brezposelnosti in
               jih uvrstila tudi na to sejo.</p>
               <p>Vemo, da se s problemi brezposelnosti v Sloveniji srečujemo že kar lepo število let.
               Ugotavljamo, da poleg razlogov, ki so ekonomske narave in razvojne narave, na stopnjo
               brezposelnosti in na stanje na tem področju vplivajo tudi zakonske regulative, ki
               trenutno veljajo. K temu nas navajajo ne le naše domače analize, ampak tudi analize,
               ki so jih na našem trgu delovne sile opravile inštitucije, kot so Svetovna banka,
               OECD, PHARE in druge. V vseh teh inštitucijah in tudi v analizah domačih
               strokovnjakov ugotavljamo, da so potrebne zakonske spremembe, da bi lahko
               učinkoviteje spreminjali problem brezposelnosti v Sloveniji.</p>
               <p>Zato smo pripravili spremembe obstoječega zakona, katerega cilji so pravzaprav
               naslednji: predvsem učinkovitejše zaposlovanje brezposelnih oseb, zagotavljanje
               socialne varnosti tistim, ki so tega resnično potrebni, vendar seveda predvsem naj bo
               socialna varnost tudi v spodbujanju, da se čimprej zaposlijo, pospeševanje legalnega
               zaposlovanja in zmanjšanja dela na črno, uvajanja sodobnih evropskih instrumentov
               zaposlovalske politike (k temu nas ne nazadnje zdaj navaja tudi strategija našega
               približevanja Evropski uniji, kjer je potrebno določene politike na tem področju
               spremeniti), ustreznejša obravnava in zaščita težje zaposljivih kategorij
               brezposelnih oseb, predvsem tudi ciljnih skupin starejših in dolgotrajno brezposelnih
               ter mladih, širitev možnosti opravljanja nalog na področju zaposlovanja, gospodarskih
               in drugih subjektov ter odpiranje konkurence na področju posredovanja zaposlovanja,
               pomembno povečanje in izboljšanje vseh oblik aktivne politike zaposlovanja. Seveda pa
               ne smemo v okviru sprememb pozabiti tudi na dopolnitev sistema štipendiranja, ki ga
               bomo zaokrožili tako, da bo dopolnjen tudi s sistemom kreditiranja, kar doslej ni bil
               slučaj.</p>
               <p>Seveda ne gre na področju sprememb tudi brez povečanja odgovornosti zavoda za
               zaposlovanje pri izvajanju nadzora nad izpolnjevanjem obveznosti brezposelnih oseb in
               povečanjem nadzora nad zavodom. Ključna po naši oceni je bolj jasno in bolj precizno
               postavljena definicija, kdo brezposelna oseba sploh je. Mi doslej namreč ugotavljamo,
               da je razlika v metodologiji med ugotavljanjem brezposelnosti, stopnje brezposelnosti
               po evropskih merilih, in po tistih, ki jih ugotavljamo pri nas z našimi merili,
               trenutno največja v Evropi, kar pomeni, da seveda imamo pri nas trenutno zakonodajo,
               ki v registre brezposelnih tudi uvaja ljudi, brezposelne, ki to dejansko niso.</p>
               <p>Kaj bi rada še poudarila? Zelo pomembno se nam zdi tudi zapolnjevanje pravne
               praznine, ki je nastala v naši tranzicijski dobi, in gre za položaj delavcev, katerih
               podjetja so postala nelikvidna in imajo težave z izplačevanjem plač. S tem zakonom
               želimo izboljšati položaj teh ljudi tako, da v primeru, ko gre za objektivne razloge,
               da ne prejemajo plač, lahko tudi prostovoljno prekinejo delovno razmerje in kljub
               temu uveljavijo denarno nadomestilo. Seveda osnova za denarno nadomestilo bo
               približana podobnim ureditvam v Evropi in bo v bodoče predstavljala 12-mesečno
               povprečje plače v preteklem obdobju. Sedaj je to bila povprečna plača zadnjih 3
               mesecev in smo ugotavljali na tem področju kar nekaj manipulacij.</p>
               <p>Odstotek odmere denarnega nadomestila se tudi spreminja. Na eni strani dvigujemo
               najnižjo višino s sedanjih 80% na 100% zajamčene plače, na drugi strani omejujemo
               najvišjo kategorijo denarnih nadomestil na 2,5-kratnik tako določene osnove. Namreč
               ugotavljamo, da danes najvišje višine denarnih nadomestil destimulativno delujejo na
               iskalce zaposlitve za iskanje nove zaposlitve, hkrati pa so tiste najnižje kategorije
               socialno ogrožene in temu pač želimo narediti konec.</p>
               <p>Trajanje denarnega nadomestila prav tako skrajšujemo, vendar ne za tiste ciljne
               skupine, ki so najbolj ogrožene. To so predvsem cilje skupine starejših, kjer imamo
               še vedno pri starejših od 55 let 24 mesecev predvidenih za prejemanje in seveda za
               tistih pri starejših od 50 let 18 mesecev.</p>
               <p>Varstvo starejših poskušamo zagotavljati tudi s tem, da bomo uvedli posebne spodbude
               za delodajalce, ki bodo pripravljeni sprejeti starejše od 55 let, ne le za omejeno
               dobo, ampak za celotno dobo do upokojitve, in pa tudi s tem, da ohranjamo plačilo
               prispevkov za pokojninsko in invalidsko zavarovanje za tiste brezposelne, ki so 3
               leta pred upokojitvijo.</p>
               <p>Zelo rada bi poudarila, da je v zakonu dan poseben poudarek dvema instrumentoma
               aktivne politike zaposlovanja, to je na eni strani mnogo več pozornosti kot doslej
               programom izobraževanja brezposelnih. Ugotavljamo namreč, da brez usposobljene
               delovne sile seveda ni tudi možnosti za njihovo hitrejše zaposlovanje, zato je z
               zakonom predviden poseben program, ki ga v letošnjem letu, ne glede na to, kako se bo
               seveda sprejem zakona končal, že pričenjamo pripravljati. Tudi javna dela kot posebna
               oblika aktivne politike zaposlovanja, ki je prisotna v vseh evropskih državah, dobiva
               novo obliko. Mi smo do zdaj imeli nekako neurejen status oseb, ki so bile brezposelne
               in hkrati delale v okviru projektov javnih del; sedaj dobivajo s tem zakonom možnost,
               da sklenejo posebno obliko delovnega razmerja, ki bo postala kombinacija dela in
               usposabljanja zato, da bi povečali njihove zaposlitvene možnosti.</p>
               <p>Kot sem že rekla, področje štipendiranja uvaja novo obliko kreditiranja in tudi
               možnosti razvoja oblik vzpodbujanja delodajalcev za več razpisovanja kadrovskih
               štipendij, kajti žal se je zgodilo v zadnjih letih tudi to, da je skorajda zatajil ta
               instrument kadrovske politike podjetij, razpisovanje kadrovskih štipendij. Vse to so
               po naši oceni ključne spremembe, ki jih potrebujemo hitro, da bi lahko bolj
               učinkovito posegali na to področje, na področje trga dela, čeprav se seveda zavedamo,
               da to niso edini instrument. Vendar pa ocenjujemo, da nam bo ta sprememba zakonske
               regulative omogočila, da bomo postopno začeli zmanjševati stopnjo brezposelnosti.
               Hvala lepa.</p>
            </sp>
            <sp xml:id="SDZ2-Izredna-19-1998-01-28.sp193">

               <speaker>PODPREDSEDNIK ANDREJ GERENČER:</speaker>

               <p>Hvala, gospa državna sekretarka. Predlog zakona je obravnaval tudi odbor za
               zdravstvo, delo, družino in socialno politiko kot matično delovno telo. Prosim
               poročevalca, doktor Zbačnikovo, predsednico, da predstavi mnenje odbora o predlogu
               zakona.</p>
            </sp>
            <sp xml:id="SDZ2-Izredna-19-1998-01-28.sp194">

               <speaker>MAJDA ANA KREGELJ-ZBAČNIK:</speaker>

               <p>Še enkrat lep pozdrav! Ta predlog zakona je odbor obravnaval na 22. seji 5.11.1997,
               uvodno predstavitev je podal minister za delo, družino in socialo, Anton Rop. Dobili
               smo tudi mnenje sekretariata. V razpravi so člani odbora poudarili, da spremembe
               zakona prinašajo nekatere izboljšave, ki gredo predvsem v smeri vodenja aktivne
               politike zaposlovanja, ki jo vodi država. Glede na to, da so spremembe zakona zelo
               široke in v nekaterih segmentih zajemajo tudi poslabšanje položaja sedaj
               brezposelnih, je bistveno, da se zakon sprejema po rednem zakonodajnem postopku, kar
               je bilo tudi dogovorjeno in usklajeno med poslanskimi skupinami LDS in združene
               liste, ki je sprejemu zakona po hitrem postopku odločno nasprotovala. Člani odbora so
               dobili tudi predloge dodatnih stališč k predlogu zakona, ki jih je vložila poslanska
               skupina Združene liste socialnih demokratov. Ob obravnavi in pri razpravi o
               posameznih stališčih so člani odbora predlagali, glasovali, da naj sklop stališč, za
               katere je minister poudaril, da so za predlagatelja sprejemljiva, prevzame odbor za
               delo, družino in socialo in jih predlaga kot stališča odbora. Odbor dodatnih stališč,
               ki jih je predlagala poslanska skupina Združene lista socialnih demokratov, ni
               podprl. Podprl pa je predlog dodatnih stališč poslanske skupine 7, 9, 10, 11. Na
               podlagi opravljene razprave so člani odbora sklenili, da Državnemu zboru Republike
               Slovenije predlagajo, da v skladu s 185. členom poslovnika sprejme naslednje sklepe
               in stališča:</p>
               <p>1. Predlog zakona o spremembah in dopolnitvah zakona o zaposlovanju in zavarovanju
               za primer brezposelnosti je primerna podlaga za pripravo predloga besedila za drugo
               obravnavo.</p>
               <p>2. Predlagatelj naj pri pripravi predloga zakona za drugo obravnavo upošteva mnenja
               sekretariata za zakonodajo in pravne zadeve.</p>
               <p>3. Predlagatelj naj pri pripravi predloga besedila zakona za drugo obravnavo
               upošteva naslednja stališča, ki ste jih prejeli na klop.</p>
               <p>In še dodatno obvestilo. Odbor za delo, družino se bo sestal po 18.00 uri v sobi
               212. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp195">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospa predsednica. Želi besedo predstavnik sekretariata za zakonodajo in
               pravne zadeve? (Ne želi.) Želijo besedo predstavniki poslanskih skupin? Dr.
               Zbačnikova, poslanska skupina Socialdemokratske stranke.</p>
            </sp>
            <sp xml:id="SDZ2-Izredna-19-1998-01-28.sp196">

               <speaker>MAJDA ANA KREGELJ-ZBAČNIK:</speaker>

               <p>Zakon je že petkrat spremenjen in zelo nekonsistenten, vendar smo se odločili, da v
               primeru dodatnih stališč in sklepov, ki jih bomo tudi mi nekaj sedaj še predložili,
               bomo ta predlog podprli za drugo obravnavo, za izboljšanje. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp197">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še kdo od poslanskih skupin besedo? Gospod Potrč, poslanska skupina
               Združene liste socialnih demokratov.</p>
            </sp>
            <sp xml:id="SDZ2-Izredna-19-1998-01-28.sp198">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi! Jaz imam posebno srečo, da vsak večer
               17.45 uri pridem na vrsto, ko ste že vsi izmučeni. In niste samo vi izmučeni, ampak
               še kdo drug, ki potem obvešča o tem, kaj delamo v državnem zboru, zato potem pač teh
               obvestil ni.</p>
               <p>Želel bi povedati, da poslanska skupina združene liste meni, da je prav, da pričnemo
               razpravo o zakonu o zaposlovanju in zavarovanju za primer brezposelnosti, ker gotovo
               so razlogi, da se veljavni zakon dopolni in ovira. Ne trdimo, da niso mnoga
               opozorila, ki jih je predstavnica vlade, o tem, da se v zakonu uvajajo določeni
               elementi aktivne politike zaposlovanja na novo - nekateri so obstajali namreč že tudi
               zdaj - da se daje večji poudarek izobraževanju brezposelnih, da se daje večji
               poudarek javnim delom, da se uvajajo nekatere določbe, ki otežujejo zlorabe, ki so
               bile možne pri izvajanju zakona o zaposlovanju in zavarovanju za primer
               brezposelnosti, da to vse ni točno. Res pa je, da je normalno, in tega ni zameriti,
               normalno pa je, da to poudarimo poslanci. Vlada ni poudarjala drugega vidika tega
               zakona. To pa je, da je hkrati ob tem zakon naravnan predvsem v smeri restriktivnega
               pristopa, torej naravnan predvsem v smeri bistvenega zmanjšanja pravic brezposelnih.
               To se kaže tako v skrajšanju dobe pravice prejemanja nadomestila, to se kaže tako v
               zaostrenih pogojih, kdo lahko dobi pravico do nadomestila, to se tako kaže v
               zaostrenih pogojih, kako se ugotavlja in vzdržuje brezposelnost, to se kaže v večji
               zahtevnosti ali pa zaostrenih pogojih sprejemanja dela, ki mu ga ponudi zavod, to se
               kaže v obveznosti, kako mora biti v času brezposelnosti na razpolago zavodu, da bi
               lahko pravice dobival ipd. Ne trdimo, da nekateri od teh ukrepov niso vredni
               razmisleka, vendar je naše mnenje, da je marsikje vlada v teh svojih idejah šla
               predaleč, in to je bil tudi razlog, zakaj smo se na svojstven način potem, ko je
               vlada javno objavila, da bo predlagala, da se tako pomemben zakon sprejema po hitrem
               postopku, temu uprli; hvala bogu, uspešno. Vlada je pristala na to, da se zakon po
               rednem postopku danes sprejema.</p>
               <p>Mislim, da je resen problem, ki ga je treba obravnavati pri samem predlogu zakona,
               dejstvo, kakšni so razlogi pri nas za brezposelnost, in tudi kako se brezposelnost in
               problemi brezposelnosti prikazujejo v javnosti, in tudi ali res lahko pričakujemo, da
               bodo predlagani ukrepi realno lahko zmanjšali probleme, s katerimi se na področju
               brezposelnosti srečujemo. Prvo, treba je ugotovili, da se število brezposelnih dolgo
               časa ne zmanjšuje ali ciklično zmanjšuje zelo zelo malo, v glavnem pa ostaja na
               relativno zelo visoki ravni. Drugo je treba ugotoviti, da imamo nekatera območja,
               kjer je brezposelnost izrazito visoka in dosega tudi že do 20% in več aktivnega
               prebivalstva. Tretje. Potrebno je ugotovili, da je struktura brezposelnih relativno
               neugodna, in da je vse več brezposelnih, ki so tako imenovani trajni presežki ali ki
               dolgo časa so že na zavodu in je za njih toliko manj verjetno in toliko težje, da
               bodo kdajkoli dobili zaposlitev. Zaradi tega so mnoge informacije, ki se pojavljajo v
               javnosti o tem, kako mnogi brezposelni zlorabljajo svoj položaj, ne želijo
               zaposlitve, vredni sprotne ocene.</p>
               <p>Če namreč neko podjetje zahteva izključno določen ožji profil, če ob tem zahteva, da
               mora biti vsak, ki se prijavi, star največ 25 let, če ob tem reče, da ga stroški
               prevoza, da to podjetje stroški prevoza nič ne brigajo in da si ga bo delavec plačal
               sam, in da ob tem ponuja relativno skromen zaslužek ali plačo, potem je najbrž silno
               težko reči, da je na zavodu prijavljenih 125 tisoč brezposelnih, podjetje pa ne more
               dobiti zahtevanih delavcev, čeprav jih išče. Mislim, da bi morali v takem primeru
               konkretno oceniti, koliko je takšnih profilov, ali izpolnjujejo zahteve, ali so
               zahteve, ki jih postavljajo podjetja, previsoke in nerealne, koliko jih je v
               določenem radiusu, ne pa v Sloveniji kot celoti in podobno. Ampak poskuša se
               ustvarjati klima, kot da gre pri problemu brezposelnih v glavnem ali v veliki meri za
               ljudi, ki ne želijo delati. Jaz ne bom rekel, da takih vmes ni, gotovo so, vendar ni
               mogoče to za 125 tisoč brezposelnih trditi, ker to enostavno resnica ni, in dejstvo,
               da imamo vedno več brezposelnih, ki mesece in leta iščejo zaposlitev, to prav gotovo
               potrjuje.</p>
               <p>Posebej se nam zdi vprašljivo, ali je za to ob takem stanju res mogoče pričakovati,
               da bomo lahko s predvidenimi ukrepi zagotovili, da se bo povečala mobilnost, da se bo
               povečalo število zaposlenih, predvsem pa, da bodo dane večje realne možnosti, da vsak
               tisti, ki želi zaposlitev, tako zaposlitev tudi pridobi. Bi rekel, zelo simpatično je
               slišati, da bodo podjetja stimulirana, če bodo zaposlovala starejše delavce. Vendar
               vsak od vas, ki se je kakorkoli zanimal pri delodajalcih, ali resno takšen interes
               imajo ali ne, ve, da resno takšnega interesa nimajo. In da ga neka manjša stimulacija
               za to ne bo čisto nič pripravila, da bi iskal zaposlitev delavca, ki je star 50, 45
               ali več let in bo rajše absolutno zaposlil mladega, ta bo ostal pa trajno nezaposlen.
               In to trajno nezaposlen brez možnosti, da bi se zaposlil, in trajno nezaposlen brez
               možnosti, da bi še lep čas lahko uveljavil pravice iz pokojninskega ali pa
               invalidskega zavarovanja, posebej ob predvideni reformi se mu bo ta čas vedno bolj
               tudi odmikal in pravzaprav za njega ne bo več nikoli dosegljiv. Po 20, 25, 30 letih
               dela bo lahko prišel v položaj, ko bo moral hoditi na socialne zavode in prositi, da
               se mu da nadomestilo za nekaj časa, kolikor ga bo po zakonu še imel, kasneje pa
               določena socialna podpora. Mislim, da je to za končanje delovnega veka za vsakogar
               zelo, zelo vprašljivo in nesprejemljivo.</p>
               <p>Vlada v svojih predlogih kar pomembno skrajšuje čas sprejemanja nadomestila za čas
               brezposelnosti in se pri tem sklicuje na to, da je to strokovno korekten ukrep, ker
               na drugi strani poskuša zagotoviti, da bi se z aktivnimi politikami čimprej pridobilo
               delo. Moram reči, da je takšna usmeritev po vseh strokovnih mnenjih možna takrat,
               kadar gre za začasno strukturno nezaposlenost. Ko gre pa za dalj časa trajajočo
               zaposlenost, s tem ne bomo nič dosegli, in v tem delu vlada najbrž ni korektna.</p>
               <p>Posebej bi želel postaviti vprašanje, to je vprašanje, ki je bilo v eni od razprav
               danes omenjeno - se opravičujem, ne morem se spomniti, kdo je o tem govoril. To je
               vprašanje, na kakšen način si vlada razlaga novo vsebino, mislim, da predlaganega 44.
               člena, kjer gre za to spremembo pravice, ki so jo imeli delavci, ki so doslej odšli
               na zavod za zaposlovanje v pričakovanju odhoda v pokoj. Zdaj so namreč imeli pravico,
               ko so bili tehnološki višek, dobiti pač teh šest mesecev nadomestila še od podjetja,
               kasneje oditi na zavod, dobivati dve leti nadomestilo za brezposelnost, in zakon jim
               je dovoljeval, da če so potem še tri leta pred pokojem, dobivajo še tri leta
               nadomestilo. Jaz priznam, da mnogi ljudje odhajajo na zavod pod to predpostavko in da
               si mnogi na ta način iščejo pogoje za to, da bi našli možnost upokojitve. Ampak
               najbrž ne vsi ali pa ne pretežna večina zato, ker ne želi delati, pač pa zaradi tega,
               ker so pritiski v kolektivih, da se na ta način rešujejo viški, ker bi sicer bil
               odpuščen nekdo drug in se marsikomu tudi priporoča izkoristiti to možnost, ki ti jo
               zakon daje, ker boš s tem drugemu ohranil delovno mesto, sam pa boš pač šel v pokoj -
               in to mnogi tudi sprejmejo. Spremembe zakona, ki so zdaj predvidene - gospa državna
               sekretarka jih je omenila - predvidevajo, da te pravice do prejemanja nadomestila v
               zadnjih treh letih več ne bo, ampak da bo v tem primeru zavod kril samo pravico
               plačevanja prispevka, da bo ta doba, ta čas tekel sicer v pokojninsko dobo, ampak
               brez vsakega nadomestila. Se pravi, on bo čez tri leta lahko šel v pokoj, ampak ta
               tri leta bo brez nadomestila in bo lahko dobil samo še socialno podporo. Jaz bi zdaj
               rad vedel, ali se na ta način misli ta zakon uveljaviti tudi za tiste, ki bodo po
               dogovoru v kolektivu ob izpolnjevanju teh pogojev zdaj šli, ker potem je treba zdaj
               povedati, da gredo s tem rizikom, da bodo kasneje tri leta brez vsakega nadomestila,
               pred eventualno socialno podporo, ker pod temi predpostavkami zdaj prav gotovo v
               koriščenje teh pravic, ki jim jih pa sedanji zakon daje, niso šli.</p>
               <p>Še precej vprašanj bi bilo mogoče reči, mislim pa, da je prav, da sem korekten in da
               ne zavlačujem čez šesto uro, še posebej zato, ker imamo še delo matičnega delovnega
               telesa. Če bo treba, se bom pa oglasil še v razpravi.</p>
               <p>Rad bi povedal, da smo veseli, da je prišlo do dogovora, da se zakon sprejema po
               rednem postopku. Na koncu bi rad povedal, da mislim, da smo v dogovoru, katera
               stališča predlagati in sprejeti, z vlado oziroma s poslansko skupino liberalnih
               demokratov dosegli pomembne dopolnitve. Rad bi pa povedal - bom pa o tem govoril, ko
               bomo govorili o stališčih - da nam je žal, da nam matično delovno telo ni podprlo,
               razen enega, nobenega od drugih stališč, in da bomo zato pri nekaterih vztrajali še
               naprej, jih poskušali argumentirati in obrazložiti in tudi predlagati, da njihovo
               upravičenost razumete tudi vi in da jih podprete. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp199">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Potrč. Čeprav ste rekli, da so poslanci utrujeni, vsi so ostali na
               svojih mestih, bili zelo pozorni, vidite, še smo pri moči. Kolegice in kolegi, imamo
               še 5 minut. Imam odprto za poslanske skupine. Želi še katera poslanska skupina?
               Gospod Brenčič, poslanska skupina Slovenske ljudske stranke.</p>
            </sp>
            <sp xml:id="SDZ2-Izredna-19-1998-01-28.sp200">

               <speaker>STANISLAV BRENČIČ:</speaker>

               <p>Hvala lepa. Bom kratek. Vsem lep pozdrav! No, jaz sem prav vesel, da smo končno
               dobili v parlament nega od nujnih zakonov s področja delovnopravne zakonodaje, ki
               potrebuje času primerno in seveda tudi stanju na trgu delovne sile novo prevleko.
               Področje pa, ki ga na novo preureja predloženi zakon, je za marsikoga zelo
               občutljivo, še posebno pa za tistega, ki je po dolgih letih marljivega dela brez
               svoje krivde ostal oziroma postal brezposeln in s tem tudi brez potrebnih materialnih
               možnosti za preživljanje sebe in tudi svoje družine. Ni mogoče oprekati temu, da daje
               sedanji zakon o zaposlovanju in zavarovanju za čas brezposelnosti upravičencem široko
               paleto pravic, ki pa se v praksi nemalokrat zlorabljajo, in tudi to se, kot je iz
               predloženega zakona razvidno, želi odpraviti.</p>
               <p>Po našem mnenju predlog zakona dokaj dobro uravnoveša na eni strani individualni
               interes in na drugi strani javni interes s tega področja. Pomembno je to, da zakon
               uvaja in daje prednost programom aktivne politike zaposlovanja in ne podpira le
               enostavnega dodeljevanja finančne pomoči brez potrebne odgovornosti do te pomoči
               tistih, ki jo prejemajo. Menimo, da bi smel zakon še močneje uvajati stimulativne
               ukrepe za samozaposlitev brezposelnih oseb, ki za tako zaposlitev zmorejo dovolj
               korajže in za to tudi imajo ustrezno znanje. To bo mogoče doseči tudi, če bo to
               načelo primerno upoštevano tudi v nekaterih drugih zakonih, kot na primer v zakonu o
               zagotavljanju sredstev za zapiranje rudnikov rjavega premoga, obrtnem zakonu, zakonu
               o delovnih razmerjih itd.</p>
               <p>V poslanski skupini slovenske ljudske stranke menimo, da bi bilo dobro v pripravi
               zakona za drugo obravnavo doreči, kaj potem, ko upravičenec do denarne pomoči, potem
               ko je že izrabil denarno nadomestilo, po enem letu mu ta pravica usahne, ni pa uspel
               zaradi morda tudi intenzivnega dela pri zaposlitvi, oziroma iskanju zaposlitve, se
               zaposliti. Dobro bi bilo tudi doreči, kdo oziroma kako se bo izvajal nadzor nad delom
               tako zavodov za zaposlovanje kot tudi centrov za socialno delo. V praksi, posebno
               marsikdo od nas županov je imel izkušnjo, da v zavodih za zaposlovanje stvari ne
               tečejo tako, kot bi bilo potrebno.</p>
               <p>Prav tako menimo, da je potrebno v zakonu uvesti tudi jasnejšo opredelitev in tudi
               nadzor nad izvajanjem programa javnih del. Tudi tu je opazno, da se vse preveč ta
               možnost izkorišča v eni in isti osebi, žal pa so rezultati tega dela dostikrat zelo
               minimalni. Včasih se zastavlja vprašanje, če ne bi bilo morda bolje, da to delo
               opravljajo štrije s polno zaposlitvijo, kot morda 15 ponavljajočih se delavcev iz
               javnih del iz leta v leto.</p>
               <p>Smiselno bi bilo tudi dodeliti dodatne stimulacije delodajalcem, ki bi za potrebe
               zaposlitve v svoji dejavnosti omogočili izobraževanje brezposelnih oseb oziroma oseb,
               ki bi se po opravljenem izobraževanju v enih od teh dejavnosti tudi zaposlile.</p>
               <p>Naša poslanska skupina podpira predloženi zakon, ker tudi meni, da je dobra podlaga
               za čimprejšnjo pripravo zakona za drugo obravnavo, v kateri pa bo jasno mogoče z
               amandmaji zakon napraviti čimbolj konsistenten oziroma konsisten tudi z evropsko
               zakonodajo in ga približati dejanskemu stanju na trgu delovne sile. Hvala lepa.</p>
            </sp>
            <sp xml:id="SDZ2-Izredna-19-1998-01-28.sp201">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še katera poslanska skupina? (Ne.) Morda kdo od poslancev? Dajem
               besedo poslankam in poslancem. Ali želi kdo besedo? (Nihče.)</p>
               <p>Potem bomo nadaljevali jutri, malo sem testiral koliko imamo prijav za jutri.</p>
               <p>Torej danes zaključujemo sejo. Dovolite nekaj obvestil. Jutri bomo nadaljevali s to
               prekinjeno točko, potem preidemo na 11. točko, da jo dokončamo, prav tako 15. točko
               in naprej po dnevnem redu. Seja odbora za zdravstvo je v sobi 212 takoj ob 18.00
               uri.</p>
               <p>Zaključujem sejo.<title> (SEJA JE BILA PREKINJENA 28.JANUARJA 1998 OB 18.01 URI.) </title>
               </p>
            </sp>
         </div>
      </body>
   </text>
</TEI>
