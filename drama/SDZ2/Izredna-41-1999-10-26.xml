<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Izredna-41-1999-10-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|ADF8DA732B003C53C1256818003C6A2E</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=ADF8DA732B003C53C1256818003C6A2E</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Izredna-41-1999-10-26.DZ" n="41">
               <name>Izredna</name>
               <date when="1999-10-26"/>
            </setting>
         </settingDesc>
         <particDesc>
            <listOrg>
               <org xml:id="Izredna-41-1999-10-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">41. izredna seja</stage>
            <stage type="date">(26. oktober 1999)</stage>
            <stage type="chairman"> Sejo je vodil Janez Podobnik, predsednik državnega zbora.</stage>
            <stage type="time"> Seja se je pričela ob 14.11 uri. </stage>


            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam 41.
               izredno sejo državnega zbora, ki sem jo sklical na podlagi prvega in drugega odstavka
               51. in 54. člena poslovnika državnega zbora.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: dr. Franc Zagožen, Franc Potočnik, Miroslav Luci, dr. Helena
               Hren-Vencelj za pričetek seje - vendar gospa dr. Helena Hren-Vencelj sedi na svojem
               poslanskem sedežu, Polonca Dobrajc, Eda Okretič-Salmič, Zmago Jelinčič in Pavel
               Rupar.</p>
               <p>Prosim, da ugotovimo navzočnost v dvorani. Navzočih je 79 poslank in poslancev;
               državni zbor je sklepčen in lahko odloča.</p>
               <p>Na sejo sem povabil predsednika vlade Republike Slovenije, dr. Janeza Drnovška ter
               druge člane vlade, guvernerja Banke Slovenije, dr. Franceta Arharja, generalnega
               direktorja zavoda za pokojninsko in invalidsko zavarovanje, gospoda Janeza
               Prijatelja, generalnega direktorja zavoda za zdravstveno zavarovanje Slovenije,
               gospoda Franca Koširja, in predstavnika urada predsednika republike, predstavnika
               računskegasodišča Republike Slovenije, predstavnika ustavnega sodišča, predstavnika
               urada varuha človekovih pravic Republike Slovenije in predstavnika državnega sveta
               Republike Slovenije. Vse lepo pozdravljam!</p>
               <p>Prehajamo na določitev dnevnega reda 41. izredne seje državnega zbora. Prejeli ste
               ga s sklicem 20. oktobra 1999. Najprej prehajamo na predloge za umik.Ali želi v zvezi
               s tem kdo besedo? <stage>(Ne želi.)</stage></p>
               <p>Prehajamo na predlog za širitev dnevnega reda. Državni svet Republike Slovenije je
               na seji 22. oktobra letos sprejel sklep, naj državni zbor ponovno odloča o zakonu o
               spremembah in dopolnitvah zakona o Radioteleviziji Slovenija. Zato predlagam zboru,
               da dnevni red te seje razširi s ponovnim glasovanjem o zakonu o spremembah in
               dopolnitvah zakona o Radioteleviziji Slovenija. Ali želi predstavnik predlagateljev
               predloga zakona besedo? <stage>(Ne želi.)</stage> Ali želi besedo poročevalec matičnega delovnega
               telesa? <stage>(Ne želi.)</stage> Želi besedo predstavnik sekretariata? <stage>(Ne želi.)</stage> Želi besedo
               predstavnik vlade? <stage>(Ne želi.)</stage> Želijo besedo predstavniki poslanskih skupin? Predlog
               je, da se razširi izredna seja s ponovnim glasovanjem o zakonu o spremembah in
               dopolnitvah zakona o Radioteleviziji Slovenija. Prosim, da se umirite in poslušate.
               Ali želite besedo predstavniki poslanskih skupin, da se ta točka uvrsti na to izredno
               sejo?</p>
               <p>Ker ni razprave, predlagatelj sem pa sam, zaključujem razpravo in dajem na
               glasovanje predlog za razširitev dnevnega reda s ponovnim odločanjem o zakonu o
               spremembah in dopolnitvah zakona o Radioteleviziji Slovenija. Ugotovimo prisotnost!
               <stage>(76 prisotnih.)</stage></p>
               <p>Kdo je za predlagano razširitev? <stage>(64 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog za razširitev dnevnega reda sprejet; državni zbor bo
               navedeni zakon obravnaval kot 1. točko dnevnega reda.</p>
               <p>Drugih predlogov za širitev dnevnega reda nismo prejeli. Ali želi s tem v zvezi kdo
               besedo? <stage>(Ne želi.)</stage></p>
               <p>Na glasovanje dajem predlagani dnevni red s pravkar sprejeto razširitvijo.
               Ugotavljamo prisotnost! <stage>(76 prisotnih.)</stage></p>
               <p>Kdo je za predlagani dnevni red? <stage>(64 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je predlagani dnevni red sprejet.</p>
               <p>Državni zbor bo 41. izredno sejo tudi danes zaključil. Imamo dve točki dnevnega reda
               in mislim, da dnevni red omogoča, da danes tudi končamo to izredno sejo in potem
               jutri ob 10.00 uri nadaljujemo 16. redno sejo.</p>
               <p>Prehajamo na <title>1. TOČKO DNEVNEGA REDA - PONOVNO ODLOČANJE O ZAKONU O SPREMEMBAH
                  IN DOPOLNITVAH ZAKONA O RADIOTELEVIZIJI SLOVENIJA.</title>
               </p>
               <p>Državni svet Republike Slovenije je na 44. seji, dne 21. oktobra 1999 sklenil, da na
               podlagi tretje alinee prvega odstavka 97. člena ustave Republike Slovenije zahteva od
               državnega zbora, da ponovno odloča o zakonu o spremembah in dopolnitvah zakona o
               Radioteleviziji Slovenija. Ali želi predstavnik državnega sveta obrazložiti zahtevo
               sveta? Želi. Besedo ima državni svetnik, mag. Dušan Semolič.</p>
            </sp>
            <sp who="SDZ2:SemoličDušan">

               <speaker>MAG. DUŠAN SEMOLIČ:</speaker>

               <p>Spoštovane poslanke in poslanci! Najprej hvala lepa za povabilo in možnost, da kot
               predstavnik državnega sveta spregovorim besedo dve kot popotnico ponovnemu odločanju
               o omenjenem zakonu.</p>
               <p>V državnem svetu smo se zavedali problema, ki je nastal z odločitvijo ustavnega
               sodišča, in smo tudi razumeli skrb poslancev, da tik pred zdajci rešijo gmotni
               položaj RTV Slovenija. Toda ti dobri nameni poslancev ne morejo biti alibi za tisto,
               kar se je zgodilo s tem, ko je bil sprejet amandma, ki je posegel v notranje odnose,
               ko je soglasje zamenjal za mnenje pri sprejemanju odločitev okoli odgovornih
               urednikov. Prav okoli tega vprašanja in zaradi tega problema se je državni svet
               odločil, da vam predlaga v ponovno odločanje ta zakon.</p>
               <p>Pravzaprav sta vodila državni svet dva temeljna razloga za ta predlog. Najprej, da
               ni prav nikakršnega razloga po našem trdnem prepričanju, da se znižajo pravice na
               področju soupravljanja v tej ustanovi. V Evropi se v bistvu dogaja drug trend, da se
               standard teh pravic povečuje. Ni se potrebno bati novinarjev, ni se potrebno bati
               zaposlenih v tej instituciji in vredno je ohraniti dosedanji nivo soupravljavskih
               pravic.</p>
               <p>Drugi razlog, ki je bil v ospredju tudi v razpravi na državnem svetu, je v
               naslednjem: Slovenija je vendarle demokratična država in za to našo demokracijo -
               takšno kakršno pač imamo, želimo jo pa še izboljšati - je sila pomemben nadzor, javni
               nadzor nad zakonodajno, sodno in izvršilno oblastjo Za dosego tega cilja je seveda
               sila pomembno, da imamo svobodo tiska in RTV, ki pomaga vzpostavljati in oblikovati
               nepristransko informirano javnost. In prav svoboda novinarja, avtonomija novinarja je
               pri tem ključnega, osnovnega pomena. Po našem prepričanju - pri čemer seveda moram
               reči, da so v državnem svetu prevladovala tudi nasprotna stališča, toda govorim o
               večinskem stališču, ki je dobilo podporo večine državnih svetnikov - je zakon šel
               oziroma so stranke šle, ko so sprejele to, vendarle predaleč, ob tudi spoštovanju
               njihove legitimne pravice za uveljavljanje svojih interesov v RTV. Namreč ta problem,
               ki je lahko legitimen, se bi moral vendarle reševati drugače. Po našem trdnem
               prepričanju z iskanjem nekega modela odločanja, ki bi vendarle silil h kompromisu,
               zavaroval različne interese, ne pa v bistvu šel v prevlado, absolutno prevlado enega
               nad drugim. Teh kompromisov ta amandma ne omogoča, bi bilo pa vredno se potruditi in
               doseči drug model, ki bi preprečil konflikt, ki je nastal s sprejetjem tegaamandmaja.
               Skratka, po našem trdnem prepričanju je, če bo ta zakon v tistem členu sprejet, v tej
               amandmajski obliki, svoboda javnega obveščanja ogrožena. To so bili v kratkem
               razlogi, ki so državni svet vodili k temu, da vam predlaga, da ponovno razmislite in
               ponovno odločate o spornem zakonu. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala mag. Dušanu Semoliču, državnemu svetniku, ki je predstavil oziroma obrazložil
               zahtevo državnega sveta. Ali želi besedo predstavnik predlagateljev zakona? <stage>(Ne
               želi.)</stage> Ali želi besedo predstavnik vlade? <stage>(Ne želi.)</stage> Zahtevo je obravnaval odbor za
               kulturo, šolstvo in šport kot matično delovno telo. Prosim poročevalca odbora, da
               predstavi mnenje. Besedo ima predsednik odbora, Janez Mežan.</p>
            </sp>
            <sp who="SDZ2:MežanJanez">

               <speaker>JANEZ MEŽAN:</speaker>

               <p>Hvala lepa. Lepo pozdravljeni, poslanke in poslanci, predstavniki vlade in ostali,
               tudi v mojem imenu! Odbor za kulturo, šolstvo in šport je zakon o spremembah in
               dopolnitvah zakona o radioteleviziji na zahtevo državnega sveta Republike Slovenije
               za ponovno odločanje obravnaval na 10. izredni seji danes ob 12.00 uri. Poročevalec
               državnega sveta, mag. Semolič, je menil, da obstajata predvsem dva temeljna razloga,
               da se zakon o spremembah in dopolnitvah zakona o RTV Slovenija ob ponovnem odločanju
               ne sprejme.</p>
               <p>Prvi razlog je v tem, da se zaščiti nivo soupravljanja, saj ni razloga, da se
               pravice zmanjšujejo, tudi v primerjavi z evropskimi standardi na področju
               soupravljanja. Za vsako demokracijo je pomemben javni nadzor nad zakonodajno in
               izvršno oblastjo, svobodni novinar pa je predpogoj za dosego tega cilja. S sprejetjem
               določila v 8. členu zakona pa je prizadet interes in položaj novinarjev, svoboda
               javnega obveščanja pa je s tem ogrožena.</p>
               <p>Predstavnik predlagateljev zakona, poslanec Anton Anderlič, je poudaril, da so bili
               razlogi za sprejem zakona predvsem v tem, da se na podlagi odločbe ustavnega sodišča
               zagotovi izvajanje financiranja javnega zavoda RTV Slovenija, saj bi bilo nemogoče iz
               državnega proračuna zagotoviti izpadla sredstva, ki jih zavod potrebuje za nemoteno
               poslovanje. Glede na to, da so v svetu RTV Slovenija v večini predstavniki civilne
               družbe - od 25 članov sveta je samo 5 članov, ki jih predlaga državni zbor Republike
               Slovenije - je možno soglasje pri imenovanju urednikov zamenjati z mnenjem. S tem pa
               se, po njegovem mnenju, demokratičnost pri odločanju ne bo zmanjšala in vpliv
               politike na uredniško politiko ne bo večji. Takšno prakso, po njegovem mnenju, pozna
               tudi večina držav v Evropi.</p>
               <p>V razpravi so bila mnenja glede razlogov za zahtevo državnega sveta Republike
               Slovenije deljena. Eni so menili, da je treba zakon v državnem zboru ponovno sprejeti
               in s tem omogočiti redno financiranje Radiotelevizije Slovenija. Drugi pa so menili,
               da je mnenje državnega sveta Republike Slovenije tako pomembno, da bi veljalo zakon
               ob ponovnem odločanju zavrniti, za redno financiranje pa vložiti nov zakon po
               skrajšanem postopku, ki bi urejal le zadeve, povezane z odločbo ustavnega sodišča.</p>
               <p>Po končani obravnavi zahteve državnega sveta Republike Slovenije za ponovno
               odločanje o zakonu je odbor za kulturo, šolstvo in šport sprejel, 6 za, 5 proti,
               naslednji sklep: Odbor za kulturo, šolstvo in šport predlaga državnemu zboru
               Republike Slovenije, da ob ponovnem odločanju o zakonu o spremembah in dopolnitvah
               zakona o Radioteleviziji Slovenija zakon sprejme. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospodu Mežanu, ki je predstavil mnenje matičnega delovnega telesa.</p>
               <p>Prehajamo na glasovanje. Ob tem vas želim opozoriti, da mora pri ponovnem odločanju,
               skladno z drugim odstavkom 91. člena ustave, za sprejem navedenega zakona glasovati
               večina poslancev zbora, to se pravi 46 ali več poslancev.</p>
               <p>Svoj glas bo obrazložil gospod Jerovšek.</p>
            </sp>
            <sp who="SDZ2:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Lep pozdrav, spoštovane kolegice in kolegi, gospod predsednik! Pri
               ponovnem odločanju o tem zakonu bom glasoval proti temu zakonu, predvsem iz razloga,
               ker se je v zakon vnesla ukinitev soglasja kolektiva uredništva k izbiri urednika.</p>
               <p>Pri današnji stopnji demokracije v slovenski družbi in v medijskem prostoru je
               soglasje kolektiva eden od ali edini delni garant za uravnoteženo nevtralno poročanje
               javnega zavoda, se pravi televizije in radia. Če bomo odpravili to soglasje, smo na
               poti k ponovni uveljavitvi medijskega enoumja.</p>
               <p>Paralelo pa vlečem tudi s tem, da bi nekateri v tem državnem zboru radi ukinili tudi
               repliko, kar pa je uvedba političnega enoumja v tem parlamentu. Ni čudno, da je do
               obeh dveh takih pobud in takih zahtev in takih rešitev prišlo koordinirano v istem
               času. Popolnoma se strinjam tudi z mnenjem izvršilnega odbora društva novinarjev, ki
               pravi, <q>"ob zamenjavi soglasja z mnenjem se zakonodajalec sklicuje na evropsko
               ureditev, ki pa ima opravka z drugačno demokratično tradicijo in politično kulturo in
               se ne ubada s političnim podtalnim prerivanjem."</q> To je ključno. Tu ste nekateri
               utemeljevali, tisti, ki so večno propagirali samoupravljanje, da je to sedaj
               nadaljevanje samoupravljanja. V tem slučaju je to korektiv. Tako kot se ni mogoče
               glede poslovnika sklicevati na razvite parlamentarne demokracije in njihove zglede,
               ker mi te stopnje še nismo dosegli, žal zaradi 50-letnega političnega enoumja, tako
               tudi tu ne moremo ukiniti instituta, ki še kako vpliva na korektnost, nevtralnost,
               možnost poročanja novinarjev. Da je ta pritisk že prisoten, sem se v prejšnjem tednu
               prepričal, da so novinarji očitno že pod pritiskom. Tako kot je bilo na radiu
               poročano z odbora za kmetijstvo, pomeni, da so se nekateri že predali.</p>
               <p>Upam, da se bo ta državni zbor ob ponovnem odločanju ponovno zavzel za demokracijo,
               za pluralnost v medijih, ki je v Sloveniji nimamo, in se je treba zahvaliti
               televiziji, da je na nekem nivoju, da se tam novinarju trudijo, da je poročanje tako
               in drugačno.</p>
               <p>Zato vas, poslanke in poslanci kolegi, pozivam, da se zavedate te odgovornosti za
               demokracijo v Sloveniji. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa za vašo predstavitev mnenja. Svoje stališče oziroma predstavitev mnenja,
               gospod Petan, oziroma poslovniška določba, obrazložitev glasu. Za njim dr.
               Ribičič.</p>
            </sp>
            <sp who="SDZ2:PetanRudolf">

               <speaker>RUDOLF PETAN:</speaker>

               <p>Hvala za besedo, gospod predsednik. Svojega glasu nikakor ne morem dati za tak
               zakon, ki tako drastično omejuje pravice zaposlenih. V tem primeru je to na RTV in
               dejansko pomeni popoln nadzor vladajoče večine, vladajoče politike na kadrovsko in
               seveda s tem tudi - verjetno je to vsem jasno - na programsko politiko javnega
               medija, za katerega pa vemo, da RTV je; o tem verjetno ni treba izgubljati besed.
               Pomeni neko popolno podreditev javnega medija, ki je še eden redkih, prav gotovo je
               pa eden najpomembnejših javnih medijev. V bistvu takšna vsebina pomeni vračanje v
               čase nekega enoumja ali pa, če je mogoče to prehud izraz za koga, v čase popolnega
               poenotenja pogledov na dogodke doma in v svetu in pa seveda, kar je tudi pomembno, na
               odzive na te dogodke. V bistvu to pomeni pranje možganov ko se prikazuje resnica, ki
               je všečna pač tisti večini, ki je vladajoča.</p>
               <p>In naj mi bo dovoljeno, da mi ne bo kdo očital, da govorim na pamet, pavšalno, na
               konkretnem primeru, ki smo mu priča v tem zadnjem času, da tudi tako podkrepim svoj
               glas, kako se bom odločil v primeru ponovnega glasovanja o tem zakonu. Gre za našo
               pripravljenost za vstop v Evropsko unijo in doma lahko od vladnih predstavnikov
               poslušamo, kako smo najboljši, najbolj pripravljeni od vseh kandidatov, kandidatk za
               vstop v Evropsko unijo, stvarnost pa je očitno precej drugačna. Celo več, evropska
               inšpekcija je ugotovila celo vrsto napak v določenem sistemu, to je v sistemu klavnic
               in pa seveda v naših predpisih in celo zagrozila z embargom. Šele takrat se marsikdo
               zgane, ampak zamislite se, v naši vladi še marsikdo zdaj trdi, da je čisto vse v
               redu. Zdaj si pa zamislite, da bi bili vsi javni mediji pod vplivom vlade, ki bi
               nastavljala svoje ključne može, kako bi ta zadeva izgledala. Verjetno komentar ni
               potreben, kajti te stvari dobro poznamo, nismo se jih še popolnoma znebili in miselne
               vzorce še kar naprej vlečemo. In ta zakon je ravno eden od dobrih primerov teh
               miselnih vzorcev še od prej.</p>
               <p>Menim, da ne bom popolnoma nič pretiraval, če rečem, da je ta zakon, takšen kot je
               bil sprejet, tipičen primer stanja političnega duha pri nas, odlašanje tistih nujnih
               zadev do časovne stiske, nato pa se doda tisti res nujni potrebni zadevi nek
               političen vsadek, s katerim v bistvu uničimo to nujno dobro in pa seveda potrebno
               stvar, ki jo moramo rešiti. Ampak to naredimo tako, kot sem omenil. Zato ponovno
               ponavljam, da je takšen zakon, kot je bil sprejet, državni udar na javno televizijo
               in če hočete tudi na demokracijo, zato takšnega zakona ne morem sprejeti in se mi
               zdi, da je škodljiv za demokracijo in pa preveč nas spominja na tiste stare čase,
               zato takšnega zakona ne morem podpreti. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Obrazložitev glasu, dr. Ribičič, za njim gospod Pukšič.</p>
            </sp>
            <sp who="SDZ2:RibičičCiril">

               <speaker>DR. CIRIL RIBIČIČ:</speaker>

               <p>Spoštovane kolegice in kolegi! Preden povem, kako bom glasoval, kar je moja
               dolžnost, ker sem prosil za obrazložitev glasu, bi rad povedal misel, za katero
               želim, da bi ji vsi prisluhnili, ne glede na to, ali boste glasovali za ali proti
               zakonu.</p>
               <p>Že dolga leta si prizadevam, skupaj s kolegom Potrčem in tudi drugimi iz poslanske
               skupine ter nekaterimi drugimi, ki me podpirajo, da bi bilo odločanje o vetu
               državnega sveta drugačno, kot je sedaj, da bi bilo možno odločati posebej o tistem
               vprašanju, zaradi katerega državni svet postavi zahtevo poponovnem odločanju v
               državnem zboru. Tokrat se še posebej jasno kaže, da ima to moje prizadevanje neko
               logiko - to je logika, da bi posebej odločali o spornem vprašanju in da ne bi tu
               mešali dveh vprašanj, celote zakona, njegove primernosti z nekim posebnim vprašanjem,
               ki je sporno vprašanje. Vse skupaj, ki ste v teh letih nasprotovali tej spremembi z
               utemeljitvijo, da preveč krepi vlogo državnega sveta, bi prosil, da še enkrat
               razmislite o svojem stališču. Namreč, mi sami s kvalificirano, zelo veliko večino, z
               navadno, absolutno večino bomo odločali o tem, ali se kaj spremeni v zakonu ali ne. O
               tem ne bo odločal državni svet. Zaradi tega bi bilo veliko lažje odločati o takem
               vprašanju, če se, kot v tem konkretnem primeru, ne bi povezovalo z drugim vprašanjem,
               vprašanjem gmotnega položaja zavoda, o katerem govorimo.</p>
               <p>Naj sedaj še povem, kako bom glasoval. Naša poslanska skupina in sam ne bom mogel
               podpreti danes tega zakona, iz razlogov, ki smo jih navedli že v razpravi, in iz
               razlogov, ki so zelo primerno prišli do izraza tudi v utemeljitvah državnega sveta.
               Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, dr. Ribičič. Prvi del vaše obrazložitve ni bil povezan, je bil
               poslovniške narave, in prosim za korektnost, to ni sestavni del obrazložitve. Ne
               želim vam dati besede, da ne bo nepotrebnega zapleta, dr. Ribičič. Tega niste
               naredili prvič; ne dajem vam besede, dr. Ribičič. Hvala lepa. Dr. Ribičič pravi, da
               je bil tudi prvi del njegove razprave argument, zakaj ne bo glasoval za zakon.</p>
               <p>Besedo ima kolega Pukšič, ki bo obrazložil svoj glas, za njim dr. Jože Zagožen.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod predsednik. Poslanke in poslanci! Tudi sam tega zakona ne bom
               podprl. Danes je bilo na odboru za kulturo, šolstvo in šport dovolj jasno
               prezentirano in razloženo, da ob interpelaciji dajejo delavci oziroma novinarji
               soglasje, ima direktor še vedno možnost se odločiti, ali bo z negativnim ali
               pozitivnim soglasjem predlagal svetu zavoda, da takšnega odgovornega urednika potrdi
               ali ne potrdi. Še vedno ima svet zavoda možnost, čeprav je dobil predlog z negativnim
               soglasjem, se odločiti, ali bo takšnega odgovornega urednika imenoval ali ne. To
               pomeni, ne vidim nobenega razloga, da bi se v tej točki moral zakon spreminjati.</p>
               <p>Skrb vzbujajoče je bilo prebiranje člankov zadnjih nekaj dni, kjer se je resnično
               izkazal nekako gnev in bojazen novinarjev, ali in kako bodo še sploh lahko v bodoče
               poročali. Da pa je očitno nekomu prišlo na misel s tako spremembo zakona, pa je lahko
               tudi razlog, čeprav poznim pa vendar poročanjem še takrat, ko je zadeva prišla na
               delovna telesa tudi v državnem zboru, o delovanju posameznih ministrstev in o
               kršitvah ter nepojmljivem zapravljanju davkoplačevalskega denarja.</p>
               <p>Nazadnje, gospe in gospodje! Ne bom zakona podprl, zato, ker se je dogodilo, da
               novinar ali novinarka, ki je želela narediti intervju - res je, da je bilo to
               približno 2 meseca pred lokalnimi volitvami, da sem korekten; za poslanca se takrat
               ni vedelo, ali bo kandidiral ali ne na občinskem nivoju - je dobila direktivo iz
               Ljubljane od odgovornega urednika, da s tem poslancem pa že ne bo delala intervjuja.
               Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, kolega Pukšič. Svoj glas bo obrazložil dr. Jože Zagožen. Za njim Jože
               Jagodnik.</p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p>Hvala lepa. Spoštovani gospod predsednik! Drage kolegice in kolegi!</p>
               <p>Skorajda bi bil v stanju, da razumem tiste, ki pravijo, <q>"kaj bodo zaposleni
               soodločali, saj to je samoupravljanje, to je navadna zmeda."</q> Podobna mnenja so bila
               pred mnogo leti tudi v koroporacijah v Zahodni Evropi, ko so se odločali o
               participaciji zaposlenih pri upravljanju, nakar je participacija postala splošno
               sprejeta sodobna evropska norma. Tudi v nekaterih naših podjetjih so se novi lastniki
               sprva bali, kaj bo sedaj, če bodo zaposleni imeli besedo. Vendarse je kasneje
               izkazalo, da se kolektiv obnaša mnogo bolj odgovorno, če soodloča tudi pri
               upravljanju. Posebej še v tem kolektivu, kjer je dostikrat še vedno pri naših medijih
               poleg cenzure, take ali drugačne, opaziti tudi elemente avtocenzure. V takih pogojih
               je po moji oceni mnogo bolje, da tudi kolektiv prevzame svoj del odgovornosti in da
               eventualne slabosti, ki iz tega izhajajo, ne bodo tako velike, da bi to odtehtale.</p>
               <p>Po drugi strani pa, če pogledamo sestavo tega organa, vidimo, da so tako ali drugače
               vsi, razen zaposlenih, na nek način postavljeni ali vplivani oziroma je ta postavitev
               vplivana od politike. Se pravi, na nek način bi to pomenilo tudi depolitizacijo in
               profesionalizacijo tega medija, zato bom podprl to, da zaposleni tudi soodločajo pri
               vodenju RTV hiše. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Besedo ima gospod Jožef Jagodnik.</p>
            </sp>
            <sp who="SDZ2:JagodnikJože">

               <speaker>JOŽEF JAGODNIK:</speaker>

               <p>Gospod predsednik, hvala za besedo. Spoštovane kolegice in kolegi, predstavniki vlade
               in drugi gostje! V Sloveniji je nekaj več kot tisoč novinarjev. Zanje - za nas,
               pravzaprav - velja zakon o javnih glasilih, za RTV velja poseben zakon. RTV-jevski in
               televizijski novinarji predstavljajo desetino od te številke in samo zanje velja ta
               poseben institut soglasja, za devet desetin slovenskih novinarjev, za skoraj tisoč
               slovenskih novinarjev ta institut ne velja; lahko povedo svoje mnenje v vseh drugih
               medijih, razen v RTV. V RTV imamo pravzaprav institut dvojnega soglasja: prvo
               soglasje znotraj za imenovanje odgovornih urednikov, znotraj kolektiva, in drugo,
               soupravljanje s soupravljalsko pravico, ki ga lahko delavci RTV uveljavljajo skozi
               tričlansko zastopstvo v svetu RTV. Torej, gre za dvojni mehanizem. V primeru, da bi
               se spremenila sestava sveta, bi z največjim veseljem podprl soglasje,ker pa sestava
               sveta ostaja takšna, kot je, torej tudi s tremi člani kolektiva RTV - predstavnika
               tehnike, kulture in programa - je to soglasje po mojem osebnem mnenju nepotrebno.</p>
               <p>Zelo mi je žal, da iz te hiše ne prihaja enotno mnenje, kako in kaj; vodstvo
               zagovarja eno, sindikat televizijskih novinarjev zagovarja drugo, medtem ko je velika
               večina zelo pasivna do tega vprašanja. Svet RTV je imenoval v zadnjem obdobju, kot
               sem se uspel pozanimati, deset urednikov in nikoli ni bilo večjih zagat, le ob
               odtegnitvi enega soglasja v glasbenem programu pa je prišlo do precejšnjih
               nesporazumov. Mislim, da lahko kolektiv posluje tudi brez tega soglasja, o katerem
               sedaj poslušamo toliko utemeljitev, kot da gre za striženje demokratičnih pravic.
               Sindikat novinarjev je pokazal nek svoj obraz tudi pred tremi leti, ko so trije člani
               tega istega sindikata prihajali nazaj v RTV; ta isti sindikat ni stopil na stran teh
               treh članov - govorim o dveh spoštovanih kolegicah, Danici Simšič in Ljerki Bizilj,
               in govorim tudi o sebi. Ta isti sindikat oziroma predstavniki tega istega sindikata
               so celo s tem silovitim orožjem, ki so ga uporabili, preprečili ta prihod nazaj v
               novinarske vrste, v veliki meri preprečili.</p>
               <p>In poglejte nazadnje, vnaprej nekatere politične stranke žugajo, da bo potrebna
               ustavna presoja. Tudi sam se veselim, s tem da bom glasoval v prid zakona, da vidimo,
               kakšna bo ustavna presoja tega zakona, ki ga danes spreminjamo. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Svoj glas bo obrazložil Ivo Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik. Spoštovani kolegi, kolegice! Glasoval bom seveda
               proti zakonu. Ne zaradi tega, ker bi nasprotoval celotnemu zakonu, ampak zgolj
               zaradi, bom rekel zapisnika, naj ponovim, da se s prvim delom strinjam, ampak
               glasoval bom proti zaradi 8. člena. Tu je treba nekaj pojasniti. Nekateri govorijo,
               kako bi s tem, da bi zavrnili ta zakon, sedaj prejudicirali zadevo, nastala bi pravna
               praznina itd. zaradi plačevanja RTV naročnin. To ni nič res. V proceduri sta kar dva
               zakona eden sistemski, drugi pa bi rekel parcialni, ki je konkretno naš, ki omogočata
               urejevanje tega problema, takoj. Tako kot sklicujemo lahko izredne seje za marsikaj,
               tako se lahko skliče tudi v tem primeru izredna seja in se zadeva, če je politična
               volja, uredi. Torej glasoval bom proti zaradi odprave besede <q>"soglasje"</q>, ki se
               nadomesti z besedo <q>"mnenje"</q>.</p>
               <p>Jaz osebno bom rekel tako. RTV Slovenija je mogoče v tem trenutku najbolj
               uravnotežen medij. Ne glede na to, da imam tudi jaz velike pripombe, na primer na RTV
               satiro, ki začuda biča, tepe, smeši, žali opozicijo, kar je nenavadno v
               parlamentarnih demokracijah, namesto torej vlado, namesto vladajočo pozicijo, in ne
               glede na to, da sem zelo pogosto v teh satirah, ki jo vodijo izrazito rdeči novinarji
               tam na RTV, tudi bi rekel žrtev le-tega in imam pač zaradi tega svoje mnenje. Ampak
               vse skupaj gledano pa, če postavim to, kar se da objektivno na tehtnico - niti ni
               treba, da je lekarniška, ampak čisto navadna vaga - bi pa rekel, da gre za najbolj
               uravnotežen medij. Ne nazadnje smo pred kratkim videli na RTV tudi odstotke tako
               imenovane kredibilnosti medijev. Nekateri so se tu, jasno, glede na pisanje, ki ga
               imajo, tudi zelo slabo odrezali. Eden izmed dnevnikov ima celo 3%. Ampak glede na to,
               da vsak ponedeljek berem nek dnevnik tam notri, je čudno, da je prišel do treh
               odstotkov. Počasi bo zaradi kredibilnosti verjetno zlezel na nivo zaupanja, na
               primer, ki ga ima DeSUS v politiki, nekaj manj kot 1%. Tudi to lahko pričakujemo.</p>
               <p>Kakorkoli že. Glasoval bom proti in še enkrat povem, ni razlogov za paniko zaradi
               pravne praznine. Vse je možno z dvema zakonskima predlogoma, ki sta v proceduri,
               rešiti v relativno kratkem času. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Svoj glas bo obrazložil Janez Janša.</p>
            </sp>
            <sp who="SDZ2:JanšaJanez">

               <speaker>JANEZ JANŠA:</speaker>

               <p>Spoštovani gospod predsednik, kolegice in kolegi! Osebno pa tudi moja poslanska
               kolegica in kolegi bomo glasovali proti temu zakonu in bomo podprli veto državnega
               sveta. Nam se zdi sporno tako tisto, kar je temeljno v tem zakonu, se pravi pobiranje
               RTV naročnine, vezano na odjemno mesto elektrike - kar je po besedah predstavnice
               vlade, ki je govorila na matičnem delovnem telesu, turški primer; se pravi, se tukaj
               zgledujemo po Turčiji - še posebej pa je sporno ukinjanje soglasja k imenovanju
               nekaterih urednikov.</p>
               <p>Glasoval bom proti tudi zato, ker sploh ni bilo razprave o tem. Ta zakon oziroma to
               dopolnilo je bilo predlagano tik pred zdajci, ne na podlagi nekih vsebinskih razprav
               - če bi bile prej vsebinske razprave in analize, potem bi, kot je že rekel prej
               kolega Hvalica, lahko videli, da je nacionalna RTV oziroma televizija najbolj
               kredibilen medij v Sloveniji. Spreminjajte stvari tam, kjer niso kredibilne, ne pa
               tam, kjer ima večina javnosti pozitivne izkušnje in odnos. Ni nikakršnih vsebinskih
               razlogov za to, šlo je za neko <q>"by pass"</q> akcijo, tik pred zdajci.</p>
               <p>Z Evropo ste opravičevali uvedbo tega soglasja v zakon in sedaj z Evropo
               opravičujete ukinitev tega soglasja, kar je smešno. Združenje evropskih nacionalnih
               televizij je namreč priporočilo vsem svojim članicam, naj ta institut vključijo v
               svojo nacionalno zakonodajo. O tem, kaj je evropsko v Sloveniji, se ne odloča tukaj,
               ampak najbrž izven te države, v tako imenovani Evropi in tam je to soglasje sprejeto
               kot nekaj pozitivnega. Kot priporočilo tudi ostalim.</p>
               <p>Nacionalnega zavoda oziroma nacionalne RTV ni možno enačiti z drugimi mediji, ki so
               olastninjeni in so v privatni lasti, s komercialno televizijo, kot je POP TV, kjer so
               lastniki točno določeni - ni to javnost, ni to nacionalni interes - niti z delom
               dnevnikov ali drugimi časopisi, kjer je lastniška struktura tudi jasna. Imajo svoje
               nadzorne svete, ki imenujejo uprave in tako dalje.</p>
               <p>Prav tako seveda uredniških mest, ne samo na televiziji, ampak v kateremkoli mediju,
               ni možno enačiti s poslovodno funkcijo. Urednik v mediju ni isto kot poslovodja v
               Intersparu. Teh preslikav tukaj ni možno delati. To je nacionalni zavod, ki opravlja
               stvari, ki morajo biti v nacionalnem interesu. To, kar se pa zdaj dela z ukinitvijo
               tega soglasja, pa je spreminjanje nacionalne institucije v državno ali v oblastno.
               Svet RTV je bolj kot ne preslikava aktualne politike, oblastne politike in prek tega
               se seveda potem tudi program oziroma vsebina zavoda spreminja v oblasti všečno
               zadevo. To soglasje je sicer šibka, vendar pa v tem trenutku edina obramba pred to
               spremembo.</p>
               <p>Z ukinitvijo tega soglasja v Sloveniji demokratične standarde znižujemo in ne
               zvišujemo. To je popolnoma jasno. S takšnim ravnanjem se pospešuje nekaj, čemur je v
               poročilu State Department, no o stanju človekovih pravic v Sloveniji rečeno
               avtocenzura, kot posledica direktnega vpliva oblastne politike na nacionalne medije.</p>
               <p>Padec tega zakona, kot je bilo že tukaj rečeno, ne pomeni nikakršne katastrofe za
               nacionalno RTV, ker je možno vprašanje naročnine urediti relativno hitro z zakoni, ki
               so že vloženi, ali z - mi kot eni od predlagateljev se tudi odpovedujemo, če je
               treba, vrstnemu redu - z zakonom, ki bi po skrajšanem, ne po hitrem postopku, ki
               omogoča amandmaje, uredil to zadevo. To je povsem jasno, da je to možno.</p>
               <p>Se pravi, mi ne bomo podprli tega zakona, podprli bomo veto državnega sveta. Nismo
               za to, da se manipulira z vsem, tudi z Evropo, Evropo kot argumentom za uvedbo
               soglasja in zdaj kot argumentom za odpravo tega soglasja.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Svoj glas bo obrazložil Maks Lavrinc, za njim Josip Bajc.</p>
            </sp>
            <sp who="SDZ2:LavrincMaksimiljan">

               <speaker>MAKSIMILJAN LAVRINC:</speaker>

               <p>Hvala gospodu predsedniku za besedo. Kolegice in kolegi! Ustvarilo se je neko javno
               mnenje oziroma splošno mnenje, da se danes pravzaprav odločamo samo o tem, ali bomo
               novinarjem vzeli neko pravico, ki jo imajo sedaj, oziroma še bolj poenostavljeno
               rečeno, kakor sem slišal danes na razstavi INFOS, ko sem srečal nekega novinarja -
               torej več nas je bilo iz naše poslanske skupine in se je obregnil ob nas, <q>"no, vidiš,
               tile nam bodo pa sedaj urednike postavljali."</q> Torej, v javnosti se je ustvaril vtis,
               ki je lažen, neresničen in kdorkoli si vzame čas in prebere in upam, da se bo kdo od
               vas tudi potrudil, da to naredi na glas, da prebere 20. člen veljavnega zakona o RTV
               Slovenija, bo povsem jasno, da svet RTV Slovenija pač ni politično telo, ampak ga
               sestavljajo ljudje, ki so zakoniti predstavniki nekih sredin.</p>
               <p>In zakaj mislim, da je treba zakon podpreti? Zato, ker pri nas v 44. členu ustave
               piše, da imamo državljani pravico sodelovati pri upravljanju javnih zadev, in sicer
               neposredno ali po izvoljenih predstavnikih. Osebno sem prepričan, da skupina
               novinarjev v uredništvu niso predstavniki izvoljenih, je samo nekaj neposrednih,
               tistih, ki lahko na to vplivajo, imajo pa pravico po neki nelogični določbi, da
               odločajo o tem, kaj bomo Slovenci smeli slišati in česa ne smemo slišati. Povsem
               razumljivo in legitimno se mi zdi, da se za pridobljeno prvico borijo novinarji,
               težko pa razumem avtorje takšnih idej, kot da je treba televizijo podržaviti, kot da
               so novinarji na RTV Slovenija odpeli oziroma odplesali svoj labodji spev, takrat ko
               po mnenju nekaterih veljakov Demosa niso poročali tako, kot bi si oni to želeli, s
               prve seje tega parlamenta. Torej, tudi novinarji so, po mojem, samo ljudje, zato je
               povsem normalno, da so jim nekatere stranke bližje kot druge, da pa pri nas včasih
               celo nekateri gredo čez mejo dobrega okusa pri poročanju in, bom rekel, da dajo
               toliko te svoje osebne note - ali je to zdaj ta pozitivna ali pa negativna - kot
               mržnja do tistega, ki je tu ali pa ki je drugje kaj počel, ko to javljajo, da to
               presega nekaj, kar je, po mojem mnenju, profesionalno korektno, in zato jim prav tako
               ni zaupati.</p>
               <p>In še nekaj je. Če ohranimo takšno stanje, potem ohranjamo situacijo, ko zunanji
               kandidati za urednike nimajo prave možnosti, da pridejo. Zakaj? če bi bil sam,
               recimo, urednik, sem prepričan, da bi z dobrimi termini posameznim novinarjem,
               mnenjskim vodjem, z dobrimi dodatki k plači, o čemer seveda tudi odločajo, in,
               skratka, z izbiro že teh, kdo bo sodeloval v mojem uredništvu, sebi zagotovil
               prijetno prednost ali pa bogato prednost v primerjavi s tistimi, ki bi se na razpis
               javili od zunaj. Torej, če ohranjamo takšno določbo, kot je bila sedaj, potem
               ohranjamo predvsem <q>"status quo"</q>, ne pa tega, kar se želi vsiliti v teh javnih
               diskusijah, to pa je torej, ali podržavljamo ta edini javni medij ali ne. Še to bom
               rekel, da bi me veselila bolj razmišljanja v to smer, da je treba razpravljati o
               svetu RTV, o popravku sestave sveta RTV, in sicer, če smo res tako srčno zagovorniki
               depolitizacije, potem preprosto ukinimo še tistih pet, ki jih politika tja notri
               izvoli, in dajmo raje tja, recimo, uveljavljene ekonomiste - navsezadnje se problemi
               RTV ves čas sučejo okrog denarja.</p>
               <p>No, in povsem za konec bom rekel, da me predvsem skrbi to, da mnoga cela nova
               naselja ne plačujejo članarine - v Kamniku imamo primer, kjer pravimo, <q>"domačini
               novega Beverly Hillsa"</q>, kjer niti eden ne plačuje RTV naročnine<gap n="..."/> <stage>(Opozorilni znak
               za konec.)</stage> Bom takoj končal. Mislim, da je skrajni čas, da se temu naredi konec; in
               ker ni mogoče vsega obesiti proračunu, je po mojem mnenju ta solucija, kot je sedaj
               sprejeta, torej s prispevkom, edina prava. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Svoj glas bo obrazložil Josip Bajc, za njim Lojze Peterle.</p>
            </sp>
            <sp who="SDZ2:BajcJosip">

               <speaker>JOSIP BAJC:</speaker>

               <p>Gospod predsednik, kolegice in kolegi, predstavniki vlade! Jaz upam, da smo danes,
               ko smo prišli na sejo, da smo si prebrali določbe nekaterih členov zakona o
               radioteleviziji in dovolil si bom nekatere odstavke oziroma člene prebrati.</p>
               <p>V 20. členu veljavnega zakona o RTV piše naslednje: <q>"Odgovornega urednika programa
               imenuje in razrešuje Svet RTV Slovenije na podlagi javnega razpisa in na predlog
               direktorja radijskih programov oziroma direktorja televizijskih programov po
               poprejšnjem soglasju"</q>, to soglasje smo z amandmajem spremenili v mnenje,
               <q>"predstavništva zaposlenih v uredništvu, katerega delo vodi odgovorni urednik."</q> In
               naprej, šesti odstavek: <q>"Sestavo in način imenovanja predstavništva in njegove
               pristojnosti določi statut."</q> Toliko okrog načina, kako se imenuje odgovorni urednik,
               se pravi odgovornega urednika imenuje svet.</p>
               <p>Zdaj bi pa dopolnil tisto, kar je kolega Jagodnik povedal. Povedal je o nekaterih
               članih oziroma sestavo sveta. Rečeno je bilo, da jih je 25, od tega jih je 5 iz
               politike, dejansko iz politike, potem en predstavnik narodnih skupnosti Italijanov,
               živečih v Sloveniji, en predstavnik Madžarov, živečih v Sloveniji, enega imenujeta
               univerzi, enega slovenska akademija znanosti in umetnosti, enega društvo slovenskih
               filmskih delavcev, enega društvo slovenskih glasbenikov, društvo slovenskih
               skladateljev, enega društvo slovenskih pisateljev itn., enega zveza kulturnih
               organizacij Slovenije, enega društvo novinarjev Slovenije, se pravi je še eden od
               novinarjev, potem enega svet invalidskih organizacij Slovenije, enega zveza športnih
               organizacij Slovenije, enega združenje delodajalcev Slovenije, enega zadružna zveza
               in kmečka zveza, enega koordinacijski odbor organizacij in strank upokojencev
               Slovenije, enega reprezentativni sindikat kot organizacija delojemalcev, se pravi še
               en zaposleni, to ste že dva, enega mladinski svet, zveze prijateljev mladine, enega
               verske skupnosti v Sloveniji in tri člane izvolijo izmed sebe zaposleni v RTV. Se
               pravi v svetu zavoda, ki imenuje tega direktorja, je najmanj 5 zaposlenih iz te hiše,
               govorimo pa o politizaciji pri odločanju imenovanja direktorja, konkretno odgovornega
               urednika programov. Zato tega predloga ne morem sprejeti, državnega sveta, in bom
               podprl zakon. Pa še iz enega dodatnega razloga, to pa iz razloga, ki ga je kolega
               Jagodnik povedal, da nekateri verjetno od teh ljudi, ki se zavzemajo sedaj za
               demokracijo in za soodločanje, se pravi s soglasjem, ko je bilo o nekaterih njihovih
               kolegih, ki so se menda - spomnim se tistih časopisnih notic - umazali s politiko in
               ne vem kaj vse, ko so delovali v državnem zboru, da niso bili več vredni, da bi bili
               nazaj njihovi kolegi na RTV-ju.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Svoj glas bo obrazložil Lojze Peterle.</p>
            </sp>
            <sp who="SDZ2:PeterleAlojz">

               <speaker>ALOJZ PETERLE:</speaker>

               <p>Hvala lepa, gospod predsednik. Spoštovane kolegice in kolegi! Zakona ne bom podprl,
               kot prvič ne, iz dveh razlogov. Prvič, ker v njem ni zajeta možnost neposrednega
               obveščanja javnosti prek tretjega programa, kot je bilo predlagano, in ostaja seveda
               posredna pot ključna - s tem se odmikamo od evropskih, sosedskih in lahko bi rekel
               svetovnih standardov. Drugič, ker je v zakonu nasilje nad imetniki električnih
               števcev. In ko je bilo že omenjeno ustavno vprašanje, naša skupina poslanska oziroma
               stranka se je že odločila oziroma je že pripravila zadevo. Če bo zakon danes sprejet,
               gremo pred ustavno sodišče, ker menimo, da je to nezaslišano, kako se gre nad ljudi,
               zato ker se po neki poti ne zna, ali ne zmore, potem se gre na prisilo. Mi smo proti
               temu.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospod Zamernik bo obrazložil svoj glas. Ali še kdo? Po njegovem
               nastopu, glasujemo. Gospod Brenčič.</p>
            </sp>
            <sp who="SDZ2:ZamernikBogomir">

               <speaker>BOGOMIR ZAMERNIK:</speaker>

               <p>Hvala lepa za besedo, gospod predsednik. Kolegice in kolegi! Glasoval bom za veto
               državnega sveta oziroma proti zakonu. Glasu niti nisem nameraval obrazlagati, vendar
               po dosedanjih obrazložitvah, s katerimi pa seveda, gospod predsednik, ne mislim
               polemizirati, se mi je vendarle zdelo potrebno, da obrazložim tudi svoj glas.</p>
               <p>Ob trditvi, da svet RTV ni politični organ. Poslušali smo, kdo vse imenuje člane
               sveta RTV. Seveda si ne morem kaj, da ne bi pomislil na tisto, seveda ni pomembno,
               kdo te prej delegira notri, pomembno je potem tisto, kdo ima potem vpliv nate. In to
               se dogaja, tako na svetu RTV kot tudi na vseh ostalih svetih. Recimo za radiodifuzijo
               imam en čudovit primer iz obdobja pred kratkim, ko je nekdo, ki ima pod palcem,
               igralništvo, dobil neke frekvence, ki jih po nobeni logiki strokovni in kakršnikoli
               drugi ne bi mogel dobiti. Ampak tam seveda velja načelo tistega, kar so odkrili
               Feničani pred precej časa.</p>
               <p>Ukinitev soglasja zaposlenih je pač ena od ukinitev, naslednja trdnjava, ki jo je
               treba osvojiti. Da so delavci po tovarnah že povsem brezpravni, to itak že najbrž je
               javna tajnost v Sloveniji. To nič novega ni. Direktor je sedaj glavni v podjetju,
               lahko z delavcem naredi, karkoli hoče. Zato se nihče kaj dosti ne sekira. Na srečo
               ste sedaj oziroma sedaj poskušate isti princip uvesti tudi na RTV. Na srečo pravim
               zato, ker so to ljudje, ki le njihov glas seže malce dlje kot pa tistih brezpravnih
               zaposlenih, ki morajo biti tiho, da ne izgubijo službe. Tako da bo to precej trši
               oreh, kot je bilo tisto prejšnje.</p>
               <p>Naslednja zadeva, zakaj ne bom podprl tega zakona - naročnina, pristojbina ali
               kakorkoli se ji že sedaj reče, vezana na elektriko. Poslušali smo nekatere kolege, ki
               pravijo, da so naselja Beverly Hillsa, ki v celoti ne plačujejo te naročnine. Imamo
               pa tudi naselja, kraje, ki pa jih jaz zastopam, ki pa se ne morejo primerjati niti z
               najbolj zakotnim predmestjem L.A.-ja ali kje že je tisti Beverly Hills, veste, in tam
               so šele pred kratkim dobili elektriko, pa tudi to še ne čisto povsod. Veste, tudi to
               je zadeva, ki me navaja na to, da moram biti proti zakonu. Motilo me je pa tudi to,
               da so nekateri, ki so na isto temo, pa celo iste osebe, pred nedavnim govorili, da ne
               bodo podprli tega amandmaja, sedaj pa tu zagovarjajo točno nasprotno stališče. Upam,
               da tisti, ki mu to gre, ve, koga imam v mislih. Zato, kot sem rekel, zakona ne bom
               podprl. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Svoj glas bo obrazložil gospod Brenčič.</p>
            </sp>
            <sp who="SDZ2:BrenčičStanislav">

               <speaker>STANISLAV BRENČIČ:</speaker>

               <p>Hvala lepa, gospod predsednik. Kolegice in kolegi! Zakon bom podprl, tako kot sem ga
               tudi zadnjič, zato ker menim, da smo dolžni slediti odločbi ustavnega sodišča. Podprl
               ga bom pa tudi zato, ker odpravlja, vsaj zame, neko nenormalno stanje v sistemu
               vodenja. Lahko, da je zavod RTV poseben zavod, ki je podpkrepljen z nacionalnim
               pomenom, vendarpravila vodenja morajo tudi tu veljati. V sedanjem zakonu je stvar
               sledeča: <q>"Spoštovani šef, če želiš, da ti damo soglasje sedaj ob letu, ko ti poteče
               mandat, se boš obnašal tako, kot nam odgovarja."</q> To je neke vrste uzurpacija vodenja.
               Poleg tega pa moram ob tem reči naslednje. Včeraj sem v sobotni prilogi Dela prebral
               naslednje: <q>"Zelo natančno bomo opazovali, kateri poslanci in poslanke bodo znova
               glasovali proti soglasju, in to represivno."</q> Včasih se vprašam, kdo so nekateri
               novinarji, ali so to ljudje ki so dolžni v skladu s svojo etiko, novinarskim kodeksom
               obveščati javnost nepristransko, celovito, ali so to ljudje, ki so se v stanju
               povzpeti nad ustavo in meni kot poslancu dobesedno kratiti ustavne pravice; pa tudi,
               kdo so nekateri novinarji, ki v mojem mimohodu lahko izustijo opazko <q>"kmet"</q> - jaz sem
               ponosen, če sem kmet oziroma če so moje korenine v kmetstvu. Tudi zato mislim, da bo
               z mojim glasom lahko ta anahronizem odpravljen, in bom glasoval za zakon.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali želi še kdo obrazložiti svoj glas? Gospod Anderlič.</p>
            </sp>
            <sp who="SDZ2:AndreličAnton">

               <speaker>ANTON ANDERLIČ:</speaker>

               <p>Najbrž ni potrebno posebej poudariti, da bom glasoval za zakon, in to predvsem
               zaradi tega, ker menim, da je namen zakona, ki je bil predložen v obravnavo, dosežen
               v največji meri in da mi je na nek način žal, da so nas ujeli v past predstavniki
               krščanskih demokratov in nam podtaknili nekaj, kar mislim, da je sicer prav, kar
               mislim, da je prav, da uredimo. Prepričan sem, da če ne s tem zakonom, pa s katerim
               od naslednjih.</p>
               <p>Vprašanje financiranja javnega zavoda RTV in programov je eno od pomembnih vprašanj
               tudi z vidika države in mi smo tisti, ki najbrž moramo skrbeti za to, da državni
               proračun ne bo moral še za financiranje javnega zavoda RTV mesečno prispevati več kot
               milijardo tolarjev.</p>
               <p>Namen predlagateljev zakona je bil urediti to vprašanje. Sedaj se postavlja
               popolnoma drugo vprašanje in verjamem, da je pomembno, in tudi sam sem prepričan, da
               je zamenjava soglasja z mnenjem tista kategorija in tisto, kar so pravzaprav
               predlagatelji imeli v mislih in jih v tem delu podpiram. To pa je, omogočiti
               javnosti, da nadzira prek sveta RTV in nadzornega sveta RTV izvajanje programov
               oziroma samo delovanje zavoda in v okviru pravice do svobodnega izražanja in do
               informiranja, kar je ustavna pravica, da to prek sveta tudi spremlja civilna družba
               in tudi drugi predstavniki, ki v svetu javnega zavoda RTV so. Tukaj pa mislim tako na
               politiko kot na zaposlene, o katerih je bilo danes že nekaj govora.</p>
               <p>Glasoval bom za ta zakon tudi zaradi tega, ker menim, da je treba pojasniti, da je
               predlagatelj zakona, tistega, ki sedaj velja je resda imel v osnovnem besedilu
               soglasje, z amandmaji pa je predlagal črtanje. Torej predlagatelj je bila takrat
               vlada in v imenu nobene Evropske unije ni tega instituta soglasja uvajala v ta zakon,
               je pa pač bilo, tako kot je demokratično, v državnem zboru pač izglasovano tisto, kar
               je bilo izglasovano. Ne more biti lastništvo novinarjev ali kogarkoli drugega nad
               enim segmentom javnega in tistega, kar bi moralo biti v interesu javnosti in kar se v
               končni fazi iz ustavnih opredelitev, pa iz zakona o RTV-ju, in sicer deklarira kot
               javno in da je to v lasti ene same skupine. Mislim, da bi bilo to resnično pretirano.
               Ko je govora o Evropi, je treba povedati samo to, da se predlagatelji niti enkrat
               nismo sklicevali na ureditev v Evropi, pač pa, da nikjer v Evropi soglasja ni v
               javnih zavodih oziroma v javnih radiotelevizijah po Evropi. To so pa resnice. Nikakor
               ne drugače in nikakor ne, kakor je bilo v javnosti večkrat povedano, in tudi zaradi
               tega bom glasoval za zakon.</p>
               <p>Ključno se mi pa zdi to vprašanje, da danes niti eden pravzaprav ni govoril o tem,
               da pa je pomembno, da tako z javnofinančnega vidika kot seveda tudi z vidika položaja
               zaposlenih na RTV-ju, da se ta situacija uredi. Jaz sem prepričan, da je razlogov za
               to, da zakon podpremo, več kot zadosti. Obžalujem pa, da smo na tak način ujetniki
               pred glasovanjem. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali želi še kdo obrazložiti svoj glas? Gospa Bebler.</p>
            </sp>
            <sp who="SDZ2:LavtižarBeblerDarja">

               <speaker>DARJA LAVTIŽAR-BEBLER:</speaker>

               <p>Hvala lepa za besedo. Spoštovani zbor! Glasovala bom za zakon, tako kot sem to
               storila tudi prvič. Financiranje javne RTV je pač treba urediti, o tem ne more biti
               nobenega dvoma. Dvoma pa ne more biti tudi o tem, da mora biti javna RTV tudi
               demokratična, nepristranska in v interesu javnosti tudi odprta za izražanje različnih
               pogledov, če hočete tudi različnih političnih opcij. Zakonodaja zaenkrat določa, da v
               interesu javnosti in kot predstavnik javnosti javni elektronski medij RTV upravlja
               svet RTV. Zato, da bi to lahko počel učinkovito, mora imeti tudi odločilen vpliv na
               imenovanje urednikov, ki bodo uživali zaupanje javnosti. To zaupanje javnosti pa bodo
               lahko uživali le tisti, ki bodo uveljavljali politično nepristranskost in
               uravnoteženost novinarskega poročanja in komentiranja. Ne more biti izključna stvar
               novinarjev, da odločajo, kateri urednik bo usmerjal in uredniško vodil njihovo delo.
               Seveda pa je mnenje novinarjev o tem, kdo naj bi bil urednike, zelo pomembno. Svet
               RTV bi zelo težko zavrnil ali vsilil nekega urednika ob utemeljenem in argumentiranem
               drugačnem mnenju novinarjev ustreznega uredništva. Tisti v državnem zboru, ki se tako
               krčevito zavzemajo za ohranitev soglasja, so očitno izredno zadovoljni s sedanjim
               načinom informiranja in poročanja, da želijo ta način tudi za v prihodnje kadrovske
               zabetonirati. Upam si trditi, da soglasje novinarjev na tem mestu ni evropska
               kategorija. Zelo značilno pa je, da ti isti to soglasje povzdigujejo v nič manj, kot
               v vlogo garanta, ustavne pravice, to je svobode javnega izražanja. Potemtakem v
               nobeni demokratični državi ne zagotavljajo svobode javnega izražanja novinarjev. Sama
               ne poznam namreč nobene demokratične države, kjer bi bilo imenovanje urednika v
               javnem mediju, odvisno od formalnega soglasja zaposlenih novinarjev v ustreznem
               uredništvu. Zato bom tudi tokrat mirno podprla ta zakon. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Prehajamo na odločanje. Ugotavljamo prisotnost! Ob tem vas želim
               opozoriti, da moramo pri ponovnem odločanju skladno z drugim odstavkom 91. člena
               ustave Republike Slovenije za sprejem navedenega zakona glasovati večina poslancev
               zbora, to se pravi 46 ali več. Ugotavljamo prisotnost! <stage>(78 prisotnih.)</stage></p>
               <p>Kdo je za zakon? <stage>(47 poslancev.)</stage> Kdo je proti? <stage>(24 poslancev.)</stage></p>
               <p>Ugotavljam, da je zakon sprejet.</p>
               <p>S tem zaključujem to točno dnevnega reda.</p>
               <p>Prehajamo na <title>2. TOČKO DNEVNEGA REDA, NA PREDSTAVITEV PREDLOGA PRORAČUNA
                  REPUBLIKE SLOVENIJE ZA LETO 2000</title>. Gre za prvo dejanje obravnave in
               sprejemanje državnega proračuna v državnem zboru, in sicer na podlagi četrtega
               odstavka 215. člena poslovnika državnega zbora. Predsednik vlade in minister za
               finance predstavita predlog državnega proračuna in proračunski memorandum. O tej
               predstavitvi ni razprave. Ob tej priložnosti bodo poslankam in poslancem spregovorili
               o temeljnih vprašanjih z delovnega področja institucij, ki jih predstavljajo in se
               nanašajo na obravnavano tematiko, tudi guverner banke Slovenije dr. France Arhar,
               generalni direktor zavoda za pokojninsko in invalidsko zavarovanje gospod Janez
               Prijatelj in generalni direktor zavoda za zdravstveno zavarovanje gospod Franc
               Košir.</p>
               <p>Prosim predsednika Vlade Republike Slovenije dr. Janeza Drnovška, da predstavi
               predlog proračuna Republike Slovenije za 2000 in proračunski memorandum. Pozdravljam
               ga v prostorih državnega zbora, po nekaj mesecih se zopet vidimo.</p>
            </sp>
            <sp who="SDZ2:DrnovšekJanez">

               <speaker>DR. JANEZ DRNOVŠEK:</speaker>

               <p>Hvala gospod predsednik. Spoštovane gospe, gospodje poslanci. Tudi jaz vas lepo
               pozdravljam po nekaj mesecih in tudi izkoriščam to priložnost, da bi se vam zahvalil
               za želje, ki ste mi jih pošiljali v času moje bolezni, želje za čim hitrejše
               okrevanje. In veseli me, da smo danes spet skupaj, da poskušamo razrešiti še nekatera
               odprta vprašanja do konca tega mandata.</p>
               <p>Proračun je vsako leto tista najpomembnejša razprava in najpomembnejši akt države,
               vsake države, o katerem se je treba pogovoriti. Mislim, da ste dobili pisan tekst
               mojega govora, predstavitev proračuna z ustreznimi poudarki in tudi številkami. Tako,
               da če dovolite bom nekoliko komentiral celotno problematiko in vas ne bom utrujal z
               branjem tista, kar ste že tako dobili in kar vam lahko služi kot pripomoček pri
               nadaljnji razpravi.</p>
               <p>Želel bi povedati, da smo v vladi vložili velike napore v usklajevanje proračuna za
               leto 2000. Da je bilo usklajevanje tega proračuna letos morda še težja naloga kot
               prejšnja leta. Da gre za proračun za leto 2000, ki je tudi volilno leto, zadnje leto
               tega mandata in želeli smo tako v vladi in koaliciji tudi za to leto predstaviti
               korekten proračun, ki bi pomenil tudi solidno osnovo za nadaljevanje dela katerekoli
               vlade ali katerekoli koalicije tudi v naslednjem mandatu, torej po letu 2000. Mislim,
               da smo pri veliki meri v tem uspeli in da je vlada predložila proračun, ki je soliden
               dokument, in ki izhaja iz objektivnih zakonitosti, danosti sedanjega obdobja in tudi
               tistih optimalnih usmeritev, ki smo si jih zastavili za naprej.</p>
               <p>Dovolite, da na kratko komentiram tudi aktualna gospodarska gibanja, ki spremljajo
               ta proračun, in ki spremljajo naše odločitve o tem, kako najbolje razporediti javna
               sredstva, proračunska sredstva za naslednje leto. V letošnjem letu so gospodarska
               gibanja v prvi polovici leta na nekaterih točkah morda nekoliko slabša kot običajno.
               Na primer v tekočem računu plačilne bilance smo v prvih 6 mesecih zabeležili
               primanjkljaj v višini 476 milijonov dolarjev, kar je bil slabši rezultat kot prejšnja
               leta. Vendar so že gibanja v juliju in avgustu popravila ta rezultat in zmanjšala
               primanjkljaj plačilne bilance. Tako da pričakujemo, da bomo tudi naprej v tej točki
               dosegli približno uravnoteženost tako kot vsa dosedanja leta. Slovenija je edina
               izmed tranzicijskih držav, ki je v vseh teh letih uspela ohraniti uravnoteženost
               plačilne bilance in svojega razvoja ter gospodarske rasti. Ni financirala z velikimi
               plačilno bilančnimi deficiti ali pa tudi ne z velikimi javnofinančnimi deficiti.
               Večina tranzicijskih držav je včasih nekoliko višje stopnje rasti kot jih je morda
               kdaj dosegala Slovenija, financirala s takimi primanjkljaji.</p>
               <p>Izvozna gibanja so v letošnjem letu sorazmerno ugodna, in pričakujemo, da se bodo
               ugodno razvijala tudi v drugi polovici leta. Izvoz se je realno povečal za okrog 4%
               glede na lansko leto, in porast bi bil še višji, če ne bi prišlo do zmanjšanja
               gospodarske aktivnosti oziroma menjave v odnosih s sosednjo Hrvaško, ki se nahaja v
               precej zaostreni gospodarski situaciji in se to odraža tudi v njihovi zunanji
               menjavi, in če ne bi bilo še posledice ruske krize in nekoliko manjše menjave tudi v
               odnosu s to državo. Vendar je pomembno in pozitivno, da dosegamo konstantno dobro
               rast izvoza v odnosih z Evropsko unijo, ki je naš najpomembnejši zunanjetrgovinski
               partner in kjer smo tudi letos dosegli povečanje za 7,5%.</p>
               <p>Gospodarska rast, merjena v povečanju družbenega proizvoda, v prvi polovici leta
               znaša 4,5%. Poznamo nekatere komentarje, ki pripisujejo to sorazmerno visoko
               povečanje gospodarske rasti v prvi polovici leta predvsem domačemu povpraševanju,
               vendar po drugi strani poznamo tudi dejstvo, da smo v prvi polovici leta imeli bolj
               zaostrene zunanje pogoje, tudi slabše pogoje v Evropski uniji, kjer je zlasti
               industrijska proizvodnja doživljala stagnacijo in se je to poznalo predvsem v naši
               predelovalni industriji ter tudi v nižji aktivnosti naše industrije v celoti.
               Pričakujemo, da se bo v drugi polovici leta ta zunanji dejavnik izboljšal, torej
               izboljšalo povpraševanje v Evropski uniji, kjer so napovedi pozitivne za nadaljnjo
               gospodarsko aktivnost v Uniji, da pa bo najbrž prišlo po uvedbi davka na dodano
               vrednost do umirjanja domačega povpraševanja. Vendar v celoti pričakujemo, da bo
               gospodarska rast v okvirih, ki smo si jih postavili za to leto, nekje med 3,5 in 4%
               družbenega proizvoda; sam bi si upal napovedati, da prej 4, torej bomo bližje 4%. 4%
               je tudi tista povprečna stopnja gospodarskerasti, ki jo je Slovenija dosegla v
               obdobju od leta 1993 do leta 1998. Kljub tudi našim ocenam, da bi lahko bila
               gospodarska rast višja, ugotavljamo, da je povprečna stopnja gospodarske rasti v tem
               obdobju v Sloveniji le višja od naših partnerjev, recimo,v Evropski uniji in da to
               pomeni, da le postopno zmanjšujemo razkorak v odnosu na tega našega najbolj
               referenčnega partnerja.</p>
               <p>V letošnjem letu smo, kot nam je vsem znano, uvajali davek na dodano vrednost in ta
               pomembna davčna reforma je v veliki meri vplivala tudi na gospodarska gibanja, ne
               samo na domače povpraševanje, ampak seveda po pričakovanju tudi na cenovna gibanja. V
               cenovnih gibanjih smo dosegli pred uvajanjem davka na dodano vrednost inflacijo na
               letni stopnji že samo 4,3% v maju, kar je najnižja stopnja inflacije, ki smo jo
               dosegli v Sloveniji. Po pričakovanju je po uvedbi davka na dodano vrednost prišlo do
               nekoliko višjih inflacijskih stopenj, vendar so te ostale v okviru naših pričakovanj
               in predvidevanj ter v okviru tistega cilja, ki smo si ga z inflacijo zastavili za
               letošnje leto. Ocenjujemo, da smo veliko napovedovanje, inflacijski šok, ki naj bi
               sledil uvedbi davka na dodano vrednost, uspeli sorazmerno uspešno amortizirati in da
               ni prišlo do takšnih inflacijskih gibanj, ki bi porušila vzpostavljena razmerja, in
               kjer bi imeli velike težave, da bi prišli ponovno na tiste stopnje, ki smo jih imeli
               prej. Pričakujemo, da bomo lahko z našo dosedanjo politiko in cilji na tem področju
               uspešno nadaljevali.</p>
               <p>Tudi sicer ugotavljamo, da so nekateri drugi pokazatelji uspešni oziroma, da kažejo
               izboljšavo, zlasti tisti najpomembnejši. Najbolj občutljiv podatek, to je stopnja
               zaposlenosti ali nezaposlenosti. Število oziroma stopnja aktivnega prebivalstva se je
               v zadnjem letu povečalo in ugotavljamo pozitivne premike na tem področju. Ocenjujemo,
               da je to tudi rezultat aktivne politike zaposlovanja, ki smo jo vodili v zadnjem
               obdobju. Ob tem bi spomnil tudi na nacionalni program aktivne politike zaposlovanja
               za leto 2000 in 2001, ki bo lahko še izboljšal rezultate na tem področju, saj
               vključuje vrsto ukrepov, ki naj bi pomagali oživljati gospodarsko dejavnost,
               omogočili lažji dostop tudi novim podjetnikom, zboljšali tudi prekvalifikacije,
               fleksibilnost zaposlovanja. Gre seveda za stalno nalogo, ki je zahtevna in je
               pomembna, vendar nas ti pozitivni premiki pri tem ohrabrujejo in vlada bo poskušala
               še naprej storiti vse, da bi na tem področju dosegli še boljše rezultate.</p>
               <p>Državni zbor je poleg drugih pomembnih reform, torej poleg davčne reforme, v tem
               letu obravnaval seveda številne projekte, med njimi tudi projekt pokojninske reforme.
               Ta reforma, ki je pred tretjim zaključnim branjem v tem državnem zboru, bo
               zaključila, mislim, da precej pomembno zakonodajno obdobje in zaključila neko etapo
               najpomembnejših reform, ki smo jih izvajali. Da je reforma na tem področju nujna, nam
               kažejo številke tudi ob tem proračunu. Še vedno je delež pokojninskega zavarovanja v
               družbenem proizvodu Slovenije sorazmerno visok, visok pa je tudi transfer v
               pokojninsko blagajno iz proračuna, torej še vedno prek 4% družbenega proizvoda. Ob
               tem bi komentiral, da ob tem, ko nekateri ugotavljajo, da ta proračun nima
               gospodarske naravnanosti, da to ne drži; spomnil bi, da je teh 4% družbenega
               proizvoda, transferja iz proračuna v pokojninskoblagajno, dejansko razbremenitev
               gospodarstva, ker za toliko razbremenjujemo stroške dela in s tem vzdržujemo
               konkurenčnost našega gospodarstva. Brez tega transferja, in če bi namesto tega
               povišali prispevke, bi stroški dela narasli, podjetja bi bila manjkonkurenčna, v
               državni blagajni pa bi se lahko sprostil velik presežek, kar 3% družbenega proizvoda
               presežka, če izhajamo iz sedanjih številk. Torej gre za pomemben transfer, ki je v
               končni fazi le namenjen temu, da naše gospodarstvo čim bolj uspešno spodbuja. Vendar
               bo pokojninska reforma na tej stopnji zaustavila negativne trende, ki so povezani s
               populacijskimi in drugimi trendi, in omogočila tisti potreben okvir tudi našim javnim
               financam, da naprej ostanejo primerljive, vzdržne in konkurenčne.</p>
               <p>Ob tem bi želel spomniti, da ob zopet različnih javnih reakcijah na predlog
               proračuna, da ta proračun, ki ga predlagamo državnemu zboru, ne povečuje deleža v
               javni porabi ali proračunske porabe v družbenem proizvodu, ampak nasprotno, realni
               porast javnih financin proračunskih financ je manjši od predvidene rasti družbenega
               proizvoda v naslednjem letu, tako da predvidevamo, da bodo javnofinančni prihodki in
               odhodki in tudi proračunski prihodki in odhodki nižji, imeli nižji delež v družbenem
               proizvodu kot v letu 1999. In ob velikih prizadevanjih nam je uspelo ohraniti tudi
               proračunski primanjkljaj pod 1% družbenega proizvoda, tako kot smo si to zadali, in s
               tem obdržali, po moji oceni, po mojem trdnem prepričanju, naše javne finance v zelo
               solidnih okvirih. O tem smo razpravljali tudi z našo strokovno javnostjo, pa tudi v
               okviru vlade, ali je ta cilj optimalen ali ne, torej 1% primanjkljaj družbenega
               proizvoda. Vemo, da so številne države v posameznih obdobjih svojega razvoja
               financirale ali infrastrukturne ali druge projekte s proračunskimi primanjkljaji. In
               celo vemo, da so v posameznih državah, v posameznih obdobjih dosegli celo prek 10%
               primanjkljaja, 10% družbenega proizvoda primanjkljaja v proračunu. Celo Evropska
               unija je v povprečju še leta 1993 imela okoli 6% primanjkljaja družbenega proizvoda
               in ga potem postopno iz leta v leto zmanjševala.</p>
               <p>Ponovno bi pripomnil, da se nismo odločili za tako deficitarno financiranje naših
               razvojnih projektov. Ob zavedanju, da bi v naslednji fazi le sledilo neko javno
               finančno prilagajanje, ki bi moralo javne finance zopet spraviti v neke take okvire,
               kot jih skušamo sedaj držati. Mislim, da je ta proračun in kot tudi proračunska
               politika tega obdobja precej balansirana in da skuša najti neko optimalno razmerje
               med solidnostjo javnih financ in med razvojnimi potrebami države. Da skušamo čim več
               storiti na razvojnem področju in tudi financirati čim več prioritetnih projektov,
               hkrati pa obdržati javne finance še vedno v obvladljivih in solidnih okvirih. Da je
               temu tako, kažejo analitične ocene, ki jih objavljajo periodično znane svetovne
               finančne institucije. Po teh ocenah ima Slovenija še vedno kot edina tranzicijska
               država tako imenovani <q>"A rating"</q> in kar kaže na finančno trdnost in solidnost naše
               države.</p>
               <p>Če govorimo o strukturi proračuna in potem drži ugotovitev, da je proračun sicer v
               veliki meri že vnaprej predestiniran z zakonskimi rešitvami. Tudi s socialnim
               sporazumom oziroma dogovorom s socialnimi partnerji. Da je sorazmerno malo prostora
               za tisti fleksibilni del, programski del proračuna. Vendar smo ga v letošnjem letu
               uspeli nekoliko povečati glede na prejšnje leto in programski del proračuna je večji
               kot je bil v prejšnjem letu.</p>
               <p>Skušali smo najti neko optimalno razmerje prioritet po posameznih ministrstvih. Teh
               prioritet je več. Vsekakor sodijo v ta okvir gospodarske prioritete, regionalni
               razvoj, kmetijstvo, predvsem zaradi prilagajanja zahtevam oziroma tudi potrebni
               reformi za prilagajanje Evropski uniji. Vendar ohranjamo precejšnja sredstva tudi še
               vedno za politiko zaposlovanja oziroma za povezane aktivnosti, kljub večkrat slišanim
               nasprotnim mnenjem tudi za tehnološki razvoj in znanost ter v ta namen predvidevamo
               ustanovitev tudi posebnega sklada za financiranje tovrstnih projektov in aktivnosti.</p>
               <p>Če mi dovolite, da na koncu na kratko komentiram na podlagi izkušenj in na podlagi
               pravzaprav razmišljanj o tem, kakšna je gospodarska situacija Slovenije in kaj
               storiti v prihodnje. Mislim, da smo sicer v celoti uspeli obdržati dokaj solidna
               gibanja, vendar bi si vsi želeli kljub temu, še nekoliko hitrejši, večji gospodarski
               razvoj. Možnost za to seveda predstavljajo predvsem zunanje resursi, sorazmerno malo
               izkoriščen, izkoriščeni vir tujega kapitala do sedaj v Sloveniji. Pokazalo se je, da
               v Sloveniji ob sicer zagotavljanju sorazmerno dobrega standarda, tudi sorazmerno
               glede na druge primerljive države, sorazmerno visokih plač, da je 4 odstotna stopnja
               razvoja nekako tista maksimalna stopnja razvoja, ki jo lahko dosežemo z lastnimi
               resursi. To je solidna stopnja rasti Vendar bi si seveda želeli hitrejšega
               zmanjševanja razkoraka z drugimi, zlasti z Evropsko unijo. Rasti, ki bi bile 5, 6
               odstotkov letno. Dejansko vidim možnost pri tem v torej večjih tujih vlaganjih, ne
               samo zaradi kapitala, ki ga s tem pridobimo, ampak tudi zaradi trgov, znanja, <q>"know
               how"</q>, ki ga prinašajo tuja vlaganja.</p>
               <p>Primerjalna analiza uspešnosti domačih in tujih vlaganj sicer kaže na to, da so vsa
               podjetja, da so v povprečju podjetja v Sloveniji s tujimi vlaganji uspešnejša, kot pa
               domača. Čeprav dosegamo v zadnjem letu tudi, tudi pri tem pozitivne korake, korake
               naprej. Ob tem bi opozoril na podatek, da je bilo lansko leto, leto 1998 prvo leto,
               ko je skupni dobiček vseh slovenskih podjetij bil večji od skupne izgube. Torej
               prihaja do, do takšnih premikov in tudi do večje akumulacije, večje sposobnosti naših
               podjetij z investiranjem. To kažejo tudi zadnji podatki, tudi izdatki za investicije.
               Vendar kljub vsemu, treba bo napraviti naše gospodarsko okolje nekoliko bolj prijazno
               za tuje investicije. To je tudi verjetno glavni razlog, nekoliko, še vedno nekoliko
               rezerviranega odnosa včasih tudi evropske komisije do Slovenije. Ker Slovenija
               objektivno dosega boljše rezultate v ekonomskih pokazateljih kot vse države
               kandidatke za članstvo v Evropski uniji edina razlika je dejanski obseg in tudi
               relativni obseg tujih vlaganj v gospodarstvo. In prek tega tudi ocena integriranosti
               gospodarstva v, v notranji evropski trg, torej kakšna je možnost kroženja kapitala v
               okviru Evropske unije, ali pa tudi v tem primeru v odnosu do Slovenije.</p>
               <p>Mislim, da smo do zdaj uspeli, da smo se uspeli izogniti napaki, ki so jo storile
               nekatere druge države in ki so, če tako rečem, poceni razprodale svoje gospodarske
               potenciale v začetnem obdobju tranzicije, vendar ne smemo iti v drugo skrajnost.
               Mislim, da bi morali tudi na tem področju vzpostaviti neko optimalno razmerje, medtem
               seveda, da se izognemo takšnim ekscesom, do kakršnih je prišlo ponekod drugod,
               vendar, da le pridobimo tisti kapital, ki bi omogočil hitrejši gospodarski razvoj. To
               je ena možna smer izboljšanja rezultatov.</p>
               <p>Druga, na katero bomo skušali biti seveda maksimalno pozorni tudi sedaj ob izvajanju
               ukrepov, ki jih moramo izpeljati glede na zahteve Evropske unije, pa večja
               učinkovitost in poenostavitev našega celotnega, če temu tako rečem, birokratskega
               aparata. Z vstopanjem v Evropsko unijo prevzemamo številna pravila, številne
               predpise, številne zakonodaje Evropske unije, kar bo predstavljalo precejšen problem,
               ne samo za državno upravo, ampak tudi za vsa podjetja. Če bomo ob tem obdržali
               sorazmerno komplisiranost birokratskih postopkov, ki smo si jih nekako ustvarili sami
               do sedaj, potem bodo naša podjetja delovala ali tudi tuja v izjemno težkih in
               zapletenih pogojih. Tako da bi apeliral, seveda to velja tako za vlado, kot tudi za
               državni zbor, da skupno poskušamo pri vsakem našem zakonskem projektu posebej
               preučiti ta projekt z vidika enostavnosti birokratske učinkovitosti, z vidika
               zmanjševanja zapletenosti postopkov. Zdi se mi, da bomo sicer prišli v nek labirint,
               ki bo na neki točki postal močan zaviralni faktor našemu razvoju. Skratka povečati
               fleksibilnost naših podjetij.</p>
               <p>In kot tretje, mislim da, sicer po moji oceni, naši državljani in pa podjetja
               sorazmerno uspešno delajo, kar se tiče uvajanja računalniških tehnologij, modernih
               komunikacijskih tehnologij, država skuša na svojem področju v javni upravi storiti
               isto, vendar to je neko področje, kjer sorazmerno majhna država, kot je Slovenija,
               lahko najde velike možnosti in s nadpovprečnim razvojem nadoknadi marsikaj, kar bi
               sicer kot sorazmerno majhna država ne mogla. Torej v teh treh točkah, v tem razvoju
               vidim tisto, kar bi lahko ali kar bi morali storiti, da bi sicer te solidne rezultate
               napravili še boljše.</p>
               <p>Gospod predsednik, spoštovane poslanke in poslanci! Prepričan sem, da boste v vaši
               razpravi podali seveda veliko kritičnih pripomb, pa najbrž tudi veliko konstruktivnih
               predlogov, kako še izboljšati ta dokument. Upam, da ga bomo skupno sprejeli na
               najboljši možni način in v najkrajšem možnem času. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa predsedniku vlade, dr. Janezu Drnovšku za predstavitev predloga proračuna
               za leto 2000 in proračunskega memoranduma. Sedaj pa prosim ministra za finance, mag.
               Mitja Gasparija, za dodatno predstavitev predloga proračuna za leto 2000 in tudi
               dodatno predstavitev proračunskega memoranduma.</p>
            </sp>
            <sp who="SDZ2:GaspariMitja">

               <speaker>MAG. MITJA GASPARI:</speaker>

               <p>Spoštovane poslanke in poslanci! Svojo predstavitev bom temeljil predvsem na
               določenih podatkih, ki smo jih tudi dostavili vsem poslanskim skupinam - in sedaj sem
               jih izročil še predsedniku parlamenta - ki vam bodo omogočali za nadaljnjo diskusijo
               o državnem proračunu in o vseh bilancah javnega financiranja v državi lažjo in bolj
               pregledno diskusijo. Gradivo, ki ste ga danes tudi dobili v vseh poslanskihskupinah,
               prikazuje štiri sklope, in sicer, na prvem mestu metodološki oris, kako je po
               spremenjenem oziroma reformiranem sistemu javnega financiranja v državi zastavljeno
               delo na tem področju; potem pa tri poglavja, od katerih prvo poglavje obravnava
               celotno javno financiranje, se pravi poleg državnega proračuna še vse tri ostale
               blagajne javnega financiranja, ki po svojem obsegu in pomenu ne zaostajajo bistveno
               za državnim proračunom; sam državni proračun z nekaterimi zanimivimi strukturnimi
               prikazi, ki dajejo misliti tako vladi kot državnemu zboru; in na koncu gibanja na
               področju dolga države, tako domačega kot tujega, ki tudi opozarjajo oziroma dajejo
               možnost ustrezne ocene na tem področju.</p>
               <p>Sam bi to predstavitev, glede na to, da je bilo nekaj pomembnih elementov že
               povedanih, razdelil v dva ali tri sklope. Prvič, nekaj splošnih opomb oziroma
               ugotovitev o stanju in perspektivi javnih financ v državi, nato nekaj vprašanj, ki so
               vezana na njeno strukturo, ki lahko bistveno vpliva na rezultate in način delovanja
               na tem področju, in na koncu ukrepi, ki jih vlada že sprejema oziroma bodo v
               naslednjem obdobju pomembni, če želimo obdržati ali celo izboljšati sedanje tendence
               oziroma trende v javnih financah.</p>
               <p>Če začnem z generalno oceno javnih financ, bi to strnil v nekaj točk. Prvič, delež
               javnega financiranja v državi je primerljiv z evropskim povprečjem, je nad
               primerljivimi državami anglosaksonskega sveta in pod povprečjem držav, ki tvorijo
               centralno Evropo, to so predvsem Nemčija, Avstrija, Italija, Francija, in nižje, kot
               so recimo skandinavske države po primerljivih podatkih. Torej, gledano s stališča
               celotne strukture javnega financiranja se naši javnofinančni prihodki in
               javnofinančni odhodki gibljejo v mejah okrog 43, 44% bruto domačega proizvoda. Kot
               pravim, da je to nad deleži, ki jih imajo anglosaksonske države in pod deleži, ki jih
               imajo države v centralni Evropi. Razlog je enostaven: anglosaksonske države imajo
               bistveno drugačen sistem socialnih mrež, kot jih ima Evropa oziroma tudi Slovenija,
               in zaradi tega ta bistvena razlika med tema dvema splošnima sistemoma.</p>
               <p>Drugič, kar je pomembno, znotraj strukture javnega financiranja Slovenija ne odstopa
               od evropskih povprečij. To je lahko na prvi pogled dobro, na drugi pogled ne nujno,
               ker Evropa v tem primeru ni ravno območje, ki bi mu veljalo v vsakem primeru in
               izrecno slediti. Bom povedal zakaj. Po strukturi prihodkov je Slovenija zelo
               primerljiva po posrednih obdavčitvah, tudi po večini neposrednih obdavčitev. Tam,
               kjer je, v Sloveniji do Evropske unije obstaja še razlika je predvsem nižja
               obdavčitev nekaterih derivatov in nekaterih drugih stvari, ki obdavčujemo s
               trošarinami. Na drugi strani nižja obdavčitev predvsem kapitalskih dohodkov
               podjetnikov, posameznikov in malih podjetij, kar morda na prvi pogled izgleda čudno,
               vendarle korektne analize, ki so bile pripravljene, na to zelo očitno opozarjajo.</p>
               <p>Sam davčni status v Sloveniji glede na primerljive države v Evropi oziroma Evropsko
               skupnost ni nekonkurenčen. Naše davčne stopnje so ali nižje ali zelo podobne davčnim
               stopnjam v Evropi, predvsem so nižje v obdavčitvi podjetniške dejavnosti. Na drugi
               strani, ko gre za porabo oziroma uporabo teh sredstev za javno finančne namene,
               Slovenija bistveno ne odstopa od povprečja Evrope. Vendarle je povprečje Evrope v tem
               primeru razvojno gledano ne preveč pozitivno. Če pogledate javno finančne bilance
               Slovenije, boste ugotovili, da približno 50 in nekaj več odstotkov vseh javno
               finančnih sredstev gre za različne transfere. Trasfere v socialne blagajne,
               transferev izvajanje tistih funkcij, ki jih je država z ustavo in drugimi zakonskimi
               akti opredelila kot javne funkcije, šolstvo, zdravstvo. Da gre za državno upravo in
               administracijo v vsakem pogledu, to se pravi za njihove plače in njihovo materialno
               trošenje, ki omogoča delovanje institucij, približno 16% celotnih javnih izdatkov in
               da gre za programe, ki jih izvaja država v širšem smislu za približno 22% celotne
               porabe, in približno za 6% do 7% gre za servisiranje javnega dolga.</p>
               <p>V tem kontekstu je struktura trošenja v državi primerljiva z evropskimi državami.
               Tisto, kar je vprašljivo na srednji ali daljši rok, ali je ta struktura tudi
               struktura, ki omogoča tiste spremembe, ki jih država kot je Slovenija še potrebuje.
               Problem je, da je večji del te porabe, kot vidite, vnaprej fiksiran, predvsem
               transferji v socialno mrežo in javne funkcije bolj ali manj zacementiran. Pri plačah
               in materialnem trošenju državne administracije nam Evropska skupnost celo svetuje
               povečevanje zaposlovanja na tem področju in nam na neknačin vsiljuje sheme
               organizacije, ki za majhno ali odprto ekonomijo pomenijo dodatno obremenitev kot
               fiksni strošek, ne omogočajo pa teh dodatnih koristi, kot jih lahko iz tega naslova
               dobijo velike države.</p>
               <p>Za programe velja predvsem poudariti iz tega, kar imamo ta trenutek pred seboj, da
               je programov preveč, da so preveč razdrobljeni, in da zato ni, vsaj ne v taki meri
               kot bi bilo dobro, prioritetno tisto, kar bi v nekem obdobju dejansko moralo biti.
               Zaradi tega seveda se veliko programov izvaja hkrati nekateri, ki bi se morali v
               celoti in pa hitro, zaradi tega nimajo te možnosti, da bi ta tempo tudi dosegli. O
               teh stvareh, o katerih govorim, imate grafične prikaze v tej publikaciji in boste
               lahko tudi sami si to potem pogledali. Iz tega naslova je seveda pomembno, kakšni so
               ukrepi in kakšne so intence vlade oziroma tudi državnega zbora. Bistveno je s tega
               stališča povedati, da v letih od 1992 do danes področje javnih financ je delovalo
               stabilizacijsko, torej usklajeno in tudi v veliko pomoč izvajanju denarne politike s
               tem, predvsem da je v državo, da država iz tujine v principu ni dobivala neto
               resursov oziroma virov, ki bi pomagali k njenemu hitrejšemu gospodarskemu razvoju.
               Ampak če pogledate v bistvu plačilno bilanco in druge kazalce gospodarskega razvoja,
               je Slovenija razvijala in dosegala približno povprečno 4%-no rast iz lastnega, torej
               domačega varčevanja. To je seveda pomagalo tudi v veliki meri izvajati kvalitetno
               denarno politiko. Seveda ob tem je treba tudi povedati, da je taka politika javnih
               financ v tem primeru imela seveda določene restriktivne posledice za posamezna
               področja, kjer je sledila tudi te makroekonomske cilje, ki sem jih ravnokar omenil.
               Dobra kombinacija denarne in pa fiskalne politike seveda prinaša najboljše rezultate
               na daljši rok, na krajši rok pa ima lahko določene negativne posledice znotraj
               strukture javnega trošenja.</p>
               <p>Gledano s stališča nadaljnjega razvoja v tem kontekstu je treba predvsem poudariti,
               da če primerjamo leta do približno 1996, 1997 in leta po tem obdobju, ugotavljamo, da
               je Slovenija izrecno korektno izpeljala tranzicijske aktivnosti na področju
               restrukturiranja gospodarstva in pa bank ter drugih sistemov, tudi socialnih, da v
               tem času ni povečevala deleža javne porabe bistveno v družbenem proizvodu, da pa je
               po tem letu, predvsem letu 1996 in 1997, ko se je ta pritisk tranzicije na javne
               finance začel zmanjševati, ta prostor, ki je nastajal z zmanjševanjem stroškov
               financiranja tranzicije, ki so pa predvsem v obliki plačevanja višjih obresti za
               prevzete dolgove posameznih gospodarskih sektorjev, zaradi subvencij za ohranjanje
               delovnih mest, zaradi povečanja socialnih transferejev zaradi hitrega upokojevanja,
               ko so se ti vplivi začeli zmanjševati, so začeli intenzivno vstopati v javno trošenje
               posamezni socialni transferji, ki s temi bazičnimi potrebami seveda nimajo neposredne
               zveze, so se pa cenili tako znotraj vlade, kot tudi v parlamentu kot pomembni.
               Politika otroških dodatkov, politika na področju transferjev za žrtve vojnega
               nasilja, da omenim samo dva,ki sta se zgodila v letošnjem letu, in bosta vplivala
               izrazito tudi v naslednjem letu na opravljanje, na delovanje javnih financ. Seveda s
               polnjenjem tega prostora na ta način ni moglo priti generalno do znižanja deleža
               javnih financ v bruto domačem proizvodu in to bi lahko bila ena od pomanjkljivosti
               dosedanjega razvoja. Pokojninska reforma bo v tem pogledu povzročila konec naraščanja
               realnega in nominalnega stroška za financiranje tega dela socialnega sistema, s tem
               omogočila delno normalizacijo v celotnih javnih financah, vsekakor pa ta korak ni
               edini in ne bo dovolj za to, da bi se ohranili stabilni proporci v javnem
               financiranju in predvsem pomembno robustnost teh javnih financ glede na okoliščine,
               na katere država v mednarodnem, v mednarodnem gospodarskem okolju ne more vplivati.
               In nekaj teh dogodkov smo že doživeli v zadnjih dveh, treh letih, ki so imele
               posledice tako na Slovenijo, kot tudi na druge države v tranziciji. In to seveda
               negativne.</p>
               <p>Zaradi tega je treba že danes razmišljati o tem, da je določena reforma v zdravstvu
               nujno potrebna, da jo je treba dobro domisliti, vendarle ne zamujati s tako reformo
               pretirano, predvsem zaradi tega ker se populacija slovenska relativno hitro stara,
               ker so stroški starejše generacije ljudi bistveno večji za zdravstveni sistem, kot
               mlajše, in da je seveda stališča neke bazične enakosti v sistemu treba zagotoviti
               ustrezna sredstva, predvsem pa za visoko, cenovno visoko postavljene storitve v
               zdravstvu. Zaradi tega verjetno bi bilo treba na drugih segmentih zdravstva
               zagotoviti dodatno racionalnost, reorganizacije in pa večji učinek ekonomije tudi v
               tem delu sistema.</p>
               <p>Samo kot primer, če primerjamo število zaposlenih na število aktivne populacije v
               Sloveniji, primerljivo z državami Evropske unije, je Slovenija zopet, zanimivo, v
               zlatem povprečju, niti ni podpovprečna, niti ni bistveno nad povprečjem, približno 17
               odstotkov zaposlenih je v javnem sektorju glede na celotno populacijo aktivnih ljudi,
               glede na število zaposlenih, dejansko zaposlenih, nominalno zaposlenih je ta delež
               nekaj čez 20 odstotkov.</p>
               <p>To so odstotki, ki jih lahko najdete tudi v Belgiji, lahko jih najdete v Nemčiji, na
               Nizozemskem so višji, na Švedskem so višji, na Danskem tudi, v nekaterih drugih
               državah so tudi nižji. Vendarle se znotraj tega okvira vrtijo tudi seveda vsa
               vprašanja, ki so povezana s politiko zaposlovanja v javnem sektorju, in pa z
               možnostmi delne privatizacije na tem področju, ki bo verjetno moral slediti v
               naslednjem, v naslednjem obdobju, v naslednjih letih.</p>
               <p>Če se seveda na teh področjih nadaljujejo reforme, ki so začete ob pokojninski, ki
               sem jo omenil, zdravstvena, ki bi bila potrebna in nadaljevanju reform tudi na drugih
               segmentih socialne mreže, potem so javne finance v naslednjih letih v Sloveniji,
               glede na povprečno obremenitev celotnega gospodarstva z javnimi prihodki, vzdržne in
               lahko zadržijo ta trend. Bistveno znižanje deleža javne porabe v bruto domačem
               proizvodu, torej tisti deleži, ki bi se približevali recimo 40 odstotkom bruto
               domačega proizvoda, so pa možni samo ob toliko radikalnih spremembah, za katere ta
               trenutek očitno v državi še ni bistvenega konsenza, in je težko pričakovati torej
               možnost gibanja v to smer na kratek rok. Zato je predvsem treba zagotoviti, da bo
               struktura znotraj obstoječih pravil igre čim bolj fleksibilna in da se ne bodo
               dodajale v javnem financiranju oziroma javni porabi dodatne fiksne obveznosti, ki
               potem onemogočajo kakršno koli resno razpravo o možnih prioritetah razvoja v
               Sloveniji. Vkolikor tisto, kar je že zdaj fiksirano, ni tudi prioriteta, potem, če je
               to prioriteta potem je proračun izrazito razvojno naravnan, če lahko nekoliko
               repliciram tistim, ki govorijo o razvojno in neravzojno naravnanen proračunu.</p>
               <p>Če želimo visok socialni standard, kot je šolstvo, znanost, zdravstvo, kot je
               pokojninski sistem, potem so to že prioritete, in za te prioritete plačujemo evropsko
               primerljive stroške, najmanj, če ne več. Torej, imamo že zelo jasno definirane
               prioritete v teh javnih financah in jih je težko nadomestiti oziroma povečati še z
               drugimiprioritetami, ki so bistveno bolj gospodarske narave, če štejemo te kot
               negospodarske, čeprav imajo tudi svoje izrazite gospodarske posledice, če socialni
               sistem deluje kvalitetno. To govorim preprosto iz tega razloga, ker je o strukturi
               javnih financ v Sloveniji zelo malo govora, ker se mnogo ukvarjamo z deficitom ali pa
               presežkom, dokler je bil v državnem proračunu, pozabljamo pa, da se je osnovni premik
               v državnem proračunu zgodil v letu 1996, ko se je gospodarstvo izrazito razbremenilo
               z drastičnim znižanjem prispevnih stopenj, prispevkov delodajalcev in se niso
               enakomerno zvišale vse druge dajatve, ki bi to kompenzirale, da bi bilo moč doseči ta
               relativno velik transfer v pokojninsko blagajno, da bi sistem lahko glede na pravila
               igre, ki so veljala in še veljajo, tudi deloval.</p>
               <p>Omenil bi še eno drugo stvar, ki je novost v prikazovanju vseh javnih financ v
               Sloveniji in katere niste vajeni, kaj funkcionalno pomenijo te javne finance, kam ta
               denar v principu gre, na kakšna področja ekonomske in socialne dejavnosti gredo ta
               sredstva.</p>
               <p>Če pogledate po funkcionalnih namenih za leto 2000, boste ugotovili, da gre za
               izobraževanje približno 80% državnega proračuna, socialnemu varstvu 28, javni upravi
               20, obrambi približno 5, javnemu redu in varnosti 7, gospodarskim dejavnostim 17 in
               potem nekaj manjših dejavnosti, kot so varstvo okolja, zdravstvo in stanovanjska
               dejavnost, po 1% pri zdravstvu predvsem zaradi tega, ker imamo zdravstveno
               zavarovalnico oziroma zavod, ki je zunaj državnega proračuna. V kontekstu celotnega
               javnega financiranja se zdravstvo vključi v to, potem socialno varstvo in pa
               zdravstvo pomenita bistveno večji delež. Torej, Slovenija je, ne glede na to, da se
               to morda mnogim zdi zelo čudno, izrazito socialno naravnana družba, tudi po
               kriterijih odstotkov in deležev, ki jih imajo posamezne oblike uporabe teh sredstev v
               državnem proračunu in v javni porabi.</p>
               <p>Če boste pogledali tudi tabele, ki vam kažejo, kaj se dogaja v posameznih segmentih
               te porabe za proračuna 1999 in 2000, boste ugotovili, da je še vedno najhitreje
               naraščajoči delež delež transferjev v javnem sektorju, predvsem v sektorji, kot sem
               rekel, socialne mreže in javnih storitev, in da je v okviru programov - zopet morda
               presenetljivo za mnoge, ki tega ne spremljate tekoče - delež sredstev za regionalni
               razvoj v proračunu 2000 najhitreje rastoči del tistih izdatkov, ki so vezani na
               programe v gospodarstvu. Iz tega torej sledi, da bi za naslednja obdobja bilo
               potrebno predvsem doseči umirjeno rast plač in materialnih stroškov v državni
               administraciji, pri čemer ponavljam, da je teza o tem, da Slovenija potrebuje enako
               administracijo, kot jo potrebujejo države, ki imajo 30 ali pa 40 milijonov ljudi,
               seveda stroškovno in finančno nevzdržna, in da bo kljub vsemu v razgovorih in
               pogajanjih z Evropsko unijo treba doseči jasno razmejitev tega, kaj je potrebno in
               kaj je učinkovito. Predvsem je potrebno imeti učinkovito upravo, ne samo upravo ali
               veliko upravo. Predvsem učinkovito upravo in ta se ne dosega samo s številom
               zaposlenih, ampak bi rekelin bi si upal trditi po tem času, kolikor poznam to
               področje, predvsem s fleksibilnim načinom nagrajevanja dobrih kadrov znotraj državne
               uprave, ne pa vseh enako, kot je v principu pravilo ne samo v naši državni upravi,
               ampak praviloma v državnih upravah vsaj v večjem delu sveta.</p>
               <p>Drugič. Glede programov je popolnoma jasno in se je pokazalo v letošnjem državnem
               proračunu ob razpravi o proračunu, da je nemogoče imeti 15 hkratnih razvojnih tako
               imenovanih razvojnih - ker konec koncev niso vsi nujno razvojni, čeprav so programi -
               programov. Ministri radi vztrajajo na tem, da so te zadeve potrebne, da so nujne in
               da jih je treba v nekem obdobju enega mandata tudi izpeljati. Družbeni proizvod na
               prebivalca Republike Slovenije takih zajetnih programov na vseh področjih ne omogoča.
               Tisto, kar mednarodne raziskave in analize dokazujejo, je, da so intervence države v
               ekonomski prostor smiselne predvsem na dveh področjih. Na področju gospodarske
               infrastrukture, ki omogoča privatnemu sektorju bistveno lažje in cenejšepovezovanje
               in doseganje boljših rezultatov, to so telekomunikacije in transport. Na drugi strani
               pa investicije v tako imenovani človeški kapital, ki nujno niso samo subvencije,
               ampak predvsem omogočanje približno enakih možnosti za razvoj, kar pomeni, da v
               bistvu Slovenija relativno veliko vlaga v izobraževanje, in tudi čeprav so nekateri
               kazalci nasprotni temu, tudi v znanost.</p>
               <p>Kar je bistveno pomembno za ovrednotenje teh izdatkov, ker upam, da bo ta reforma v
               naslednjih letih tudi omogočala, je ugotavljanje stvarnih učinkov uporabe teh
               sredstev. Ne samo njihova namenskost, ampak tudi ali so rezultati iz vloženih
               sredstev primerni tistemu, kar je v programih bilo zapisano kot predviden cilj za
               doseganje teh ciljev.</p>
               <p>Končal bi s tem, da je vlada ob pripravi državnega proračuna pripravila tudi
               nekatere predloge ukrepov, ki jih mora izpeljati, da bi lahko tak predlog tudi
               dejansko v življenju deloval. Vlada bo predlagala ustrezno povečanje cen naftnih
               derivatov, s katerimi bo prvič usklajevala politiko trošarin s politiko, ki se ji
               moramo približati v Evropski uniji glede na sedajšnje relativne razlike in absolutne
               razlike na tem področju. S tem se bo predvsem doseglo, da bo delež posrednih
               obdavčitev v javnih financah začel rasti in delež upajmo neposrednih obdavčitev
               zmanjševati.</p>
               <p>Žal sprejeti zakon o davku na dodano vrednost s stopnjama, ki sta bili sprejeti na
               državnem zboru, ta trenutek ne omogoča znižanje ali odpravo davka na plače. Omogočila
               bi ga samo spremenjena stopnja davka na dodano vrednost in to višja in to bi bilo
               seveda tudi v skladu z osnovnimi principi, ki veljajo vedno bolj v svetu, da so
               potrošni davki oziroma posredne obdavčitve bistveno bolj fiskalno nevtralne kot
               neposredne obdavčitve. Poleg tega bo vlada predlagala tudi nekaj zakonskihtekstov, ki
               bodo urejali področje, ali poskušali urediti deloma področje sive ekonomije in pa
               obveznosti, ki jih imajo posamezniki in podjetja do predvsem pokojninske blagajne. Na
               ta način se ohranja možnost, da se proračun izvrši v obsegu, kot je predviden, tudi
               rezultati v letošnjem letu kažejo, da se bo proračun leta 1999 in tudi javne finance
               v tem letu končale v okvirih, ki jih je vlada ob predlogu proračuna za leto 1999
               predlagala, kar je glede na to, da so bile mednarodne ekonomske prilike za Republiko
               Slovenijo v tem letu neprijazne, vsekakor dobra popotnica za drugo leto, ko se očitno
               gospodarska gibanja v Evropi izboljšujejo, in seveda s tem se tudi za Slovenijo
               potencial njenih izvoznih kapacitet ravno tako tudi povečuje in to je najboljši možni
               znak, da se gospodarska aktivnost v Sloveniji lahko nadaljuje vsaj v okvirih, ki so
               bili doseženi ali pa bodo doseženi v letošnjem letu, čeprav so bili predvideni
               oziroma ocenjevani s strani mnogih kot bistveno bolj travmatično negativni, vsaj v
               prvem kvartalu letošnjega leta. Pri tem je po moje na koncu treba še poudariti, da je
               situacija na področju javnega dolga kontrolirana, da ne prihaja do nobene izrazite
               rasti javnega dolga, razen v tistem, vkolikor pač seveda tekoči primanjkljaj povzroča
               potrebo po njegovem financiranju. Stroški financiranja za Slovenijo se znižujejo
               zaradi njenega mednarodnega finančnega položaja, to najbolj občuti gospodarstvo in pa
               podjetja v gospodarstvu, ki seveda zaradi tega imajo manjše stroške, tako na domačem
               finančnem trgu kot tudi v tujini.</p>
               <p>Tisto, kar je potrebno za naslednje leto je predvsem še vedno usklajena politika na
               področju financ in pa javnih financ, kar pomeni predvsem tako vodenje denarne
               politike, ki sledi osnovnemu cilju zniževanju inflacije, pa hkrati doseganju take
               tečajnega ravnovesja, ki ne povzroča dodatnih konkurenčnih pritiskov na slovensko
               gospodarstvo, in pa seveda taka robustnost v bančnem sistemu, ki omogoča ob odpiranju
               trga tudi ustrezno zniževanje predvsem marž, predvsem na tem področju stroškov
               poslovanja pretežno slovenskih bank na slovenskem bančnem trgu. Na ta način seveda se
               tudi slovenskem podjetjem oziroma podjetjem, ki delujejo v Sloveniji, omogoča lažji
               pristop do tujih trgov in boljša konkurenca s konkurenti na domačih trgih.</p>
               <p>Odpiranje javnega sektorja večji konkurenci se pa zdi na področju gospodarske
               infrastrukture glavna naloga, ki sledi. Neodpiranje tega sektorja konkurenci, ne samo
               privatizaciji, še bolj pomembno je: konkurenci, verjetno celo prvo konkurenci in
               potem privatizaciji, seveda onemogoča zniževanje stroškov na tem področju. In seveda,
               če se stroški ne znižujejo, pomeni to, da v bistvu ti sektorji vplivajo na nepotrebno
               visoke družbene stroške za gospodarski razvoj v Republiki Sloveniji. Energetika,
               transport, telekomunikacije so trije bistveni sektorji, kjer se stroški v Sloveniji
               in s tem tudi izhodne cene v naslednjih letih seveda še lahko znižujejo in s tem
               seveda povečujejo konkurenčnost slovenskega gospodarstva. Situacija, kakršna je, daje
               možnost za veliko racionalizacij in pa reorganizacij in restrukturiranj, ki se lahko
               zgodijo, in upajmo, da je energetika na tem segmentu zdaj dosegla tisto primarno
               stanje tudi na področju regulative, ki bo omogočala, da se ta postopek začne. Če
               Slovenija, ki je ta trenutek zares zaostaja za nekaterimi pomembnimi konkurenti, tudi
               za Evropo, je na področju odpiranja javnega sektorja na večji stopnji konkurence in s
               tem seveda tudi boljše pozicije za potrošnike, ki uporabljajo storitve na tem
               področju.</p>
               <p>Javni dolg je, kot sem rekel, v okvirih vzdržnega, to je na približno 33% skupaj -
               se pravi, ne samo državni, ampak tudi od države garantirani za javna podjetja.
               Obstajajo, in to mislim, da je pomembno za zaključek povedati, da je z uveljavitvijo
               zakona o javnih financah država sprejela, sicer ne vseh, vendarle pa le nekaj
               pomembnih proceduralnih postopkov, ki onemogočajo lahkotno povečevanje: prvič, obsega
               zadolževanja in drugič, povečevanja obsega tistih izdatkov, ki povzročajo nevzdržnost
               ali pa postopoma povzročajo zmanjševanje vzdržnosti javnofinančnih bilanc. Če bomo
               upoštevali in moramo upoštevati te predpise znotraj zakona o javnih financah, zakona
               o računovodstvu, upajmo, kmalu tudi zakona o javnih skladih, potem so v osnovi dane
               podlage za to, da na tem področju lahko procesi tečejo kontrolirano in transparentno.
               Na podlagi zakona o javnih financah pa tudi vsi državni organi pripravljajo ustrezne
               spremembe in dopolnitve na področju finančnih kontrol in finančnega nadzora, ki bodo
               dopolnili sedanje oziroma se bodo harmonizirali, če hočete, s povprečnimi standardi
               oziroma tistimi standardi, ki jih evropska komisija poskuša uveljaviti za evropski
               proračun oziroma za večino proračunov Evropske zveze.</p>
               <p>Mislim, da je proračun - glede na vse to, kar sem povedal - racionalno oziroma
               realno sestavljen; lahko bi bil boljši, lahko bi bil pa tudi bistveno slabši. Mislim,
               da je s takim, kakršen je bil predlagan, možno zaključiti naslednje leto z normalno
               gospodarsko rastjo, ki bo zagotovo okrog 4, če ne več odstotkov, in z drugimi gibanji
               na področju gospodarstva, ki Slovenijo ne bodo, ali pa ki jo bodo postavili najmanj
               ob bok najboljših drugih držav v tranziciji, glede na to, da podatki za te države ne
               kažejo, da bi prehitevali Slovenijo na kateremkoli od teh področij, ki sem jih danes
               predstavil. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospodu ministru, mag. Gaspariju, ki je dodatno predstavil predlog proračuna za
               leto 2000. Besedo ima guverner Banke Slovenije, dr. France Arhar. Poslanke in
               poslanci pa ste pismeno prejeli na klopi tudi prispevek gospoda guvernerja z naslovom
               <q>"Denarna politika v luči globalizacije in nadaljnje stabilnosti"</q>.</p>
            </sp>
            <sp who="SDZ2:ArharFrance">

               <speaker>DR. FRANCE ARHAR:</speaker>

               <p>Hvala za besedo, gospod predsednik. Spoštovane poslanke in poslanci! Kot je ravnokar
               dejal gospod predsednik, je moj namen, da kljub temu da se z večino tistih dejstev,
               ki so bila tukaj navedena, kar zadeva dejansko stanje, strinjam; da se dotaknem
               nekaterih vidikov, ki zadevajo ravno ti dve vprašanji. Na eni strani nadaljnji proces
               stabilizacije v Sloveniji; na drugi strani pa seveda vpliv globalizacije tudi na
               javne finance.</p>
               <p>Namreč, izhajam iz naslednjih predpostavk; da je v vsaki državi zaupanje do valute
               tisti barometer, ki kaže, kako investitorji, kako državljani, kako različni
               udeleženci na trgu razumejo realno ekonomijo, javne finance, skratka vse tisto, kar
               spremlja neke dogodke na domačem trgu. Glejte - ob tistem, kar je bilo danes že
               povedanega - morda kaže dodati to, da tisto, s čimer smo se soočili letos, predvsem v
               prvem polletju, je nov pomemben prispevek tukaj v Sloveniji, predvsem v smeri
               nadaljnje stabilizacije. Kajti, vemo, kam smo prišli pred uvedbo davka na dodano
               vrednost z inflacijo; na zgodovinski rezultat 4,3% na letni osnovi.</p>
               <p>Kaj je tisto pravzaprav, kar je bistveno novega v današnjih razmerah? Mislim, da dve
               zadevi, dve komponentni sta tisti, na katere moramo permanentno misliti. Na eni
               strani dejansko dogodki, ki smo jih doživeli letos pri menjavi s tujino, na deficit,
               ki ga danes beležimo iz drugega zornega kota, pravzaprav najvišjega v tej kratki
               slovenski zgodovini. V zvezi z njim se zastavljajo vprašanja, kako bomo mi naprej
               krmarili in kako bomo naprej uspešni v mednarodni menjavi. In na drugi strani seveda,
               da pri in ob sprejemanju proračuna vlada napoveduje povečevanje davkov. Mi pa vemo,
               kaj pomeni povečevanje davkov vis-a-vis konkurenčnosti in tisti konkurenčnosti, ki jo
               pravzaprav glede na spremenjene okoliščine na mednarodnih trgih še kako potrebujemo;
               kajti tisto, kar se spreminja, sta dve stvari pravzaprav: dogodki na domačem trgu in
               predvsem dogodki v naši soseščini. Ti dogodki v naši soseščini prisiljujejo domače
               subjekte, da gredo še z večjo mero v Evropo, na najbolj zahtevne trge. In evropski
               trgi se s svojimi zahtevami, seveda, zmanjšujejo pozicijo domače realne ekonomije.
               Ali drugače povedano; zahtevajo od nje več: večjo prilagodljivost, večjo sposobnost,
               manjše stroške.</p>
               <p>Nadavna anketa, ki so jo objavili o konkurenčnosti 40 držav in o njej misli
               diskutirati tudi gospodarska zbornica, kaže na to, na katerem mestu smo. In ob vseh
               dobrih rezultatih, ki jih beležimo, ki nam jih priznavajo mednarodne institucije,
               vedno poudarjam in pri tem ostajam, da je vsaka država species, dame in gospodje.
               Species v toliko, da mi ne moremo - mi lahko primerjamo po nominalih, kje smo, kar
               zadeva minus v proračunu, kar zadeva prihodke proračuna, kar zadeva odhodke
               proračuna; ampak, oprostite, na relaciji ravno s tistim klubom držav, s katerimi se
               najraje primerjamo, to je Evropa, so to isti podatki po nominalizmu, ne pa po
               vsebini. Namreč ta vsebina je bila v tem klubu v preteklosti identična, ni pa danes.
               In mi vemo, to, kar se je dogajalo v lanskem letu, finančne krize, spreminjanje
               napovedi gospodarske rasti in današnje napovedi za prihodnje, samo vidimo, kako hitro
               eminentne institucije menjajo svoje ocene, pa svoj obraz, njih ne zanima, seveda, kaj
               se bo zgodilo s posameznikom, kaj se bo zgodilo s posamezno državo. Ali drugače
               povedano: glejte, tako imenovana kredibilnost je tista, ki ima različen pomen, kadar
               se govori o Sloveniji, kadar se govori o Nemčiji kadar se govori o neki tretji
               državi.</p>
               <p>Namreč, to smo pokazali mi sami letos doma. Kajti, naš horizont do preteklosti je
               mnogo daljši, mnogo bolj razpoznaven, kot pa naš horizont v prihodnje, ta je zelo
               kratek. Ker ta strah, ki je prišel v nas, v drugem kvartalu letošnjega leta, kaj se
               bo zgodilo s cenami, kaj se bo zgodilo s tečajem; oprostite, ta se je odrazil na vseh
               segmentih družbenega delovanja. Na eni strani mi vidimo, da se je plačilna bilanca
               začela spreminjati tudi in predvsem zaradi tega, ker če pogledamo številke: uvoz
               široke potrošnje realno 23 procentov višji, kot pa v istem lanskem obdobju - kar je
               spodbudno.</p>
               <p>Investicijske dobrine za 48 procentov višji uvoz, ker od njih pričakuješ, da bo iz
               tega industrija in realna ekonomija delala novo vrednost in nov rezultat. In na drugi
               strani - kar seveda svetu ni vseeno in zoper merjeno skozi denarni trg - mi vidimo,
               kam je prišla naša zadolžitev in na drugi strani, kam so prišle devizne rezerve.
               Prva: plus 500 milijonov dolarjev, druga: minus 500 milijonov dolarjev. Tako da je
               razkorak preko 1 milijarde. Ne me napak razumeti, kajti dobro se zavedamo, kakšno
               funkcijo imajo devizne rezerve, koliko priliva od trenutnega izvoza se uporablja za
               servisiranje dolga. Vendar, ko obe kategoriji opazuješ in veš, da letos odplačuješ
               500 milijonov dolarjev, prihodnje leto 900 milijonov, 2001 -milijardo 300 pri
               sedanjem stanju dolga, pa se seveda vprašuješ, kako boš naprej financiral in kako bo
               to sozvočje treh politik: javnih financ ali fiskalne politike + ožje, dohodkovne,
               integralne delovalo v tej smeri stabilizacije. Namreč, poglejte, jaz smatram, da se
               proračun ne sprejema 90 dni, proračun se sprejema celo leto in proračun je dejansko v
               rokah tega cenjenega zbora in to, kar je opozarjal minister, vsak kamen dodaten k tej
               obtežitvi ima svojo logiko in svoj pomen.</p>
               <p>In poglejte, ta liberalizem, ki je bil 1. februarja dodatno uveden z ratifikacijo
               sporazuma z Evropsko unijo, dodatno z novim bančnim zakonom in bi lahko rekli, tudi z
               deviznim zakonom, je postavil nove ožje okvirje slovenskemu tolarju. Ali drugače
               povedano: ta ozek prostor tolarski se dodatno krči in daje arbitraže vsakemu lastniku
               tega premoženja, da se odloča in da daje in kuje pričakovanja, kaj se bo dogajalo z
               njegovo valuto ali kaj se bo dogajalo z drugo ali prvo konkurenčno valuto. To je
               tista pravzaprav bistvena razlika, o kateri mi ne moremo govoriti <q>"v neki Evropi z
               enotno valuto"</q> ali pa <q>"v posameznih njenih državah."</q> Pri nas pač seveda še vedno
               govorimo in dokazujemo, da je dejansko temu tako,da to ni teorija, ampak da je to
               praksa in da je ta kultura stabilnosti, ki je nimamo, v izgrajevanju in da je
               permanentno na preizkušnji. In če sem bolj konkreten, poglejte; če gledaš domač
               denarni trg, če pogledaš, kakšne so dimenzije na tem trgu, koliko lahko računa država
               kot največje podjetje, koliko se lahko zadolži na tem trgu, potem so številke
               neizprosne. Namreč, v lanskem letu - prirast domačih kreditov za približno 244
               milijard tolarjev; v letošnjem letu v sedmih mesecih - 170 milijard tolarjev.Če
               pogledaš, kakšna je konkurenca na tem trgu, kdo je zainteresiran za te tolarske
               kredite, potem moraš še nekaj novega ugotoviti, namreč, da imaš še tretjo skupino
               interesentov na tem trgu - ob tisti klasični, podjetja in prebivalstvo - tako
               imenovane finančne posrednike: borznoposredniške hiše, pide, dzu-je. Če spremljamo
               dogodke zunaj: v Ameriki permanentno opozarjajo banke na to, da naj bodo previdne pri
               posojanju tovrstnim investitorjem. Kajti običajno se ti aranžmani zavarujejo s
               papirji, ki so iz trga. Če ta trg ne pristane <q>"na mehko"</q>, vi veste, so scenariji, da
               se bodo ta premoženja zelo znižala in bo nastalo vprašanje, kako se bodo krediti
               vrnili.</p>
               <p>Hočem reči, če pogledate to strukturo v letošnjem letu prirasta v 7 mesecih - 170
               milijard. V lanskem letu se je država zadolžila za 116 milijard v letošnjem istem
               letu za 130 milijard - mislim, da v osmih, sedmih mesecih - se zastavi vprašanje, kaj
               bo na domačem trgu in kakšni bodo vplivi na ceno denarja. Kajti, če je namen, da se
               davki povečajo, potem sem že rekel pred tem cenjenim zborom, to so ugotovitve iz
               skupine G-ten. Kadar država povečuje davke, ne spodbuja varčevanja. Prisilno
               varčevanje je 50% sledilo takemu povečevanju davkov, ker se je varčevalo za davke. Če
               imajo udeleženci na trgu vtis, da bo treba plačati višje davke, in na drugi strani,
               da se ne želijo odpovedati svoji potrošnji, ker država ne varčuje in se lahko
               pričakuje višja inflacija, potem bodo želeli iti na tuje trge in se bo povečalo
               zadolževanje v tujini.</p>
               <p>Iz tega zornega kota tukaj se pridružujem ugotovitvam predsednika vlade in ministra,
               namreč naša struktura tujega premoženja je drugačna, kot je v tujini. V pretežni meri
               je v koristi klasičnega kreditnega razmerja. To se pravi, fiksnih obveznosti; ne
               ekviti kapitala, ne rizičnega kapitala. Pa zelo malo v portfelju investicij in tako
               naprej. Se pravi iz tega zornega kota je model, ki je bil znan že v preteklosti.</p>
               <p>Naslednjič, glejte. V tej bojazni, v tej evforiji je centralna banka dajala na trg
               devizne rezerve. Mi smo v 8 mesecih prodali za 49 milijard tolarjev tujega premoženja
               v tuji valuti. Samo v juliju mesecu prebivalstvu 14 milijard tolarjev, samo
               prebivalstvu. Prebivalstvo je barometer, tisto, ki čuti, tisto, ki upa, tisto, ki
               načrtuje.</p>
               <p>Sprašujem se, dame in gospodje. Maastricht, Evropa da, ampak če bomo inflacijo
               znižali na tisti nivo, ki ga ima Evropa; kdaj bomo mi z obrestnimi merami za dolgi
               rok prišli na ta nivo? Ker obrestnih mer se ne da predpisati. Ta parlament je enkrat
               poskusil predpisovati obrestne mere, ampakvemo, kaj je dosegel oziroma da je bil ta
               rezultat nula. Če ni zaupanja, če ugotavljaš od lanskega leta, da vsak želi imeti
               denar na razpolago dnevno, pa se odločati, pa hitro ukrepati, potem vidimo, da se nam
               spreminja denarna struktura - pasiva bank se je dvakrat spreminjala; spreminjala se
               je po ročnosti v smer krajše ročnosti, spreminjala se je po volumm, kajti varčevanje
               v lanskem letu je bilo na nivoju skupno 28%, pri prebivalstvu 33, v letošnjem letu pa
               zaradi te evforije in teh pričakovanj prepolovljeno. In vi veste, da nove investicije
               prihajajo od varčevanja ali da je varčevanje ena najpomembnejših zadev.</p>
               <p>Tretjič. Nekateri so prepričani, da bi denarna politika lahko več naredila v smeri
               večje zaposlenosti, pa da bi lahko zamenjala cilj, tako kot imajo Združene države
               Amerike, da bi ciljali obrestno mero. Veste, lahko bi se tako zgodilo, ampak bodite
               brez skrbi, taka logika bi kmalu pripeljala do zelo visoke inflacije v Sloveniji. Ta
               monetarna iluzija, ki običajno obstoja s tem, je bila že večkratpotrjena kot zgrešen
               pristop. Ne pozabimo namreč, elastičnost cen v Sloveniji do tečaja je zelo majhna in
               je drugačna do obrestne mere. Nam je še vedno prva zadeva in prva cena tečaj - in s
               tem vse povemo zopet o odnosu do te valute - in šele potem so obresti. Kajti, vedno
               je črv, vedno je pričakovanje, ne vem, kako bo; ker pa imajo zunaj večjo kredibilnost
               kot mi, je bolje staviti na večjo kredibilnost in večjo varnost ter manjši donos.
               Tako da je to drugo pomembno dejstvo in odgovor tistim, ker pred štirinajstimi dnevi
               je bila v spodnji dvorani debata na temo brezposelnosti in poziva velikih evropskih
               ekonomistov, kako naj bi razne ekonomske politike naredile več za višjo zaposlenost.
               Vendar pravega odgovora, iskati zahtevo od centralne banke, je iluzija,kajti mi lahko
               vplivamo na kratkoročne obresti. Če bi mi tako reagirali, kot je trg reagiral letos
               spomladi in junija meseca, potem bi mirne duše lahko obrestno mero dvignili, kajti
               negotovost zaradi likvidnosti v juliju mesecu, nova logistika pri davku na dodano
               vrednost je zahtevala večje rezerve; in večje povpraševanje bi lahko še kako
               potisnilo ceno denarju. Vendar smo se zavedali, da je to prehodni pojav, da je treba
               tu vzdržati, da je treba še kako spremljati banke in da ne smemo še mi poslabševati
               pogojev, ki se sicer poslabšujejo.</p>
               <p>Tako da, poglejte, preprosto hočem reči, če mi vemo, da je v letošnjem letu na
               kreditnem trgu največ pobralo prebivalstvo, da so na drugem mestu podjetja, in se
               sprašujemo, kako bo vnaprej, če bo država še večji interesent na domačem trgu, kaj bo
               sledilo, ali bo šla cena denarju navzgor - pa že itak nismo zadovoljni z domačo ceno
               - ali pa bodo šli ven v tujino. Samo tujina je nepredvidljiva. Kajti, tujina nas
               ocenjuje skozi vsebino in ne nominalizem in tako kot mi sami ocenjujemo zadeve, sploh
               pa z vidika različnih pričakovanj. Z drugimi besedami; poglejte, minister je tukaj
               pojasnil, kakšna je struktura proračuna. Sam sem gledal pred kratkim študijo OECD-ja,
               lahko bi človek rekel, da v marsikaterem pogledu se mi pokrivamopo tej strukturi in
               glede izdatkov - tako kot se tiče ožje države, pa plač itd. - in mi vemo, kje mi
               prebijemo zadeve. To je vsem jasno.</p>
               <p>Pokojninska reforma, o kateri se diskutira v tem zboru, seveda ne bo prinesla tistih
               rezultatov, ki so bili prvotno načrtovani in to je eden od pomembnih razlogov tudi za
               situacijo, kakršna je. Na drugi strani pa poglejmo, namreč ko človek gleda optimizem,
               ki veje iz sedanjih prognoz, kaj naj bi se dogajalo v prihodnjem letu. Prejšnjo
               soboto je objavilo šest nemških ekonomskih institutov novo prognozo za drugo leto,
               zelo optimistično. Po njihovem 2,7 gospodarska rast v Nemčiji. To se pravi, zelo
               pomembno in zelo spodbudno za nas. In če je temu tako in kar je bilo danes že rečeno;
               v lanskem letu smo prvič v tej kratki zgodovini zabeležili 36 milijard tolarjev
               višjih dobičkov od izgub. Prvič, da je gospodarstvo delovalo s plusom! Če vemo, da je
               v tej kratki zgodovini bila gospodarska rast v povprečju 4%-na, oprostite, se
               sprašujem, ker tukaj je bilo slišati v preteklosti, da bo leto 2000 z zaprtim
               proračunom. Kje so zdaj vzroki, recimo, za drugačen pristop, za drugačna
               razmišljanja, če vemo - in še enkrat ponavljam - vse tri politike so soodgovorne za
               nadaljnjo stabilnost. Mi tudi pri plačah ne moremo biti preveč zadovoljni v letošnjem
               letu. Vendar, če bo država trošila več, kako se bomo naprej pogajali, kakšno bo
               vzdušje med socialnim partnerstvom, pri plačah. Namreč, že celo letošnje leto so te
               zadeve dejansko na meji in mi vemo, ko je bil proračun izravnan, so plače prehitevale
               stvari. Zdaj, ko plače ne prehitevajo, proračun prehiteva in ima realno rast tako,
               kot vemo, da ne bi ponavljal, ker podatki so znani. Če bi tako gledala na zadeve še
               denarna politika - in to, kar poziva minister, da delujemo čimbolj skupaj - potem ne
               vem, kako si zamišljamo nadaljnje korake do Evrope. Še enkrat ponavljam: zato sem
               začel z globalizacijo. S to liberalizacijo, ki je prišla skozi devizni zakon, s to
               arbitražo, ki je dana sleherniku. V septembru - za vašo informacijo - so podjetja že
               zamenjala za 25 milijard tolarjev v devize. Ker od 1. septembra, kot veste, so
               devizni računi tudi za podjetja. Če je temu tako in če je ta liberalizacija dejstvo
               in je in ima sedaj vsakdo odprto možnost iti v tujino, investirati v tujino, v tuje
               papirje. Če nam je kaj tudi do finančne stabilnosti tukaj v Sloveniji. Mi vemo, tam
               kjer je prišel liberalizem na trge od Nove Zelandije pa Čila in tako naprej, je
               prišlo po liberalizmu do bančnih kriz. Ker je ta dodatna konkurenca dejansko
               prisilila nekatere, da so sezačeli umikati in da je situacija postala zelo težka.</p>
               <p>Človek večkrat dobi vtis, da je naš odnos do premoženja, državni odnos do premoženja
               zelo čuden. Ali drugače povedano; da marsikdo misli, hitro je treba prodati, hitro je
               treba unovčiti in potem dati dejansko v drugo obliko. Upam, da ko se bodo lastninile
               banke, da ko se bo še kdo drug lastninil, da bodo nekateri sledili tudi priporočilom,
               ki smo jih sami dali. Da če bo - in katerakoli bo ta kupnina - da bo šla ta samo za
               zmanjševanje javnega dolga, za odkup teh obveznic. Ker če bo šla v kakšno drugo smer,
               potem bo prav gotovo tak in drugačen vpliv na to. Vi sami veste, kakšen. Zato se
               vračam nazaj na slovenski denarni trg.</p>
               <p>Če je situacija na tem trgu taka, in sedaj kot država dodatno zakriva to lastninsko
               vrzel, daje novem možnosti ravno finančnim posrednikom, da pridejo do bank po keš
               denar, in z novimi krediti to zavarujejo s tem premoženjem. To, oprostite, ni majhna
               zadeva. Sedaj, ker vemo, da je zunanje okolje predvsem na relaciji tega magičnega
               trikotnika: dolar, evro in jen zelo nestabilno, se sprašujem. Če se zgodba obrne, če
               začne evro apreciirati, vemo, kaj bo potem. Bodo tudi te prognoze, brez vsakih
               odgovornosti - vi veste, tako s strani fonda kot tudi s strani takih institutov -
               zamenjane. Ker tisto, kar se je že zgodilo v tej isti Nemčiji, ko je bil ameriški
               dolar 1,36 marke, je pustilo svoje posledice na tem trgu.</p>
               <p>Mi moramo tudi na to računati in biti tudi na to pripravljeni. Vsak tisti, ki ima
               opravka s tujim premoženjem, vsak tisti mora permanentno misliti, da mora imeti sam
               bilanco zaprto, ne da mu jo bo zapiral tretji. Ker tako je tudi razmišljal privatni
               kapital, na teh tako imenovanih razvojnih trgih in ta privatni kapital, poglejte, je
               v dveh letih zaradi teh kriz odpisal 350 milijard dolarjev: v Aziji, v Rusiji,
               rezervacije, popravki vrednosti itn. V desetih letih je pa vložil 1700 milijard
               dolarjev proti institucionalnim investitorjem in mednarodnim institucijam, ki so dale
               samo 320 milijard dolarjev.</p>
               <p>Skratka, jaz upam, da vem, in mislim, da vi v glavnem poznate ta števila; mi jih
               objavljamo, permanentno jih objavljamo, mi vsi skupaj jih doživljamo, kot državljani
               v poslovanju z našimi bankami, z našimi podjetji itd. Zato bi s tega zornega kota in
               zaradi, kot pravim, naše majhnosti, naše občutljivosti in svobode, ki smo jo uvedli
               letos, ker v tej, v tem spektru svobode manjka uradno samo še devizni račun v tujini.
               Ker če bo pa še ta prišel, potem pa veste, kaj se nam lahko zgodi. Ker če vi
               pogledate naše banke, kako je sestavljena ta njihova pasiva: 38, 39 procentov je
               premoženja od prebivalstva, 14 procentov od podjetij, pa potem so še tuje banke, ker
               v tujini se zdaj zadolžuje vsak: banke, podjetja in država. In to pomeni, da če je
               naš namen v smeri dobre reforme, če je naš poziv sleherniku, naj sam računa z večjo
               mero, da bo on tisti, ki bo nosil del tako imenovanega širšega socialnega bremena.
               Kot sem že dejal v tej stavbi; stabilen denar je najboljša socialna politika in mi
               moramo delati na tem, da bo dejanska vera v ta domač denar - dokler ga imamo, ker
               dokler ga imamo, imamo še malenkostne vplive in še lahko tudi z denarno politiko
               prispevamo k nadaljnjemu napredku, k nadaljnji stabilizaciji - ko ga ne bomo več
               imeli, smo že rekli, bodo samo še plače tiste, s katerimi se bomo lahko merili in
               primerjali se z ostalimi tekmeci.</p>
               <p>In še nekaj, če dovolite. Ko gledamo Evropo, ko gledamo tisto, kar nas tam čaka,
               tisto, kar naj bi od tam dobili; bodimo čim večji realisti, kaj bomo tam dobili. In
               tudi, ko načrtujemo ta proračun, ker pri nekaterih so indeksi izredno visoki zaradi
               Evrope, jaz se zavedam, da so se carine prepolovile itd.; ampak bodimo realisti pri
               tem, pa dajmo notri dati klavzulo, da bomo imeli večjo rezervo, ne pa, da že zadevo
               zafiksiramo in na tem potem gradimo in na tehgradijo seveda tudi drugi dejansko svoja
               pričakovanja.</p>
               <p>Z drugimi besedami, dame in gospodje, glejte, moje sporočilo je več kot jasno, ne
               more biti drugačno, ker stvari ponavljamo dejansko iz leta v leto, kadar imamo
               priložnost, da se soočimo tukaj, v tem cenjenem zboru. Obračajmo številke tako ali
               drugače; merilo in vtis, inflacijska premija, vse tisto, kar se govori, riziko
               valute, vse to je vezano na ta ubogi slovenski tolar, in do sedaj nas zaenkrat ni
               razočaral. Naša želja je, da nas ne bi tudi v prihodnje, da bi bil čim bolj pravičen
               in da bi bil čim bolj stabilen, da bi s svojo stabilnostjo dejansko odražal zaupanje,
               ne samo doma - doma je prvo - ampak tudi v tujini, in da ta nominalizem ne bo samo
               nek izraz primerjanja takih in drugačnih dobrih rezultatov, temveč da bo vsebina
               tista, ki jo moramo sami priznati, kadar imamo opravka z denarjem. Sami vemo, kako
               smo sami občutljivi. Z drugimi besedami: verjamem v vas, v vse Slovence, da si večina
               želi to slednje, in dajmo še enkrat pregledati, kje so možnosti, da se kaj
               privarčuje, dajmo zgled: država - država je tista, ki je največja na tem trgu, povsod
               je v glavnem tako. Pri tej odprti ekonomiji, kot je slovenska, pri kateri, kot sem
               rekel, je tečaj nacionalne valute številka ena - ne pozabimo tega! Minismo Češka, mi
               nismo Poljska, glede na take ali drugačne kriterije, mi smo in ostajamo Slovenija -
               in ta Slovenija, s svojo dušo, svojim ponosom, s svojo valuto in svojo željo, da
               pride stabilna naprej. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Zahvaljujem se guvernerju Banke Slovenije, dr. Francetu Arharju, za njegove besede.
               Besedo ima generalni direktor zavoda za pokojninsko in invalidsko zavarovanje, gospod
               Janez Prijatelj. Tudi gospod Prijatelj je poslanke in poslance <q>"oborožil"</q> s pismenim
               gradivom.</p>
            </sp>
            <sp who="SDZ2:PrijateljJanez">

               <speaker>JANEZ PRIJATELJ:</speaker>

               <p>Spoštovani gospod predsednik, cenjene poslanke in poslanci! Predstavitev proračuna
               poteka v času, ko boste dobili v tretje branje pokojninsko reformo, tako imenovani
               novi pokojninski zakon, to je tisto, kar nekateri imenujejo zakonodajni projekt
               desetletja.</p>
               <p>Naj povem, da v Sloveniji že kar dolga leta spreminjamo pokojninsko zakonodajo. V
               novi samostojni Sloveniji smo praktično od leta 1991 sprejeli kar štiri zakonodajne
               spremembe in poskusili kar trinajstkrat spremeniti obstoječi zakon. Vse te spremembe,
               lahko rečem, niso dale kakšnih velikih rezultatov, kajti nekatere stvari v
               pokojninskem sistemu so pač take, da se jih ne da na hitro in na lahko spremeniti.
               Naj pa povem, da so nekateri pomembnejši sistemski ukrepi, kot na primer: postopno
               zviševanje starosti po letu 1992, uvedba pogoja starosti ob dopolnjeni pokojninski
               dobi, zoževanje možnosti za predčasno upokojitev, zviševanje zavarovalnih osnov za
               zasebni sektor in podobni vendarle dali pozitivne učinke. Po drugi strani naj povem,
               da stanje zavarovanja, zlasti pa finančno, kaže, da so bili manj uspešni nekateri
               drugi ukrepi, ki niso bili sprejeti s pokojninskim zakonom, ampak z drugimi zakoni.
               Zadevali so zlasti zagotavljanje sredstev pa nekatere ukrepe, ki so zmanjševali
               porabo na tem področju. V ta sklop lahko sodi znižanje prispevnih stopenj, njihovo
               nadaljnje zadrževanje, ukinitev rezervnega sklada zavoda, prenizka proračunska
               sredstva. Ob uvedbi nekaterih novih pravic in obveznosti, kot na primer zdravstvenega
               prispevka, in nekaterihnovih zakonov so ti ukrepi prehitevali napovedano, a
               neuveljavljeno reformo sistema ter zmanjševali učinke prej navedenih pozitivnih
               zakonskih sprememb. Vsi ti ukrepi so slabili finančno trdnost sistema.</p>
               <p>Zaradi tega je pokojninski sistem, ki je izredno velik, tog, inerten, dolgoročen, s
               vso silo vztrajnosti deloval naprej in nekako povzročil pravi začarani krog. Veljavni
               zakon tako s kompletnim določanjem in ovrednotenjem pravic v celoti definira obseg
               potrebnih odhodkov, ki pa jih umetna zadrževana pristopna stopnja in prenizko
               dodeljena sredstva proračuna ne morejo več v celoti pokrivati. Že leta 1993 se je
               zato pozitivno finančno poslovanje zavoda končalo, od leta 1994 je zavod praktično v
               primanjkljaju. Da smo pokrili izgube iz preteklih let, smo porabili rezervni sklad,
               ta pa, čeprav je po zakonu obvezen, ni mogel biti več obnovljen. Do leta 1996 so
               prispevki zavarovancev in delodajalcev bili praktično edini vir sredstev za
               pokojninsko zavarovanje; od leta 1996 naprej, ko je bila dvakrat znižana prispevna
               stopnja od skupnih 31% na 24,35%, mora pri financiranju zavarovanja sodelovati
               država. Proračun, ta pa vsaka leto za namene pokojninskega zavarovanja nameni
               nekoliko prenizka sredstva.</p>
               <p>Omejevanje sredstev za pokojninsko in invalidsko zavarovanje ni bilo nenačrtno in je
               zasledovalo druge, za državo pomembnejše ekonomske, gospodarske in razvojne cilje.
               Tako je želela država z nižjimi obremenitvami povečati konkurenčnost gospodarstva in
               s slabšim finančnim položajem nosilca tega zavarovanja, ki mu je nadela tudi ime
               pokojninska blagajna, doseči psihološko izhodišče, ki bi bilo v oporo bližajoči se
               reformi. Priznati pa je tudi treba, da je bil ob vsakoletnem proračunskem
               usklajevanju, ko na vseh koncih primanjkuje sredstev, pokojninski zavod kot druga
               največja javnofinančna institucija tudi najprimernejši za to, da se mu je nekaj
               malega sredstev vzelo in tudi tako reševalo nekatera druga področja, ki so bila tudi
               pereča.</p>
               <p>Taki posegi pa zaradi zakonitosti tako velikega sistema lahko le začasno odložijo
               nekatere probleme, ki jih bo zato verjetno v bolj poudarjeni obliki potrebno reševati
               kasneje. Na to sem že večkrat opozoril tudi državni zbor, razmere pa potrjujejo
               realnost teh opozoril, ki pa, žal, niso naletela na najbolj plodne odmeve.</p>
               <p>Očitno nas od sprejema dolgo pričakovane in dolgo pripravljene reforme loči le še
               nekaj tednov. Reforma je - kljub nekaterih drugačnim mnenjem zaradi opustitve drugega
               obveznega stebra - vsaj za državljane zelo korenita in bo skoraj na vseh področjih
               pomembno spremenila veljavni sistem. Tako se bodo, na primer, zaostrili pogoji
               starosti in drugi pogoji za pridobitev pravic, gmotni položaj upokojencev in drugih
               uživalcev pravic bo zaradi nove odmere pokojnin in drugačne valorizacije v primerjavi
               z dosedanjim manj ugoden ter vezan na plačane prispevke, zoženi bodo razponi med
               pokojninami in odpravljene nekatere druge anomalije, zlasti pa pri samozaposlenih
               zavarovancih, ter uvedena dodatna zavarovanja.</p>
               <p>Zaradi varčevalno naravnanih ukrepov se pričakuje, da bo reforma zaustavila rast
               udeležbe nosilcev obveznega zavarovanja v bruto družbenem proizvodu, ki bo letos po
               oceni znašala 14,87%. Rast te udeležbe pa bi bila sicer brez reforme v naslednjih
               letih vedno bolj visoka. Reforma bo rešila tudi številne druge probleme, vendar
               postopno in ne vseh. Nekateri faktorji, na katere se ne da bistveno vplivati - na
               primer: staranje prebivalstva, podaljševanje življenjske dobe, doseženo število
               upokojencev, premajhno število zavarovancev in sploh narava tega sistema - torej
               kljub vsemu tudi nekatere širitve pravic oziroma nove kompromisne ugodnosti: na
               primer državna pokojnina, dodana doba, starševske ugodnosti, vdovske pokojnine pa
               bodo kljub reformi še vedno vplivale na to, da bo celokupno pokojninsko zavarovanje,
               tako kot povsod po svetu, za državo, delodajalce in zavarovance še vedno relativno
               drago.</p>
               <p>Zato tudi po izvedeni reformi ni realno pričakovati, da bi se lahko prispevne
               stopnje in transferi proračuna za te namene znižali pod sedanjo raven. Ta dejstva bo
               potrebno upoštevati že pri obravnavi letošnjega, kakor tudi prihodnjih finančnih
               načrtov zavoda.</p>
               <p>Finančno poslovanje zavoda se po zakonu planira z letnimi finančnimi načrti, v njih
               pa se morajo opredeliti tudi sredstva, ki jih mora prispevati državni proračun, kadar
               drugi prihodki ne zadoščajo za kritje pravic. Na finančni načrt zavoda daje predhodno
               soglasje vlada, ob sprejemanju proračuna pa ga obravnava državni zbor.</p>
               <p>Finančni načrt za leto 1999 je, glede na dolgotrajno usklajevanja, štiri popravljene
               verzije in šele v septembru dano soglasje vlade, skupščina zavoda lahko sprejela šele
               pred nekaj dnevi, in še to le ob skrajnih naporih in prepričevanjih. Nekateri člani
               naše skupščine so namreč zahtevali, naj ga skupščina ne sprejme, saj je tako pozen
               sprejem nesmislen, povrhu pa se od zavoda zahteva še planiranje negativnega
               finančnega rezultata, ker se v proračunu zagotovljena sredstva znatno nižja od
               prvotno predlaganih v zavodu. Skupščina je finančni načrt za to leto na koncu
               vendarle sprejela, pri tem pa od vlade pisno zahtevala, da ob grozeči nelikvidnosti
               in primanjkljaju zagotovi nemoteno financiranje do konca leta in sanira njegov
               primanjkljaj.</p>
               <p>Po finančnem načrtu za leto 1999 bi znašali prihodki 516, odhodki pa 528 milijard
               tolarjev, tekoči primanjkljaj pa 11,8 milijard tolarjev. V njem je izrecno
               opozorjeno, da s takim finančnim rezultatom, ki je posledica prenizkih prispevkov in
               proračunskih transferov, ne bo pokritih 6,3 milijarde primanjkljaja iz lanskega leta,
               zaradi česar bi skupni stari in tekoči primanjkljaj znašala 18,1 milijarde tolarjev.</p>
               <p>Dejanski rezultat poslovanja kaže, da bo tekoči primanjkljaj za leto 1999 nekoliko
               nižji od načrtovanega in bo znašal okoli 10 milijard, če zaradi boljše izterjave
               prispevkov ter na podlagi novih finančnih predpisov dejansko in knjigovodsko ne bo
               dodatno znižan. Skupni primanjkljaj konec leta 1999 bi torej po sedanji oceni znašal
               okoli 16 milijard tolarjev. Višino primanjkljaja bi tako primerjalno znašala nekaj
               več kot 3% vseh ocenjenih odhodkov zavoda za leto 1999 oziroma okoli 37% zneska,
               potrebnega povprečno vsak mesec za izplačilo pokojnin in vseh drugih obveznosti -
               oziroma ta primanjkljaj znaša 0,4% bruto družbenega proizvoda države.</p>
               <p>V prvih devetih mesecih zavod še ni imel likvidnostnih problemov. Že v novembru, ko
               bodo izčrpana vsa sredstva proračuna, pa bo za izplačilo obveznosti likvidnostno
               primanjkovalo okoli 10,7 milijarde tolarjev, v decembru pa 14,4 milijarde.
               Likvidnostni in finančni položaj zavoda se bo torej bistveno poslabšal konec leta, če
               bo država zavodu namenila le sredstva v višini, določeni v proračunu za leto 1999; to
               je v skupnem znesku 149,5 milijarde tolarjev. Ob podobnem položaju lani je država
               zavodu namenila na koncu leta dodatnih 7 milijard, vendar letos ne kaže, da bi
               nameravala storiti isti ukrep. Od 149,5 milijarde predstavlja sofinanciranje države
               le slabe tri četrtine zneska, preostali znesek 40 milijard pa je zakonska obveznost
               države za pokojnine po posebnih predpisih, česar seveda ni mogoče šteti za splošno
               sofinanciranje zavarovanja oziroma zavoda s strani države.</p>
               <p>Ob vseh predvidenih težavah pa moram jasno tudi na tem mestu zagotoviti, da
               izplačevanje pokojnin in drugih dajatev v letošnjem letu ne bi smelo biti v ničemer
               ogroženo, v celoti in sproti pa bodo ob sodelovanju vlade poravnane tudi vse druge
               obveznosti zavoda. Zavod bo moral zato ob aranžmaju vlade za zadnja dva meseca najeti
               ustrezne kredite.</p>
               <p>Zavod je v predpisanem roku pripravil predlog finančnega načrta za leto 2000 in ga
               posredoval vladi v predhodno soglasje. Ob tem je zavod vladi poslal tudi nekatere
               dodatne predloge in opozorila, katerih neupoštevanje bi lahko postavke finančnega
               načrta bistveno, za okoli 40 milijard, zvišalo.</p>
               <p>Po predlogu finančnega načrta bi znašali v letu 2000 skupni prihodki zavoda 565
               milijard, enako visoki pa bi bili tudi skupni odhodki. To bi v letu 2000 zagotovilo
               izravnano finančno poslovanje, brez planiranega novega primanjkljaja, ne bi pa rešili
               vprašanja pokrivanja starih izgub.</p>
               <p>Zaradi planskih navodil sporazuma o pokojninski reformi med vlado in
               reprezentativnimi sindikati - ta podpisnike zavezuje, da ne bodo zvišali prispevnih
               stopenj - ter opredelitev proračunskega memoranduma, zavod za prihodnje leto ni mogel
               predlagati zvišanja prispevnih stopenj delodajalcev s sedanjih 8,85% na potrebnih
               okoli 10%, niti ni mogel planirati dodatnih sredstev iz proračuna za kritje
               primanjkljaja. Ta se bo v višini, ki sem jo že navedel, okoli 16 milijard prenašal v
               naslednja leta. Na to je treba ponovno opozoriti ob sicer nekoliko zavajajoči
               izravnalni bilanci prihodkov in odhodkov brez pokrivanja stare izgube v objavljenih
               proračunskih gradivih. To dejstvo pomeni, da bo moral zavod tudi v letu 2000 na koncu
               leta najemati ustrezne kredite.</p>
               <p>V času predstavitve državnega proračuna v državnem zboru običajno predlogi finančnih
               načrtov zavoda predvidevajo nekoliko višje ali pa drugačne postavke, kot jih po
               proračunskem usklajevanju objavi vlada Republike Slovenije. Tako je tudi letos, glede
               na to, da je v objavljenem predlogu proračuna znižana prvotno planirana višina
               proračunskega transferja zavodu in dodana nova postavka prihodkov. To dejstvo bo
               vplivalo le na notranjo strukturo planiranih prihodkov zavoda, njihova skupna višina
               pa bo ostala enaka, to je 565 milijard. Tako bi se transferji proračuna v zavodod
               prvotno planiranih 163,56 milijarde, od tega pa je 43,5 milijarde zakonska obveznost
               države, znižali za 10 milijard. Izpadli znesek bi se nadomestil z novo postavko
               <q>"izterjava zaostalih prispevkov iz preteklih let"</q>. Če je navedena postavka izvedbeno
               realna, mnogi pa menijo, da ni, sprememba na višino finančnega načrta ne bo vplivala,
               sicer pa bo pomenila nov primanjkljaj zavoda. Zavod ob tem vendarle meni, da bi bilo
               dodatno izterjane prispevke bolj smotrno nameniti za delno sanacijo primanjkljaja,
               pri tem pa ohraniti višino prvotno planiranega proračunskega transferja, ki je znašal
               163,6 milijard tolarjev.</p>
               <p>Določeni problemi bodo lahko nastopili, če se ne bodo uresničile tudi nekatere druge
               negotove planske predpostavke. Skupščina zavoda je zato, kot se že navedel, vladi
               posredovala tudi dodatne predloge in opozorila, ki jih je potrebno in nujno
               upoštevati, če naj se finančni načrt v praksi tudi udejanji. Ta opozorila so: da
               planirana sredstva za transfer iz državnega proračuna zadošča le za tekoče finančno
               izravnano poslovanje, za pokritje tudi primanjkljaja iz preteklih let pa je prenizka.
               Skupščina zavoda zato predlaga vladi, naj v proračunu zagotovi dodatna sredstva za
               pokrivanje primanjkljaja.</p>
               <p>Nadalje, da višina prihodkov, ki vsa zadnja leta temeljijo na obstoječi prispevni
               stopnji in nezadostni višini sredstev proračuna, ne omogoča oblikovanja rezervnega
               sklada, ki je sicer po zakonu obvezen. To dejstvo bo vplivalo na to, da bo potrebno,
               da vlada tudi dejansko opravlja funkcijo rezervnega sklada, za kar se je zavezala, ko
               je bil ta sklad praktično izničen.</p>
               <p>Da so sredstva, namenjena za izplačilo dodatka za rekreacijo upokojencev, načrtovana
               glede na ocenjeni porast upravičencev in inflacijo. Če bi tako kot lani po političnih
               usklajevanjih v okviru vlade tudi v letu 2000 prišlo do zvišanja tega zneska, bo za
               izplačilo potrebno zagotoviti dodatna proračunska sredstva.</p>
               <p>Nadalje, v predlogu proračuna - finančnega načrta niso načrtovani odhodki za plačilo
               storitev davčne uprave. Po uredbi vlade o višini nadomestil bi moral zavod plačevati
               za te stroške 0,8 od odvedenih prispevkov, kar bi zneslo približno 3 milijarde
               tolarjev. Zaradi tega zavod predlaga vladi, naj podaljša veljavnost uredbe, s katero
               lansko leto teh stroškov ni bilo dolžna plačevati.</p>
               <p>Nadalje zavod opozarja, da je planiral svoje finančno poslovanje na predpostavki, da
               bo leta 2000 začela veljati nova pokojninska reforma, v kolikor ne bo, bodo stroški
               zavoda za približno 20 milijard višji zaradi drugačnega usklajevanja pokojnin. V tem
               primeru bi bilo seveda potrebno spet zvišati prispevno stopnjo ali pa zvišati
               stroške, ki bi jih namenjal za to proračun.</p>
               <p>Skupščina zavoda je ob obravnavi finančnega načrta obravnavala tudi problematiko
               neplačanih prispevkov, ki znašajo že okrog 19,9 milijard tolarjev, predvsem za
               zasebni sektor in za dolga leta za nazaj. Zavod je vladi tudi predlagal, da pripravi
               zakon, ki ga že pokojninski zakon zahteva v 245. členu in ki naj bi urejal
               problematiko odpisa odloga ipd. ukrepov v zvezi z neplačevanjem prispevkov kajti
               danes je tu pravna praznina in zaradi tega nastaja vtis, da sta obe instituciji na
               tem področju, zavod in pa davčna uprava, ki izterjuje prispevke, neučinkoviti.</p>
               <p>Spoštovani gospod predsednik, cenjene poslanke in poslanci. Vse povedano kaže, da
               vlada in zavod za prihodnje leto usklajeno načrtujeta izravnane prihodke in odhodke
               zavoda, odprto je le vprašanje pokrivanja primanjkljaja po koncu leta 1999 v višini
               okoli 16 milijard. Zavod pričakuje, da bo ta in še nekatera druga vprašanja razrešena
               tekomdodanih proračunskih usklajevanj in pa v postopku pridobivanja soglasja vlade na
               finančni načrt zavoda.</p>
               <p>Ne glede na vse povedano, pa moramo ob tej priložnosti poudariti tudi nekatere
               pozitivne spremembe v politiki, ki bodo vnaprej pomembno vplivale na zagotavljanje
               sredstev za nemoteno izvajanje zavarovanja. To se že ob prikazanih pričakovanjih
               globalnih učinkov reforme odraža z jasnim predlogom dveh novih zakonskih členov ob
               reformi, po katerih bo proračun dolžan pokrivati primanjkljaj zavoda in tudi
               zagotavljati njegovo likvidnost. Pomemben je tudi sklep, ki naj bi ga vlada sprejela
               pred dnevi, po katerem bo pripravljen načrt za postopno sanacijo primanjkljaja
               zavoda. Spregledati tudi ne kaže resne odločenosti vlade, da se izboljša izterjava
               prispevkov za to zavarovanje.</p>
               <p>Na koncu dovolite, da vam glede na dejstva, da vam v svojih govorih, ki se že dolga
               leta vrstijo na približno podoben način - lahko bi spreminjal samo številke v njih -
               praviloma prikazujem le probleme, povezane s finančnim položajem zavoda, povem, da
               zavod sicer uspešno posluje, da praviloma v predpisanih rokih rešuje zahtevke za
               uveljavljanje pravic, da redno izplačuje in valorizira pokojnine in druge dajatve ter
               da opravlja delo za zavarovance in upokojence, katerih število je izjemno naraslo,
               kvalitetno in racionalno; celo z manjšim številom zaposlenih delavcev kot na primer
               pred 10 leti. Plače zaposlenih so usklajene z zakonom o razmerjih plač, so pa v
               primerjavi z javno upravo nekoliko nižje, razmerje pa se v letu 1999 še nekoliko
               slabša. Podrobno poslovno poročilo zavoda za preteklo leto, ki je bilo državnemu
               zboru dostavljeno v vednost, kaže, da je zavod urejena institucija, ki tudi ob
               objektivnih finančnih problemih dobro posluje. Tudi zadnje poročilo računskega
               sodišča o reviziji računovodskih izkazov zavoda je bilo pozitivno. Sprejem
               pokojninske reforme bo od zavoda terjal, da se bo ob sicer rednem dosedanjem delu in
               minimalnih kadrovskih prilagoditev spremenila organizacija dela, uvedene bodo nove
               evidence, izdelani novi računalniški upokojitveni postopki in pripravljena bodo
               poljudna informativna gradiva za zavarovance in upokojence. Vse to bo zaradi
               zapletenosti in dolgotrajnosti prehodnega obdobja ter kratkega obdobja za izvedbo,
               izjemno zahtevno delo. Zagotavljam, da bo zavod to delo korektno opravil.</p>
               <p>Poslanke in poslanci ste z drugimi podatki, ki zadevajo pokojninsko in invalidsko
               zavarovanje, podrobno seznanjeni, saj kar naprej obravnavate to problematiko in sedaj
               tudi pokojninsko reformo. V prilogi tega govora sem vam posredoval tudi aktualne
               statistične podatke, pred dnevi pa ste prejeli tudi poljudno brošuro s prikazom dela
               zavoda, ki vam lahko služi kot dodatni orientir za obravnavo pokojninskega
               zavarovanja. Hvala za pozornost.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod generalni direktor, Janez Prijatelj. Besedo ima generalni
               direktor zavoda za zdravstveno zavarovanje Slovenije, gospod Franc Košir. Tudi gospod
               generalni direktor nam je poslal zajeten uvodni ekspoze in prosim še za njegov
               nastop.</p>
            </sp>
            <sp who="SDZ2:KoširFranc">

               <speaker>FRANC KOŠIR:</speaker>

               <p>Hvala lepa, gospod podpredsednik. Spoštovane cenjene poslanke in poslanci, ministri
               in ostali udeleženci te današnje seje! Najprej zahvala za povabilo predsedniku
               državnega zbora, da kot predstavnik zavoda za zdravstveno zavarovanje lahko
               predstavim stanje in opozorim na določene probleme s področja zdravstvenega
               zavarovanja ter tako prispevam k uvodnim razpravam in k proračunskemu memorandumu
               oziroma proračunu za leto 2000. Z ozirom na to, da sem daljši prispevek pripravil v
               pisni obliki, ki ste ga prejeli, mi dovolite samo nekaj izbranih strateških vprašanj,
               da poudarim, s področja financiranja zdravstvenega zavarovanja in programov
               zdravstvenega varstva. Gre seveda za različna konceptualna vprašanja in probleme, ki
               pa imajo izrazit vpliv na tekoče poslovanje zavoda. V drugem delu pa podajam na
               kratko oceno letošnjega poslovanja in podlage za finančni načrt za prihodnje
               leto.</p>
               <p>Cenjene poslanke in poslanci! Podobno kot v vseh razvitih evropskih državah v tem
               zadnjem desetletju 20. stoletja se tudi v Sloveniji že vrsto let, kljub dokaj
               stabilni situaciji na področju zdravstvenega varstva po letu 1992, soočamo s tehtnimi
               vprašanji zagotavljanja sredstev za zdravstvene programe. Med osnovne vzroke je
               vsekakor moč šteti značilne demografske in socioekonomske trende, kot so: staranje
               prebivalstva, podaljševanje življenjske dobe, zniževanje rodnosti in druge. Rastočem
               deležu do starejših in upokojencev se priključuje tudi večje število brezposelnih. Ta
               gibanja občutno spreminjajo razmerja med aktivnim delom prebivalstva in ostalimi
               skupinami, kar predstavlja velik izziv za izvajanje načel solidarnosti v pretežno
               javnofinančnem sistemu zdravstvenega varstva. Vse to v povezavi s hitrim razvojem
               medicine, znanstvenih odkritij, novih bolj učinkovitih zdravil, vse večje
               informiranosti in zahtevnosti prebivalcev poraja nenehne potrebe po dopolnjevanju in
               spreminjanju obstoječih sistemov zdravstvenega varstva in zdravstvenega zavarovanja.</p>
               <p>Na zavodu smo se že pred časom lotili obsežne analize v okviru strateškega
               razvojnega programa zdravstvenega zavarovanja in na kratko bi vam izpostavil osnovna
               spoznanja in ugotovitve, ki zadevajo temeljna področja izvajanja zdravstvenega
               zavarovanja.</p>
               <p>Za zagotavljanje zadostnih sredstev za pokrivanje programov je temeljnega pomena
               pestra struktura virov. Je temelj za stabilno zagotavljanje finančnih sredstev za
               zdravstvene programe v državi. Ti dodatni viri v sistemu, tako javni kot zasebni, so
               osnovni dosežek reforme, ki smo jo izvedli v letu 1992. S tem dosežkom se lahko
               upravičeno pohvalimo pred ostalimi evropskimi državami. Pomembno pa je zlasti, da je
               bilo za ohranitev kakovosti oziroma standarda zdravstvenih storitev, namreč zaradi
               narodno ekonomskih razlogov, ter sistemskega uveljavljanja večje odgovornosti za
               lastno zdravje, nujno v zdravstvo pripeljati predvsem dodatna zasebna sredstva kot
               dodatni vir.</p>
               <p>Opozorim pa naj ob tem na nekatere značilnosti. Opisana struktura virov za
               zdravstvene programe je v Sloveniji omogočila stabilnost sistema zdravstvenega
               varstva v deležu javnih izdatkov, okoli 6,7% in 1% v bruto družbenem produktu za
               zasebna sredstva. Strateškega pomena je nenehno prizadevanje za optimiziranje javnih
               virov obveznega zavarovanja in preverjanje uresničevanja načela solidarnosti. Po
               dosedanjih podatkih je na primer neizterjanih prispevkov pri davčni upravi s katero
               ima zavod sklenjeno posebno pogodbo za pobiranje prispevkov konstantno okoli 3,8
               milijarde nepobranih prispevkov. Predvsem iz naslova zasebnega sektorja. Glede
               uresničevanja načela solidarnosti pa je potrebno izpostaviti stališče zavoda, da
               zavračamo pobude, ki bi neposredno ali posredno šle v ustvarjanje dvorazrednih
               zavarovancev in ki bi rušile načela solidarnosti med bogatimi in revnimi, mladimi in
               starimi ter zdravimi in bolnimi. S sredstvi, zbranimi s prostovoljnim zdravstvenim
               zavarovanjem za doplačila, so občutno izboljšani materialni viri za izvedbo
               zdravstvenih programov. Ta sistemska novost, ki smo jo uveljavili po letu 1993, je
               vključila pri obeh izvajalcih prostovoljnih zdravstvenih zavarovanj danes okoli 1,4
               milijona zavarovancev. Tu gre hkrati za specifično ureditevprostovoljnih zavarovanj,
               ki jo moramo šteti za sestavino socialne varnosti prebivalstva naše države.</p>
               <p>Zavod je posvetil izjemno pozornost dograjevanju sistema prostovoljnih zdravstvenih
               zavarovanj in pripravil načrte za ustanovitev vzajemne zdravstvene zavarovalnice ter
               potrebne projekte za začetek samostojnega poslovanja. Druga največja zavarovalnica v
               Sloveniji, s približno 40 milijardami letnega prometa od premij, bo začela poslovati
               s 1.11.1999, skladno z že izdano licenco urada za zavarovalni nadzor Na tem mestu
               moram izpostaviti problem, na katerega na zavodu že nekaj časa opozarjamo. Gre za
               dolgoročno zagotavljanje zdravstvene varnosti, ki je vsebinsko bistvo amandmaja k 14.
               členu zakona o zavarovalništvu. Z vloženim amandmajem smo želeli doseči le, da bi se
               zavarovalni posli prostovoljnega zavarovanja za doplačila, torej za tisti del, ki je
               tesno povezan z obveznim zdravstvenim zavarovanjem, opravljali po načelih vzajemnosti
               in neprofitnosti. Pri prostovoljnem zdravstvenem zavarovanju za doplačilani mogoče
               upoštevati zgolj in predvsem logike trga, pač pa mora država upoštevati, da ima to
               zavarovanje že danes močno prisotne elemente socialne politike in ne nazadnje tudi
               neke vrste medgeneracijskega dogovora. Glede na dejstvo, da prostovoljno zdravstveno
               zavarovanje za doplačila predstavlja zavarovanje s participacijo in ne klasične
               zavarovalne vrste, je nujno, da bi to področje posebej uredili in bi s tem varovali
               javne interese na tem področju. Prav v tem je smisel in vsebina predlaganih
               amandmajev Predlog zavoda nikakor ne pomeni uvajanja monopola, pač pa enak izhodiščni
               položaj za poslovanje vsem zavarovalnicam, ki so pripravljene opravljati prostovoljna
               zdravstvena zavarovanja za doplačila na neprofitni osnovi. To tudi, seveda, ni v
               nasprotju z direktivami Evropske unije.</p>
               <p>Četrtič. Analize zavoda kažejo, da je obseg pravic iz obveznega zdravstvenega
               zavarovanja širok, tudi če ga primerjamo z mnogo bolj razvitimi in bogatimi državami.
               Kljub temu pa po našem mnenju v pravice prednostno ne kaže posegati. Pri uvajanju
               sprememb ima področje zdravstvenih dejavnosti veliko več rezerv. Dokler le-te niso
               izčrpane, večje spremembe glede obsega pravic niso izvedljive in so nesprejemljive.
               Morda bi bil potreben razmislek le glede izvajanja določenih pravic denarnih dajatev,
               ker so v ureditvi v primerjavi z drugimi razvitimi evropskimi državami občutne
               razlike. Pri nas imamo dokaj visoko stopnjo odsotnosti z dela, okrog 5% delovnih dni,
               vsak zaposleni je namreč v povprečju odsoten letno 1,1-krat in na vsakega zaposlenega
               izgubimo okrog 14 delovnih dni. S tem pa zdravstveni absentizem postaja
               narodnogospodarski problem, saj gre za nadomestila v višini okrog 1,6% bruto domačega
               proizvoda, zaradi izpada delovne sile pa se ocenjuje izpad novoustvarjene vrednosti
               na vsaj 5% bruto domačega proizvoda. To so razsežnosti, ki opozarjajo, da se moramo v
               Sloveniji lotiti problema celovito in ga obravnavati kot resen družbeni, ekonomski in
               ne samo deloma tudi zdravstveni problem.</p>
               <p>Zavod ima z vidika razporejanja sredstev za zdravstvene programe in programe
               denarnih nadomestil zaenkrat razmeroma majhen vpliv na izdatke za zdravila,
               medicinske pripomočke in na gibanja pri programih denarnih dajatev. Nadzor nad cenami
               zdravil in s tem porabo je bil do sedaj namreč v pretežni meri odvisen od ravnanja
               različnih sektorjev države. Predvsem od gibanja cen. Zavod lahko za sedaj na določene
               negativne trende le posredno vpliva z razvrščanjem zdravil na liste, z določanjem
               cenovnih standardov za medicinske pripomočke, zmanjševanjem deležakritja stroškov iz
               sredstev obveznega zavarovanja, opozarjanjem zdravnikov in tako dalje. Posredno pa ti
               izdatki občutno vplivajo in celo ogrožajo financiranje osnovnih programov
               zdravstvenih storitev.</p>
               <p>Področje zdravstvenih dejavnosti pa bo kljub vidnim dosežkom v prihodnje potrebno
               sprememb. Pri tem ne gre toliko za potrebo po zmanjševanju zdravstvenih zmogljivosti,
               saj kazalci kažejo, ki jih financiramo z javnimi sredstvi, niso bistveno večji kot v
               državah Evropske unije. Nevarnost lahko predstavljajo vedno novi dodatni zdravstveni
               programi, ki pa bi jih morali v naši državi zaradi omejenih virov zelo skrbno
               izbirati in uresničevati po načelu, za vsak nov program morajo biti znani obstoječi
               ali novi viri. Razprave so zelo žgoče. Saj tudi naša država ne bi rada zaostajala za
               razvitimi področji vrhunske medicine na področju, kot so transplantacije, srčne,
               nevrokirurške operacije, magnetna resonanca in tako dalje. Prav zato bodo v prihodnje
               potrebne v tem sektorju spremembe v notranji organizaciji zdravstvene službe, njeni
               nadaljnji privatizaciji, kakovostnejšem obravnavanju pacientov, spodbujanju
               tekmovalnosti ter motiviranosti za boljše delo izvajalcev zdravstvenih storitev.</p>
               <p>Predvsem bi se morali racionalnega in kakovostnega izvajanja zdravstvenih programov
               lotiti na način, ki je bil z zakonom že predviden. To je z nacionalnim konsenzom
               oziroma sprejemom strategije razvoja zdravstvenih dejavnosti oziroma zdravstvenega
               varstva v Sloveniji, ki ga daje nacionalni program do leta 2004. Na tej osnovi bodo
               ključni nosilci v sistemu morali doreči ustrezno delitev dela med zdravstvenimi
               dejavnostmi, področji, predvsem pa med primarno, sekundarno in terciarno ravnjo. Prav
               tako se bo potrebno lotiti načrtovanja uvajanja novih medicinskih tehnologij,
               njihovih razvojnih možnosti, opredeljevanja potreb po prestrukturiranju in tako
               dalje.</p>
               <p>Zelo pomembno področje, ki ga bo potrebno čimprej doreči in ga natančno in načrtno
               realizirati, je vprašanje nadaljnje privatizacije zdravstvenih dejavnosti. Zelo
               pomembna pa je tudi pobuda zavodov, potrebe in vzpostavitve nacionalnega programa
               dolgotrajne nege kot novega stebra obveznih zdravstvenih zavarovanj v Sloveniji.</p>
               <p>Spoštovane poslanke in poslanci! Dovolite mi, da vam v tem drugem delu podam še
               nekaj izhodišč za poslovanje v prihodnjem letu. Značilnost letošnjega poslovanja je,
               da je bilo v veliko večji meri kot do sedaj upoštevati zahtevne racionalizacije na
               vseh ravneh zdravstvene dejavnosti. Vrednost teh programov se je zaradi povečanja
               plač zaposlenih v zdravstvu povečala za 4,5 milijarde v letošnjem letu, kar naj bi
               zagotovili izvajalci zdravstvenih storitev z racionalnim izvajanjem svojih programov
               ob zagotavljanju enakega obsega in ravni zdravstvene varnosti.</p>
               <p>Na osnovi sprejetega dogovora je bilo podpisanih skupno 1108 pogodb, od tega kar 921
               že z zasebnimi izvajalci, koncesionarji zdravstvene dejavnosti. Ministrstvo za
               zdravstvo in zavod sta se s partnerji v dogovoru za leto 1999 dogovorila za
               racionalizacijo delovnih procesov in materialnih stroškov v zdravstveni dejavnosti,
               tako da bi finančno zmanjšala vrednost programov za 3,2 milijarde tolarjev. Podatki
               za 9 mesecev kažejo, da bodo ti ukrepi realizirani, razen ukrepa zmanjšanja potrošnje
               zdravil.</p>
               <p>Posebno poglavje, narast izdatkov in s tem možnost uravnoteženega poslovanja sta v
               tem letu zamajala uvedba davka na dodano vrednost in pa dodatni zdravstveni programi.
               Učinki DDV-ja so usklajeni s predstavniki ministrstva za finance na posamezne vrste
               odhodkov in naj bi po teh ocenah za drugo polovico leta znašali blizu 2 milijardepa
               pol. Poleg učinkov zakona na dodano vrednost pa bodo imeli vpliv na realizacijo
               prihodkov in odhodkov za leto 1999 tudi dodatni programi zdravstvenih storitev,
               katerih izdatke ocenjujemo na višino cca 600 milijonov. Gre za programe, ki so nujni
               in nisomogli biti predvideni s finančnim načrtom, ker gre za povečanje programov, ki
               jih je sprejel zdravstveni svet in pa ministrstvo za zdravstvo, za izvajanje
               pravilnika o nujni medicinski pomoči.</p>
               <p>Navedena gibanja izdatkov kažejo, da finančni rezultat ob nadaljevanju trendov do
               konca leta predvideva izgubo oziroma presežek odhodkov nad prihodki v višini cca 1
               milijardo 459 tolarjev. V letu 2000 bomo po sedanjih ocenah za programe zdravstvenega
               zavarovanja, ki smo jih uskladili z ministrstvom za finance, zbrali okoli 256
               milijard tolarjev. Odhodki pa so ocenjeni na skorajda 265 milijard, kar pomeni manko
               oziroma izravnavo v višini okoli 9 milijard.</p>
               <p>Glavna razloga za takšno napoved za leto 2000 sta uresničevanje določil kolektivnih
               pogodb v zdravstvu glede povečanja plač in pa seveda povečani odhodki kot posledica
               zvišanih materialnih stroškov poslovanja, kar je predvsem vpliv uvedbe davka na
               dodano vrednost.</p>
               <p>V letu 2000 pa se utegnejo uresničiti tudi določene nesistemske zahteve, ki bodo
               terjale dodatna sredstva. V primeru sprejetja zakona o delovnih razmerjih, ki je v
               drugi obravnavi v tem zboru, v katerem je predvideno, da zavod prevzame plačilo
               boleznin nad 20 dni, namesto dosedanjih 30, ocenjujemo, da bi se ti odhodki dodatno
               povečali za cca 5 milijard tolarjev in bi tako izguba znašala že kar 14 milijard.</p>
               <p>Takšne zahteve so seveda nesprejemljive spričo dejstva, da bi bilo potrebno v okviru
               sredstev za zdravstveno zavarovanje predvsem poskrbeti za dogovorjene zdravstvene
               programe. Zaradi zdravstveno utemeljenih potreb, predvsem pa skrajševanja čakalnih
               dob, bi bilo v letu 2000 potrebno predlagati povečanje obsega programov za
               zdravstvene storitve za cca 1 milijardo 200. Gre za urgentno medicino in za povečanje
               storitev mamografije na primarni ravni, potem za transplantacije, operacije za sivo
               mreno, zaradi skrajšanja čakalnih dob, za storitev magnetne resonance, tudi zaradi
               skrajšanja čakalnih dob, koloskopije, dolge čakalne dobe, za vzpostavitev negovalnih
               programov v bolnišnicah, čakajo namreč številni bolniki na te zadeve, in pa seveda za
               izvajanje programa kemoterapije v regijskih bolnišnicah ter povečanje odhodkov za
               socialne zavode, za nego, zaradi širjenja kapacitet, ki bodo zgrajene v prihodnjem
               letu. Ti predlogi so vključeni v finančni načrt, sevedapa je vprašanje, ali bodo
               zagotovljena ustrezna sredstva. Predvidene izgube v letu 2000 tako ni mogoče pokriti
               v okviru finančnega načrta ali v dogovarjanju za racionalizacijo z izvajalci
               zdravstvenih storitev.</p>
               <p>Za zagotovitev izravnave pa so možni sicer naslednji ukrepi oziroma scenariji:
               morebitni časovni zamik izplačil dodatnih finančnih sredstev za plače, sprememba
               pravilnika o oblikovanju cen zdravil v smeri znižanja cen ter opredelitev finančnega
               proračuna za zdravila na zdravnika, podaljšanje veljavnosti sporazumov o znižanju cen
               zdravil, ki je bil sprejet 1.8., in seveda na novo oblikovati cene, nadaljevati že
               sprejete ukrepe za obvladovanje oziroma znižanje odhodkov za nadomestila. Prav tako
               pa bi bilo potrebno po naši oceni proučiti oziroma opredeliti drugačne vplive DDV za
               področje zdravstva. Ker zgoraj navedeni ukrepi ne bodo mogli biti verjetno v celoti
               realizirani, se bo moral zavod zadolževati pri ministrstvu za finance.</p>
               <p>Spoštovani, naj zaključim. Na področju zdravstvenega varstva na nek način reforme
               niso nikoli končane, saj gre za dinamičen družbeni sistem, pred katerim so vedno novi
               izzivi in zahteve po prilagajanju družbenim in gospodarskim spremembam. To velja tudi
               za sistem zdravstvenega varstva in zdravstvenega zavarovanja v Sloveniji.V 7 letih od
               uveljavitve nove zakonodaje so se pokazale dobre, pa tudi nekatere slabe strani
               sedanje ureditve, ki pa so po naši oceni podlaga za nadaljnje dograditve sistema. Z
               vključevanjem Slovenije v Evropsko unijo nas mora voditi prepričanje, da moramo
               uveljaviti spremembe in dopolnitve zaradi nas samih, na osnovi realnih ocen naših
               potreb in možnosti, ne zaradi Evrope. Med pozitivnimi strateškimi dosežki je na prvo
               mesto potrebno uvrstiti dosedanjo stabilnost sistema zdravstvenega varstva; podlaga
               za to so dosedanji rezultati finančnega poslovanja v sistemu oziroma pri izvajanju
               zdravstvenega zavarovanja. To dokazuje sposobnost, da v takem sistemu obvladujemo
               stroške za programe zdravstvenih storitev v okviru razpoložljivih sredstev.</p>
               <p>Glede na sedanje stanje v zdravstvenem varstvu in zdravstvenem zavarovanju pa bi
               morali odpraviti predvsem po našem mnenju naslednje slabosti: Prvič, v sistemu je
               premalo ekonomskih spodbud za izvajalce, da bi bili ti bolj produktivni in varčnejši.
               Drugič, nimamo izdelanihprioritet, na osnovi katerih bi s prednostnim vlaganjem še
               vnaprej ohranjali dosedanjo raven zdravstvene varnosti in odpravljali probleme, kot
               so čakalne dobe, pravična dostopnost do zdravstvenih storitev itd. Tretjič,
               neustrezna je ureditev področja preskrbe z zdravili in določanja njihovih cen.
               Četrtič, zahteve izvajalcev po dodatnih programih in uvajanje tehnologije je potrebno
               protokolirati na nacionalni ravni ob izbranih prednostih ciljih in strokovnih
               kriterijih. Petič, nesprejemljivi so poskusi prenašanja določenih socialnih dobrin in
               pravic na področje zdravstvenega varstva, zavarovanja, ker vanj ne sodijo.
               Spreminjanje navedenih slabosti in zagotavljanje operativnih ciljev bi moralo
               potekali na postopen, mehak način, brez radikalnih reformnih posegov. Sprejetje
               predloga nacionalnega programa do leta 2004, urejanje prostovoljnega zavarovanja v
               skladu z načeli vzajemnosti, neobremenjevanje z dodatnimi socialnimi obveznostmi
               sklada zdravstvenega zavarovanja so priložnosti za taka ravnanja tega spoštovanega
               zbora. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod generalni direktor Franc Košir. S tem je predstavitev predloga
               državnega proračuna za 2000 končana in zaključujem to točko dnevnega reda ter 41.
               izredno sejo državnega zbora Republike Slovenije.</p>
               <p>Dovolite, spoštovane kolegice in kolegi! Državni zbor bo jutri ob 10.00 uri
               nadaljeval prekinjeno 16. sejo. Kot je bilo že napovedano, bo jutrišnje nadaljevanje
               zbor pričel z obravnavo prekinjene 32. točke dnevnega reda, in sicer z drugo
               obravnavo predloga zakona o dopolnitvah zakona o zdravstveni dejavnosti znotraj
               skrajšanega postopka. Odprta je razprava o 1. členu in vloženih amandmajih. Zbor bo
               nato prešel na obravnavo prekinjene 34. točke dnevnega reda ter na tretjo obravnavo
               predlogasprememb in dopolnitev poslovnika državnega zbora. Odprta je razprava o
               zakonskem predlogu v celoti. Sejo bo zbor nadaljeval potem z obravnavo točke 35.
               dnevnega reda in po vrstnem redu dalje. Hvala lepa. Jutri ob 10.00 nadaljujemo.</p>
               <stage type="time">(Seja je bila končana 26. oktobra 1999 ob 17.29 uri.)</stage>
            </sp>
         </div>
      </body>
   </text>
</TEI>