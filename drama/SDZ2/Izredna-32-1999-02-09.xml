<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Izredna-32-1999-02-09">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|1C40E8229AAF48F8C1256715003E8C18</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=1C40E8229AAF48F8C1256715003E8C18</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Izredna-32-1999-02-09.DZ" n="32">
               <name>Izredna</name>
               <date when="1999-02-09"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Izredna-32-1999-02-09.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 32. izredne seje</stage>
            <stage type="date">(9. februar 1999)</stage>
            <stage type="chairman"> Sejo je vodil Janez Podobnik, predsednik državnega zbora.</stage>
            <stage type="time"> Seja se je pričela ob 14.07 uri. </stage>


            <sp xml:id="SDZ2-Izredna-32-1999-02-09.sp1">

               <speaker>PREDSEDNIK JANEZ PODOBNIK:</speaker>

               <p>Spoštovane kolegice in kolegi, gospe in gospodje! Pričenjam nadaljevanje 32. izredne
               seje državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Ciril Pucko, Rafael Kužnik, Jakob Presečnik, Miroslav Mozetič,
               Jelko Kacin, Peter Petrovič za pričetek seje, Jožef Špindler za pričetek seje, Tone
               Anderlič, dr. Ciril Ribičič za pričetek seje, Aurelio Juri, Zmago Jelinčič, Janez
               Mežan, Roberto Battelli in Maria Pozsonec.</p>
               <p>Prosim, da ugotovimo prisotnost v dvorani. Prisotnih je 57 poslank in poslancev;
               zbor je sklepčen in lahko odloča.</p>
               <p>Na sejo sem povabil predstavnike vlade Republike Slovenije, ki jih lepo
               pozdravljam.</p>
               <p>Današnje nadaljevanje 32. izredne seje bo zbor pričel z obravnavo prekinjene 2.
               točke dnevnega reda, to je predloga zakona o spremembah in dopolnitvah zakona o
               zaključku lastninjenja in privatizaciji pravnih oseb v lasti slovenske razvojne
               družbe. Zatem bomo prešli na obravnavo prekinjene 1.a točke dnevnega reda, to je
               predloga zakona o ratifikaciji sporazuma med Republiko Slovenijo in Republiko Hrvaško
               o obmejnem prometnem sodelovanju; nato na obravnavo 3. točke, to je o odreditvi
               parlamentarne preiskave v zvezi z razmerami v notranjem ministrstvu zaradi
               neupravičenih obtožb zoper delo slovenskih policistov med vojno za Slovenijo; in nato
               na obravnavo 4. in 5. točke dnevnega reda.</p>
               <p>Rad bi vas še obvestil, da bo Televizija Slovenija prenašala izredno sejo državnega
               zbora danes do 17.55 ure, jutri, v sredo do 19.00 ure, in eventualno, kot smo dobili
               obvestilo s strani direktorja TV programa RTV Slovenija, tudi v četrtek in petek do
               18.00 oziroma v četrtek predvidoma do 17.00 ure, v petek pa do 18.00 ure.</p>
               <p>Prehajamo na prekinjeno <title>2. TOČKO DNEVNEGA REDA - OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O ZAKLJUČKU LASTNINJENJA IN PRIVATIZACIJI PRAVNIH
                  OSEB V LASTI SLOVENSKE RAZVOJNE DRUŽBE, HITRI POSTOPEK.</title>
               </p>
               <p>Smo v <title>drugi obravnavi</title> v okviru hitrega postopka. Poslanska skupina združene
               liste je zaprosila za odmor zaradi posvetovanja v poslanski skupini pred obravnavo 1.
               člena in amandmaja k 1. členu. Sprašujem predstavnika poslanske skupine, če želi
               besedo? <stage>(Želi.)</stage> Besedo ima gospod Miran Potrč.</p>
            </sp>
            <sp xml:id="SDZ2-Izredna-32-1999-02-09.sp2">

               <speaker>MIRAN POTRČ:</speaker>

               <p>Hvala lepa. Spoštovani gospod predsednik, spoštovane poslanke in poslanci! V
               poslanski skupini Združene liste socialnih demokratov smo tudi potem, ko smo proučili
               predloge vlade in vladni amandma, ugotovili, da gre za, prvič, zelo pomemben zakon za
               veliko skupino državljank in državljanov Slovenije, in drugič, za predloge, ki niti
               slučajno problema certifikatskega primanjkljaja ne rešujejo. Obratno, tudi po
               predlogu, kakršnega je dala vlada, bi ostala situacija nespremenjena. Ta pa je, da bi
               že več kot tri leta državljanke in državljani, ki so vložili certifikate v
               pooblaščene investicijske družbe, ne vedeli, kaj se bo z njihovimi certifikati zares
               dogajalo, saj jim vlada doslej za približno polovico premoženja, ki bi moralo biti na
               razpolago, le-tega ni dala.</p>
               <p>Drugič. Da gre ob tem za red velikosti 120 milijard in za približno milijon 200.000
               državljanov, ki jih tako ravnanje vlade direktno prikrajša za 100.000 tolarjev, če bi
               se želeli ob najnižjem vrednotenju odločati eventualno za prodajo svojih delnic, ki
               so jih dobili v teh družbah. In drugo, da predlog vlade ne pove nič drugega kot samo
               to, da se celoten problem odlaga do 1. julija letošnjega leta, vlada nam pa
               obljublja, da bo končno do aprila iznašla rešitve, ki jih doslej kljub vsem zakonskih
               rokom ni iznašla. V poslanski skupini združene liste takšnemu pristopu vlade, bi
               rekel, ne verjamemo in menimo, da sama obljuba, da bo vlada najkasneje v aprilu
               predložila poseben zakon, ki naj bi rešil problem zapolnitve certifikatskega
               primanjkljaja z ustreznimi finančnimi instrumenti, ni dovolj. Soglašamo sicer, da je
               potrebno ta primanjkljaj zapolniti. Mislili smo, da je bil najprej temu namenjen že
               zakon o zaključku lastninjenja, ki bi to do 1. februarja letos moral storiti, pa
               vlada svoje obveznosti ni izpolnila. Sprejemamo na znanje, da vlada v teku te seje
               tega ni sposobna narediti in da zato rabi nekaj več časa. Vendar ponovno menimo, da
               vsaj mi v poslanski skupini združene liste socialnih demokratov - menimo pa, da bi to
               naj veljalo tudi za večino v državnem zboru - ne smemo prevzeti obveznosti, da še
               naprej brez jasnih določil, kako bomo to rešili, odlagamo reševanje.</p>
               <p>Če sami sprejmemo nase to obveznost, potem pač bomo tudi mi po našem prepričanju kot
               državni zbor odgovorni za stanje, kakršno danes z neravnanjem in neaktivnostjo vlade
               obstaja. Zato je naš predlog, da se državni zbor le še enkrat odloča o tem, da se
               odločanje preloži, in sicer preloži najkasneje do časa, ko bo vlada predložila svoje
               zakonske rešitve. Če bo to april, do aprila, če jih bo predložila v mesecu dni, pa v
               mesecu dni. Hkrati pa menimo, da je prav, da svetujemo, če bo treba in če boste s tem
               soglašali, tudi pooblaščenim investicijskim družbam, da do ponovnega odločanja o
               zakonu odložijo uresničevanje svojih pravic iz 5. člena zakona o zagotavljanju
               sredstev pooblaščenim investicijskim družbam, če so takšne postopke vložili, pa da
               predlagajo njihovo mirovanje, ker menimo, da bi bilo prav, da se ustrezen pritisk, ki
               je prek tega na vlado narejen, ne realizira, ampak da vladi le priložnost in čas, da
               ustrezne rešitve najde.</p>
               <p>Prosil bi, da o teh naših predlogih državni zbor ponovno odloča. Hvala lepa.</p>
            </sp>
            <sp xml:id="SDZ2-Izredna-32-1999-02-09.sp3">

               <speaker>PREDSEDNIK JANEZ PODOBNIK:</speaker>

               <p>Imate pisno? Hvala lepa gospodu Potrču. Gospod Potrč je v imenu poslanske skupine
               predlagal naslednji proceduralni sklep: <q>"Razprava in odločanje o zakonu se preloži,
               dokler vlada ne predloži državnemu zboru posebenega zakona, ki bo celovito uredil
               zapolnitev certifikatskega primanjkljaja pooblaščenih investicijskih družb."</q></p>
               <p>Ta proceduralni predlog oziroma sklep dajem na glasovanje. Kolegice in kolegi,
               prosim za pozornost. Imam vtis, da ste bili z mislimi nekje drugje. Torej,
               proceduralni sklep je naslednji: <q>"Razprava in odločanje o zakonu se preloži, dokler
               vlada ne predloži državnemu zboru posebenega zakona, ki bo celovito uredil zapolnitev
               certifikatskega primanjkljaja pooblaščenih investicijskih družb."</q> Ugotovimo
               prisotnost! <stage>(64 prisotnih.)</stage></p>
               <p>Kdo podpira tak proceduralni predlog? <stage>(25 poslancev.)</stage> Je kdo proti? <stage>(36
               poslancev.)</stage></p>
               <p>Ugotavljam, da predlog ni dobil večinske podpore.</p>
               <p>To pa pomeni, da je drugi proceduralni predlog oziroma dodatni sklep ostal
               brezpredmeten. Gospod Potrč, imate proceduralno?</p>
            </sp>
            <sp xml:id="SDZ2-Izredna-32-1999-02-09.sp4">

               <speaker>MIRAN POTRČ:</speaker>

               <p>Hvala lepa. Da ne bi dvakrat zahtevali odmora in ker je bilo dovolj, smo ta čas
               izkoristili tudi za pripravo amandmaja v primeru, če bi se zgodilo to, kar ste
               odločili. Gospod Kopač, torej nismo uporabili odmora samo za to, da bi predlagali
               odločanje, ampak smo tudi pripravili amandma, ki ga vlagamo. Hvala lepa.</p>
            </sp>
            <sp xml:id="SDZ2-Izredna-32-1999-02-09.sp5">

               <speaker>PREDSEDNIK JANEZ PODOBNIK:</speaker>

               <p>Hvala lepa. Brez razprav v poslanskih klopeh. Torej, prehajamo na odločanje o 1.
               členu in o amandmajih k 1. členu. Sedaj se je zgodilo to, da je amandma k 1. členu,
               predlagatelj je poslanska skupina združene liste, obsežen in tudi vsebinski in
               mislim, da je korektno do poslank in poslancev, da ga razmnožimo, da boste potem
               lahko o njem odločali in razpravljali. Ali se lahko tako dogovorimo, da za čas
               razmnoževanja tega amandmaja prekinemo to točko dnevnega reda in preidemo na <title>1.A
                  TOČKO DNEVNEGA REDA.</title> Ali lahko? <stage>(Da.)</stage></p>
               <p>Torej prekinjam 2. točko dnevnega reda. Samo trenutek.</p>
               <p>Prehajamo na prekinjeno <title>1.A TOČKO DNEVNEGA REDA - PREDLOG ZAKONA O RATIFIKACIJI
                  SPORAZUMA MED REPUBLIKO SLOVENIJO IN REPUBLIKO HRVAŠKO O OBMEJNEM PROMETU IN
                  SODELOVANJU.</title>
               </p>
               <p>Ker smo v okviru splošne razprave poslank in poslancev, ste še prijavljeni in vas bom
               potem tudi prebral, prav tako pa je tudi vlada državnemu zboru predlagala naslednji
               sklep:</p>
               <p><q>"Vlada Republike Slovenije v skladu s 73. členom poslovnika državnega zbora
               Republike Slovenije predlaga preložitev obravnave predloga zakona o ratifikaciji
               sporazuma med Republiko Slovenijo in Republiko Hrvaško o obmejnem prometu in
               sodelovanju z 32. izredne seje državnega zbora Republike Slovenije na eno prihodnjih
               sej."</q></p>
               <p>Preden bomo glasovali o tem proceduralnem sklepu, mislim, da je korektno do poslank
               in poslancev, ki ste bili v skladu s poslovnikom prijavljeni, da vam dam besedo, če
               boste, seveda, želeli besedo. Proceduralni predlog ima gospod Pahor.</p>
            </sp>
            <sp xml:id="SDZ2-Izredna-32-1999-02-09.sp6">

               <speaker>BORUT PAHOR:</speaker>

               <p>Hvala lepa, predsednik, za besedo. Ali smem vprašati - če prav razumem, ste rekli, da
               bomo glasovali o predlogu vlade - ali smem spomniti, gospod predsednik, da sem v
               imenu naše poslanske skupine predlagal, da glasujemo o drugem proceduralnem predlogu
               v zvezi s tem vprašanjem.</p>
            </sp>
            <sp xml:id="SDZ2-Izredna-32-1999-02-09.sp7">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Pahor. Lepo prosim, če bi vaš proceduralni predlog oblikovali tudi
               v pisni obliki, da se bomo lahko do njega opredelili.</p>
               <p>K razpravi so prijavljeni: gospod Demšar, državni podsekretar gospod Toš, gospod
               Juri, ki je danes opravičeno odsoten, in gospod Fabjan. Med replikami pa imamo še dve
               repliki na razpravo gospoda Čeligoja; prvo ima državni podsekretar, gospod Toš, in
               drugo ima gospod Jelinčič, ki se je danes opravičil. Ali želite besedo, gospod Toš?
               <stage>(Ne želite.)</stage> Besedo ima gospod Demšar. Lahko pa se, seveda, razpravam odpoveste, če
               bomo glasovali o proceduralnih predlogih; ampak to je vaša odločitev, poslanke in
               poslanci.</p>
            </sp>
            <sp xml:id="SDZ2-Izredna-32-1999-02-09.sp8">

               <speaker>VINCENCIJ DEMŠAR:</speaker>

               <p>Hvala lepa za besedo. Glede na to, da so nekateri imeli priložnost, da so tu lahko
               predstavili svoja stališča, menim, da je treba nekatere stvari pojasniti in
               osvetliti. Tudi sam bom na koncu predlagal proceduralni sklep, da naj ekspertne
               skupine pregledajo vso možno dokumentacijo, ki je v Sloveniji, v zamejstvu ali še kje
               drugod, da s to dokumentacijo seznanijo nas poslance in da bi se na tej osnovi potem
               tudi lahko odločali. Prav na tej osnovi glede dokumentacije, kjer mislim, da sem
               nekoliko bolj doma, sem tudi zasnoval svoje pripombe in poglede na to
               ratifikacijo.</p>
               <p>Najprej bi moral reči, da bi ministrstvo za zunanje zadeve moralo biti prvi branik
               naših meja. Ni prav, da se sedaj mi oglašamo kot poslanci, ugovarjamo, dopovedujemo,
               prepričujemo, dokumentiramo, kaj vse bi bilo potrebno vzeti v roke, s čim se vse
               seznaniti, preden bi lahko se dokončno odločali o tej problematiki. Prepričan sem, da
               ministrstvo za zunanje zadeve ni tako neuko, da stvari ne bi poznalo. Vendar na nek
               način se mu mudi. Kje so ti razlogi, jih jaz težko dojamem, glede na to, da sem tudi
               že predlagal, da naj bi tako, kot so nam hrvaški kolegi predlagali lanskega marca, v
               začetku marca na obisku v Zagrebu, da naj bi sprejeli tiste stvari, o katerih je
               dogovorjeno, naj bi potrdili, kar pa je odprtega, bi pa še nadaljevali in pa
               usklajevali. Zato, če nekateri pravijo, da je več kot 99% meje s Hrvaško že
               dogovorjene, v kar jaz sicer dvomim, pomeni, da je večina dogovorjenega. Gospodu
               Avšiču, ki se toliko zavzema, da bi sprejeli in potrdili to ratifikacijo, bi jaz z
               veseljem odgovoril, tiste predele, tiste sektorje naše južne meje, potrdimo ta
               maloobmejni sporazum, če na področju brežiškega trikotnika ni nobenih spornih
               vprašanj. Zakaj pa ne? Ne silite pa nas, da bi morali potrditi celoto, kjer pa seveda
               imamo občutek, da zgubljamo na slovenskem teritoriju.</p>
               <p>Pri tem bi mogel ugotoviti neko veliko, po mojem napako, na katero me tudi
               opozarjajo kolegi, namreč ogromno je dokumentacije glede meje. Torej ko govorimo o
               tem in se piše, bere, kako je v povojnem času, pa nobene meje ni bilo, zelo pogosti
               so bili ravno obratno, pogosti so bili stiki in usklajevanja med posameznimi ali
               občinami ali geodetskimi upravami ali kakšnimi drugimi obmejnimi službami, kjer so
               ugotavljali, kje naj bi bila meja. Pa je to čisto vseeno, ali je to na štajerski
               strani ali pa je to na naši jugozahodni meji.</p>
               <p>Pri tem bi očital našemu ministrstvu za zunanje zadeve, da premalo vključuje
               eksperte, ki te stvari poznajo. Če povem eno stvar, ki je pred kratkim izšla, vendar
               se nanaša na podatke izpred slabih 200 let, to je v Zgodovinskem časopisu, je Janez
               Šumbreta pisal o številu prebivalstva in katere vasi so spadale v kakšen distrikt v
               času francoske uprave, to je bilo 1811. leta, in potem popis prebivalstva z navedbo
               krajev leta 1817. Torej te, jaz bom potem navedel še nekaj druge literature. Tako bom
               prebral iz objave zapisnikov, kar so izdali kolegi iz arhiva Slovenije.</p>
               <p>Gre za sejne zapisnike narodne vlade Slovencev, Hrvatov in Srbov v Ljubljani in
               deželnih vlad za Slovenijo 1918 - 1921. Na strani 19, kjer je poglavje deželne vlade
               za Slovenijo, piše takole: <q>"Z zmanjšanjem števila poverjeništev od 12 na 6, je
               centralna vlada v Beogradu ustanovila v Ljubljani posebne urade kot izpostave,
               neposredno podrejene resornim ministrstvom v Beogradu. Te so bile: delegacija
               ministrstva financ za Slovenijo in Istro, ravnateljstvo državnih železnic"</q> - kako je
               bilo z železnicami, tako vemo, pod čigavo upravo je bila železniška povezava v Istri.
               Jaz ne bom našteval vseh. Navedel bom še zdravstveni odsek za Slovenijo in Istro.
               Nadalje, gozdarski odsek za Slovenijo in Istro. V nadaljevanju na strani 40 lahko
               preberemo iz teh sejnih zapisnikov naslednje: <q>"Z dne 16. novembra 1918 je vlada
               obravnavala in sprejela načrt zakona o prehodni upravi na ozemlju narodne vlade SHS v
               Ljubljani"</q>. Torej govora je, da je vlada obravnavala in sprejela načrt zakona o
               prehodni upravi na ozemlju narodne vlade SHS v Ljubljani. Načrt zakona je pripravila
               upravna komisija pod vodstvom dr. Žolherja. Zakon je bil objavljen v Uradnem listu
               številka 11, dne 21. novembra 1918.</p>
               <p>Mislim, da res gre za izredno pomembno formulacijo, ker lahko potem iz samega
               zapisnika vidite, kako je teklo. S tem zakonom je bil sprejet v soglasju z narodnim
               svetom v Zagrebu. Torej narodna vlada v Ljubljani je v soglasju z narodnim svetom v
               Zagrebu določila teritorij, na katerem je vlada v Ljubljani izvajala svojo upravno in
               svojo oblastveno pristojnost. Torej v soglasju slovenske vlade in narodnega sveta v
               Zagrebu je bil določen teritorij, na katerem je kdo izvajal oblastno pristojnost in
               tudi svojo upravo. Ta teritorij je obsegal Kranjsko, Goriško in slovenski del Istre
               in tako naprej, da ne naštevam. Kot sem rekel, slovenski del Istre. Bodite pozorni na
               nadaljevanje, kjer piše tole: <q>"Slovenski del Istre je takrat obsegal teritorij
               okrajnega glavarstva Koper, ta pa je zajemal področje nekdanjih sodnih okrajev Koper,
               Buzet in Piran"</q>. Torej gospodje! V okrajno glavarstvo Koper so bili vključeni sodni
               okraji Koper, Buzet in Piran. Tako je bilo leta 1918. Da ne boste rekli, da sem šel
               samo predaleč nazaj, bom segel v čas 2. svetovne vojne.</p>
               <p>Drago Novak, Prlekija v NOB. Torej tu notri bi sedaj hotel posebej poudariti
               vprašanje meje zlasti v vzhodnem delu. Gre za področje Štrigove in nadalje proti
               Hotizi. Na strani 172 bom tudi prebral, kaj se je dogajalo med vojno na področju
               Štrigove. <q>"Prenos letakov iz Maribora pa je bil za naše aktiviste težaven. Aktivisti
               so često padli z literaturo vred v nemške roke, zato so kurirji morali biti pri
               prenosu zelo previdni. Jože Korenčič je prinašal letake iz Maribora, kjer je v
               stanovanju pri Naretovih v Gregorčičevi ulici delovala ciklostilna tehnika. Mnogo
               letakov so natisnili tudi v Pesnici pri Korenčičevih, kjer je bila najpomembnejša
               javka za mariborsko področje."</q> In zdaj, ko smo na meji, <q>"prva ciklostilna tehnika na
               našem področju je bila ustanovljena že maja 1941. Delovala je v vinogradu matere
               Ivana Kovača v Banfiju številka 145 pri Štrigovi"</q>. Torej literatura, partizanska
               literatura v času 2. svetovne vojne, v času narodnoosvobodilne borbe ali kakorkoli
               kdo to imenuje, je v Štrigovi bil glavni sedež za slovensko literaturo in danes,
               torej vi - ne vem, koliko te stvari poznate - in ravno zaradi tega zagovarjam, da bi
               morala vlada, ministrstvo za zunanje zadeve nas seznaniti s temi stvarmi, kako so
               tekle, naj bi prinesli, ko mi bodo sedaj ugovarjali, da se pač seveda, to se pa potem
               to in to še dogodilo po 2. svetovni vojni. Naj prinesejo, kdaj smo odstopili od tega,
               da na primer sodni okraj Buzet ne spada več v našo slovensko pristojnost. Naj
               prinesejo dokument, kdaj se je to zgodilo, na osnovi katerega dokumenta. Dokler nam
               tega ne prinesejo, da dobimo samo tak tekst in če približno bom rekel vsaj polovica,
               pa ne verjamem, da na osnovi neke strankarske discipline, če polovica poslancev ne
               sprejema take formulacije, kot je bila predstavljena tu v tem predlogu za
               ratifikacijo, potem mora biti očitno več kot to, ko nam, desetkrat so že povedali, da
               s tem mi ne bomo nič opredelili se, kje bo bodoča meja med Slovenijo in Hrvaško.
               Torej to sem že tolikokrat slišal, ampak glede na to, tistega pregovora, lahko bom
               rekel, je tudi ta pregovor tu, da kogar je pičila kača, se potem celo zvite vrvi
               boji. Ampak nas Slovence je ta kača že prevečkrat pičila. To pomeni, mi smo
               izgubljali teritorij za teritorijem, kot sem pred časom nekje zapisal, z vsako vojno
               nas je nekaj manj. In zato mislim, da dokler teh stvari ne prinesejo, ni korektno, da
               smo poslanci siljeni, da se bi odločali.</p>
               <p>Kaj se je zgodilo leta 1946, imam tu poročilo okrajnega sodišča v Ljutomeru o
               tretjem rednem zasedanju ljudske skupščine okraja Ljutomer, dne 20.8.1946. V poročilu
               piše takole: <q>"Sodnikov porotnikov je vsega skupaj 62, od teh jih pa vrši zdaj svojo
               dolžnost le 55, ker je bilo ostalih 7 glede na pripojitev bivše občine Štrigova k
               ljudski republiki Hrvatski z odločbo okrajnega ljudskega odbora Ljutomer z dne 5.
               junija 1946, s številko, začasno razrešenih."</q> To pomeni, sodniki porotniki so bili po
               vojni izvoljeni prav tako iz Štrigove za okrajno sodišče v Ljutomeru. Ker je bila
               odločba junija 1946. leta, so bili ti enostavno razrešeni, ker je bila meja drugače
               potegnjena. Na kateri podlagi, na podlagi katerih dokumentov se je to zgodilo? Torej,
               govorim samo z nekaj vzorčnimi primeri; takih primerov bi lahko še veliko naštel,
               zlasti če bi šel na področje katastrskih občin. Tako, da mislim, da je tu samo nekaj
               takih primerov, na podlagi katerih je jasno, da tako ta stvar ne more več iti naprej.</p>
               <p>Moral bi reči še to, da je ministrstvo za zunanje zadeve kmalu po osamosvojitvi -
               meni ni povsem jasno, kakšne komisije vse je ustanovilo. Iz nekaterih zapisov se
               vidi, da so jih včasih imenovali ekspertne skupine; včasih se je to imenovala
               diplomatska komisija. V teh komisijah oziroma skupinah so bili določeni ljudje,
               nekaterih imena so znana; med temi imeni so bili - pa ne bi hotel biti žaljiv -
               nekateri, ki so pravniki, pa tudi za pomorsko pravo, zato se sprašujem, glede na to,
               ker je zadeva stara vsaj šest let, kaj so te ekspertne skupine ali diplomatske
               komisije delale in kakšen proizvod so pripravile. Jaz tega nisem videl, imam pa
               informacijo, da je nekaj zgodovinarjev delalo približno dve leti na tej temi, potem
               so pa stvari zastale. Ali je ministrstvo za zunanje zadeve približno takrat, po letu
               1994, že vse vedelo, že vse spoznalo, so imeli dovolj vedenja o tej problematiki - se
               sprašujem. Kolikor vem, sedaj po naših arhivih ni kakšnega posebnega drena, da bi
               iskali dokumente, kje so te stvari bile. Pri tem bi rekel, da vsaj po drugi svetovni
               vojni vemo, da so bili eksperti zgodovinarji vključeni; tudi moj profesor, dr.
               Zwitter je bil zgodovinar, lahko bi rekel, res več kot samo evropskega formata,
               temveč tudi svetovnega formata, in je delal v tej ekspertni komisiji za meje nove
               države. Sedaj pa tu nikogar ne vidim. Če bi mi nekdo rekel, da vzporedno delajo
               eksperti, s tem da je to nekje, v narekovajih, ni res, da z maloobmejnim sporazumom
               se nič ne določa meja, ampak potem bi vsaj pričakoval, da s polno paro delajo
               strokovnjaki glede določanja meje. Če pa delamo tako kot - mislim, da ste vsi
               poslanci lahko dobili tisto karto Slovenije, kjer je bil vrisan maloobmejni pas na
               strani Slovenije; torej, jaz tiste karte, kjer je tudi hrvaška stran vrisana, nisem
               dobil <stage>(zdi se mi, da je bilo pojasnilo tako, da zaradi tega, ker nisem član odbora za
               mednarodne odnose)</stage>. Ampak, poglejte karto, kako so tam napisali - to so naši
               strokovnjaki: Trst je napisan z velikimi kapitalami, potem pa z majhnimi črkami, piše
               Trieste s kapitalami, z velikimi črkami, od spodaj pa z majhnimi črkami Trst. Kjer
               piše Koper, Izola, Piran, pa piše z enako velikimi kapitalimi Pirano ali pa
               Capodistria. Ko pridemo na Gorjance, piše na tej karti z enako velikostjo črk Trdinov
               vrh na naši strani in na Hrvaški strani Sveta Gera. Torej to ni, tam sedaj če bi po
               tem gledal, pomeni, da sta tam dva kraja, ker napis pa ni tak, da te bi spominjal na
               dvojezičnost. Če bomo mi tako hlapčevsko se podrejali drugim in da bomo Trst napisali
               po italijansko z velikimi Trieste in Trst s čisto majhnimi črkami, jaz vam svetujem,
               poglejte, kaj pomeni en vtis, ki ga človek ob tem dobi. Če bomo taki, seveda potem bo
               stvar še šla navzdol in nas bo čez nekaj let še manj, kot nas je sedaj. Govorim
               teritorialno, ne glede samo na samo populacijo.</p>
               <p>Če bi se mi hoteli prepričati, kako je bilo pred leti z mejnimi cestnimi prehodi,
               obstaja zajetna publikacija fotografij vseh cestnih prehodov. Običajno fotografirano
               z naše in pa s Hrvaške strani. Torej tudi iz tistega lahko marsikaj ugotovite, kaj je
               bilo v tistih letih, mislim da je leto 1963, 1965, ne vem, ali tri ali pa 1965. leta.
               Poglejte to zadevo, pojdite v arhiv Slovenije. Zato včasih razmišljamo o tem, zakaj
               imamo neke, včasih smo govorili o proizvajalcih pa uporabnikih in uporabniki so neki
               drugi. Arhiv Slovenije ima bogato dokumentacijo, zakaj ne stopimo tja, pogledamo
               stvari, saj zato so pa tam nam na razpolago in zelo radi bodo postregli, samo če se
               boste obrnili na njih.</p>
               <p>Če sem sedaj nekaj govoril o literaturi, bi vas rad opozoril tudi na karte, na
               zemljevide. Gre za splošne upravne karte, ponekod običajno so meje vrisane, ampak
               vendar pri nekaterih specialnih kartah, recimo kot je administrativni zemljevid
               Dravske banovine, od tam boste lepo lahko videli natančno o poteku meje na Štajerskem
               in pa seveda tu na jugu, ne pa seveda glede meje v Istri. Teh upravnih in raznih
               specialnih kart je nešteto. Če bi se komu zdelo vredno, vas prosim, poglejte v arhiv
               Borisa Kraigherja. Boris Kraigher ima enkraten arhiv za posamezna okrožja, ptujsko,
               mariborsko ali pa v brežiškem trikotniku. Gospod Avšič, vi, ki ste tu med - vidim, da
               je še tu - poglejte, ne vem, ali ste dobili v roke pregledno karto okraja Krško iz
               leta 1952. Pojdite po meji, pa boste videli, kam kaj paše. Kaj je od koga. Potem so,
               poglejte, če rečem, to indikacijske skice za Kaštel pa Savudrijo. Pojem indikacijska
               skica je tista predhodnica, originalna karta, preden je nastala karta katastrske
               občine. In te indikacijske skice za katastrsko občino Kaštel in Savudrijo so
               originali v zemljiški knjigi v Piranu. Nikjer nisem slišal, da bi bil kdo na kakršen
               koli nezakonit način se prilastil teh skic. So tam, kamor pašejo in kjer bi morale
               biti. Se sprašujem, ali je ministrstvo iskalo po teh kartah, kam so v kakšni dobi
               spadali kakšni kraji.</p>
               <p>Zanimivi se mi zdijo nekateri podatki, kjer bi vas rad spomnil na konkretnosti. Jaz
               bi vas opozoril, da pojdite v arhiv republiškega sekretariata, oziroma zdaj je to
               ministrstvo za notranje zadeve, kjer boste pri fasciklu 451 dobili zelo natančno o
               meji v Istri od enega udeleženca, partizana s tistega področja. Obstajajo posebni
               elaborati tudi v arhivu inštituta za novejšo zgodovino.</p>
               <p>Literature vam ne bi hotel preveč pripovedovati, ampak so posebne publikacije, ki so
               se posebej vezale na našo mejo, tako je Kronika, časopis za slovensko krajevno
               zgodovino, pred desetimi leti imela dolge razprave ravno glede vprašanja meje.
               Nadalje je o tem veliko pisal naš, žal že pokojni, akademik profesor doktor
               Grafenauer v raznih samostojnih publikacijah in revijah. Po vojni je izšla zajetna
               knjiga Julijska krajina po drugi svetovni vojni. Pogosto slišimo, vsaj to poznajo
               poslanci, gospod Valter Bohinc je napisal večji sestavek <q>"Peter Kozler, prvi
               zemljevid slovenskega ozemlja"</q>; 1975. leta je to izšlo. Za podrobnejše informiranje o
               Istri, Jurij Beltram <q>"Pomlad v Istri"</q>. Jaz se bojim, da bo čez nekaj časa nekdo
               napisal <q>"Zima v Istri"</q>. Zato tudi tu govorim, da bi bila v Istri še zmeraj pomlad in
               ne kaj hujšega.</p>
               <p>Po vojni smo tudi dobili zakone o upravni razdelitvi Slovenije, tako 1945. leta,
               nadalje sem omenil že nekaj osebnih arhivov. Nekoliko širša je problematika, o kateri
               je ravno upokojeni zgodovinar gospod Ribnikar pisal, kako je segala Kranjska v
               osrednjo Istro in dejstvo je, kdor le kaj pozna našo nacionalno zgodovino, da Reka
               nikoli ni bila hrvaška, ravno tako ne Istra, da pa so v Istri živeli Hrvatje, to
               drži, ampak njihova <stage>(hrvaška)</stage> v zgodovini nikoli ni bila. Da pa so tam živeli
               Hrvatje, tega pa ne bo mogel nobeden zanikati.</p>
               <p>Pred kakšnimi 40 leti je ekskurzija mladih slovenskih zgodovinarjev pod vodstvom
               univerzitetnega profesorja Milka Kosa potovala po Istri, kjer je pri Buzetu pokojni
               akademik Kos pokazal, kje je slovenska meja. Kdor bi primerjal številke, kako je bilo
               s številom prebivalstva, slovensko in hrvaško-italijansko govorečih v Istri, lahko
               vzame statistike od nekje od začetka 19. stoletja pa naprej. Od leta 1881 pa redno in
               običajno so bile kot nevtralne, ki niso bile še s kakšnimi nacionalnimi spori
               obarvane statistike, leta 1900 in pa 1910, iz tistih statistik lahko natančno vidi
               nacionalno strukturo ob naši južni meji.</p>
               <p>Glede na sam zakon, ki je predložen - seveda se v nekaterih primerih bi dalo stvari
               še izboljšati - mnenja sem, da bi taka ratifikacija bila možna, potem ko bi določili
               mejo. Poznam ugovornike, ki pravijo, saj z Italijo tudi po vojni smo prej imeli
               možnost maloobmejnih prehodov, kot pa je bila določena meja. To drži. Tam seveda so
               tudi nam in v našem imenu mnogokrat drugi poskušali vsiliti, kje bo meja. Takrat so
               bili interesi Jugoslavije in ne samo interesi nas Slovencev, kje bo tekla meja na
               zahodu. Sedaj pa, če bomo prehitri, premalo previdni, bomo zato odgovorni mi čisto
               sami. Nikamor ne bomo mogli kazati, da je nas nekdo drug prisilil, mi smo tu
               samostojna stranka, ki lahko ukrepamo tako, kot zmoremo ali pa kakor hočemo. Če smo
               se doslej lahko izgovarjali pri raznih pogodbah, sprva na Dunaj, potem na Beograd,
               sedaj te možnosti ne bomo več imeli. Zato bi še enkrat predlagal proceduralni sklep,
               da državni zbor obravnava ratifikacijo potem, ko bo nam ministrstvo za zunanje zadeve
               predložilo celotno predstavitev poteka in spreminjanja naše južne meje. Hvala
               lepa.</p>
            </sp>
            <sp xml:id="SDZ2-Izredna-32-1999-02-09.sp9">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Demšar. To je že tretji proceduralni predlog. Prvega, preden bom
               dal besedo gospodu Tošu, predlaga gospod Pahor. Glasi se: <q>"Državni zbor odlaga
               odločanje o zakonu o ratifikaciji, dokler predsednik in podpredsednik vlade Republike
               Slovenije pred državnim zborom ne sporočita stališč v zvezi z vprašanjem, ali ta
               sporazum prejudicira določitev državne meje ali ne."</q></p>
               <p>Drugi predlog je predlog vlade, ki sem ga prebral, torej da se preloži obravnava
               predloga zakona na eno prihodnjih sej.</p>
               <p>Tretji proceduralni predlog, ki je pravzaprav delno že vsebovan skoraj v obeh, pa je
               predlog gospoda Demšarja: <q>"Državni zbor obravnava ratifikacijo, ko bo resor za
               zunanje zadeve predložil celotno predstavitev trase meje s Hrvaško."</q></p>
               <p>Besedo ima gospod Toš, za njim gospod Fabjan.</p>
            </sp>
            <sp xml:id="SDZ2-Izredna-32-1999-02-09.sp10">

               <speaker>PETER TOŠ:</speaker>

               <p>Hvala lepa, gospod predsednik, za besedo. Spoštovane poslanke in poslanci! Glede na
               predlog vlade, da razpravo o zakonu o ratifikaciji sporazuma o maloobmejnem prometu
               in sodelovanju državni zbor preloži na eno svojih prihodnjih sej, sem se želel
               odpovedati svoji najavljeni razpravi. Po razpravi spoštovanega gospoda poslanca
               Demšarja pa mislim, da je le potrebno reči nekaj besed.</p>
               <p>Jaz sem zelo hvaležen poslancu Demšarju za tukaj navedena gradiva in konkretno
               citiranje posameznih elementov iz teh gradiv, za katera pa kljub vsemu lahko zatrdim,
               da so zbrana tudi v naši dokumentaciji. Seveda, mnoštvo gradiv, ki smo jih že zbrali
               v zvezi s problematiko opredeljevanja slovenskega odnosa do poteka državne meje med
               Republiko Slovenijo in Hrvaško, je toliko, da je vedno mogoče najti še kakšen
               element, ki je relevanten za presojo ustreznosti našega ravnanja. V tej smeri je
               vsaka sugestija, še posebej, ki sledi temeljitemu proučevanju problematike, vsekakor
               na mestu in koristna.</p>
               <p>Istočasno naj povem, da smo v naši državi zbirali to dokumentacijo kar precejšnje
               časovno obdobje, zlasti v prvem obdobju, takoj po podpisu sporazuma, s katerim se je
               pričel pravzaprav odvijati postopek ugotavljanja poteka državne meje med našima
               državama, in da smo v tem času uspešno aktivirali tudi že omenjene priznane slovenske
               strokovnjake, kot sta, recimo, oba zgodovinarja, tako prof.dr. Grafenauer kot tudi
               prof.dr. Habjan, ki sta v času zbiranja teh prvotnih gradiv o problematiki meje zelo
               intenzivno sodelovala več kot leto in pol v posebni strokovni komisiji, ki je imela
               nalogo, da zbere ta gradiva. Takrat so poleg teh dveh strokovnjakov v tej komisiji
               sodelovali tudi mnogi drugi, arhivski, geodetski, geografski in pravni strokovnjaki,
               ki so pomagali, da smo pravzaprav prišli do dokaj bogate dokumentacije, s katero
               danes razpolaga naša slovenska delegacija v mešani diplomatski komisiji za ugotovitev
               poteka državne meje med Slovenijo in Hrvaško.</p>
               <p>Naj pa v zvezi s tem zavrnem oceno, da ta mešana diplomatska komisija oziroma
               slovenska delegacija ni branik interesov, in to pravih interesov slovenske države in
               slovenskega naroda, da bo potek državne meje med Republiko Slovenijo in Republiko
               Hrvaško potekal tam, kjer imamo vsa potrebna mednarodnopravna in druga upravičenja
               glede poteka te meje in da se ministrstvo za zunanje zadeve, kot je bilo rečeno, ne
               bi nahajalo na liniji prvega branika meja in slovenskih interesov v zvezi z
               opredelitvijo meja Republike Slovenije. Naj seveda pri tem pripomnim, da to delo
               poteka na podlagi sklepov naše ustavne listine, listine, s katero je slovenska država
               proklamirala svojo samostojnost, in sklepov vašega visokega zbora, s katerimi ste
               opredelili strategijo in usmeritev dela slovenske delegacije v mešani diplomatski
               komisiji zagotovitve poteka državne meje, da pa ne poteka na podlagi političnih akcij
               posameznih političnih strank, ki smo jim priča, zlasti v zadnjem obdobju v slovenskem
               prostoru. In v zvezi s tem naj samo dodam še eno ugotovitev. Slovenci se nismo
               osamosvojili in nismo oblikovali svoje samostojne države niti v času Napoleona niti v
               avstro-ogrski monarhiji niti pred plebiscitom Slovencev na Koroškem niti pred osimsko
               pogodbo, ki jo nekdanja Jugoslavija sklepala s sosednjo Italijo, ampak 25.6.1991. To
               je edino v današnjem svetu sprejemljivo izhodišče, v kolikor želimo, da bo Republika
               Slovenija urejala vprašanja v zvezi s potekom državne meje na način, ki je
               sprejemljiv in skladen z mednarodnopravnimi načeli o urejanju tovrstnih vprašanj.</p>
               <p>Imam dolžnost, da vas še enkrat poprosim, da ob vseh drugih proceduralnih predlogih,
               ki so vam bili dani v dosedanji razpravi v presojo, podprete predlog vlade in
               odložite razpravo o sprejemu sporazuma o maloobmejnem prometu in sodelovanju na eno
               od svojih prihodnjih sej. Razumljivo, da bo do te razprave potrebno gotovo opraviti
               ponovno razpravo v vladi Republike Slovenije, da bo potrebno opraviti najbrž na
               podlagi te razprave v vladi Republike Slovenije tudi razpravo v odboru za mednarodne
               odnose in na tej podlagi zagotoviti, da bodo dvomi, ki so bili v zvezi z vsebino tega
               sporazuma izrečeni v dosedanji razpravi, v celoti odstranjeni in da bo lahko
               sleherni, ki bo dvignil roko za ratifikacijo tega zakona, to dvignil v zavesti, da
               dela nekaj dobrega za obmejno prebivalstvo ob slovensko-hrvaški meji. Hvala lepa.</p>
            </sp>
            <sp xml:id="SDZ2-Izredna-32-1999-02-09.sp11">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Toš. Replika, gospod Avšič, še na razpravo kolega Demšarja.</p>
            </sp>
            <sp xml:id="SDZ2-Izredna-32-1999-02-09.sp12">

               <speaker>JOŽE AVŠIČ:</speaker>

               <p>Hvala lepa, gospod predsednik. Lep pozdrav, kolegice in kolegi! Nisem mislil, da bom
               danes o tem razpravljal, ker sem se nekako že sprijaznil s predlogom sklepa vlade, da
               bi danes preložili odločanje o tem sporazumu iz razlogov, da bi bil sporazum sprejet,
               ratificiran in da bi takrat, ko bo državni zbor preveril še vsa vprašanja, o katerih
               obstajajo dileme, lahko odločil pozitivno. Prijavil sem se k repliki seveda zaradi
               tega, ker me je gospod Demšar v svoji dolgi razpravi kar dvakrat imenoval. Mislim, da
               prvič dokaj dobronamerno. Sam pa menim, da na tak način mednarodnih pogodb ni možno
               sklepati, da bi lahko država Slovenija sklenila z državo Hrvaško sporazum samo za
               tako imenovani <q>"brežiški"</q> trikotnik. Ne gre za to. Je res, da živim v tem trikotniku
               z vsemi težavami obmejnega prebivalstva, pa vendarle ta sporazum zajema območje od
               Lendave, od Prekmurja, Podravja, Obsotelja, Posavja, Dolenjske, Bele krajine,
               Notranjske do Primorja in to okoli 250 tisoč ljudi naj bi bilo zajetih v izvajanje
               tega sporazuma, kar pomeni, da se nekako separatno verjetno res teh zadev ne da
               reševati.</p>
               <p>Drugič, ko me je gospod Demšar omenil, me je pa omenil v nekem kontekstu
               zgodovinskega argumentiranja, kje naj bi slovenske meje bile. Jaz sem prepričan, da
               vse, kar je gospod Demšar navajal, tudi drži zgodovinsko, vendar pa ne bi želel biti
               nekako okrivljen tega, da skušam s tem sporazumom nekaj slabega za to Slovenijo in da
               bi bil sprejem tega sporazuma v nasprotju z interesi Slovenije. Če bi bilo tako,
               potem seveda ne bi zagovarjal sporazuma, vendar sem sam prepričan, da ta sporazum
               dejansko samo rešuje način življenja, delovanja, način medsebojnih odnosov na obeh
               straneh meje. Še zlasti opozarjam na to, da je Slovenija potem, da je postala
               pridružitvena članica Evropske skupnosti, da bo v kratkem verjetno začela izvajati
               tudi nekatera določila na tako imenovanih schengenskih mejah in da se bo v tistem
               trenutku, ko bo to uveljavljeno, tudi na hrvaško-slovenski meji se življenje
               obmejnega prebivalstva lahko samo še poslabšalo.</p>
               <p>Zato zaključujem to repliko s tem, da bom podprl, da danes o tem ne glasujemo, da se
               izognemu temu, da ne bil sporazum sprejet. Vendar pa želim, da bi bil sporazum med
               nami čim hitreje in da ga bi čim hitreje tudi sprejeli potem, ko bo vlada storila to,
               kar nekateri poslanci s svojimi proceduralnimi sklepi zahtevajo. Hvala lepa.</p>
            </sp>
            <sp xml:id="SDZ2-Izredna-32-1999-02-09.sp13">

               <speaker>PREDSEDNIK JANEZ PODOBNIK:</speaker>

               <p>Hvala lepa, kolega Avšič. Kolegice in kolegi, dve repliki sta zdaj na vrsti.
               Opozoril bi vas, da so vsi proceduralni sklepi take narave, da predlagajo odložitev
               odločanja o tej točki dnevnega reda na eno od prihodnjih sej oziroma vsekakor ne
               danes. Prosil bi vas, da ste v razpravah in replikah v tem smislu racionalni, kajti o
               tej zadevi, če bo izglasovan predlog vlade ali katerega od poslancev, državni zbor na
               tej seji ne bo odločal. Repliko ima gospod Demšar.</p>
            </sp>
            <sp xml:id="SDZ2-Izredna-32-1999-02-09.sp14">

               <speaker>VINCENCIJ DEMŠAR:</speaker>

               <p>Kot običajno, bom tudi tokrat kratek. Prvič, repliciram gospodu Tošu, ki je omenil,
               da naj bi bila mešana diplomatska komisija branik, da sem pričakoval, da bi bila ta
               komisija. Jaz sem samo povedal, da niti ne vem uradnega naziva, kako se imenujejo
               ekspertne skupine ali diplomatska komisija. Res pa je, da sem rekel, da od
               ministrstva, tistega, ki je krovno, bi pričakoval, da je branik, zato da ne bi kdo
               rekel, da sem po nepotrebnem kritiziral to komisijo.</p>
               <p>Nadalje bi rekel, da nisem omenjal vseh izredno sposobnih pa tudi par let mlajših
               zgodovinarjev, kot sem jaz, če omenim samo eno tako ime, Saška Srše v arhivu
               Slovenije, ki se posebej s tem starejšim obdobjem ukvarja. Torej mislim, da ne gre
               samo za to, da dokumente dobite, ampak je vredno k tem ljudem iti, ki se vsakodnevno
               srečujejo s to problematiko in nam lahko natresejo. Jaz sem zato bil tudi kratek, pa
               so mi še rekli, da sem bil dolg, ker nisem hotel vseh stvari odpirati, ker menim, da
               bi morala to imeti ta komisija.</p>
               <p>Gospod Avšič, vam ugovarjam. Jaz nisem govoril o tem, da je treba samo za brežiški
               trikotnik sprejeti, ampak vi na tak način zavračate tudi hrvaško ponudbo. Hrvati so
               nam sami to ponudili. Jaz pa verjamem, da je marsikaj drugega tudi že dogovorjeno, ne
               samo za brežiški trikotnik; tudi po Sotli navzgor, čeprav vem, da so še nekatera
               vprašanja, ampak v glavnem so tam stvari dogovorjene. Zato ne gre samo za en
               trikotnik, ampak to, kar ste vi rekli, pa pomeni, da implicitno vključujoč zavračate
               hrvaški predlog; Hrvati so nam rekli, <q>"dajmo tisto potrditi, kar je že dogovorjeno"</q>.
               Tega si nisem jaz izmislil. Mi lahko izpeljemo samo to njihovo ponudbo. Takrat so
               tako rekli - tisti, ki ste bili takrat v Zagrebu, se boste tega spomnili. Če pa
               njihovo ponudbo zavračamo, je pa potem to že naš problem, tudi moj, čeprav bi raje
               videl, da ne bi bil.</p>
            </sp>
            <sp xml:id="SDZ2-Izredna-32-1999-02-09.sp15">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, gospod Jerovšek, za njim gospod Avšič.</p>
            </sp>
            <sp xml:id="SDZ2-Izredna-32-1999-02-09.sp16">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovane kolegice in kolegi! Repliciram gospodu
               Tošu.</p>
               <p>Gospod Toš, v svoji razpravi ste poslance pozvali, da za danes preložimo odločanje o
               ratifikaciji obmejnega sporazuma, tudi z besedami, da bo zunanje ministrstvo naredilo
               vse, da bodo dvomi o vsebini sporazuma v celoti odpravljeni. S takšnim vašim
               plediranjem se sicer v celoti strinjam, vendar bi bilo dobro, da bi k temu prispevalo
               tudi zunanje ministrstvo samo. Kajti javni nastopi nekaterih visokih funkcionarjev
               ministrstva nas k temu ne navajajo. V mislih imam seveda nastop državnega sekretarja
               v ministrstvu za zunanje zadeve, gospoda Franca Jurija, na njegovem zadnjem uradnem
               obisku v Kopru, kot je zapisano v današnjem Delu. Potem, ko je zunanji minister,
               gospod Boris Frlec, najavil preložitev odločanja o ratifikaciji obmejnega sporazuma,
               je gospod Juri tako ministrovo odločitev ostro in žolčno napadel. To je nov prispevek
               k poznavanju delovanja slovenske vlade pa tudi slovenske diplomacije. Gospod Juri je
               <stage>(citiram)</stage> dejal: <q>"Žal je prišlo do sprenevedanja in zlonamerne interpretacije
               nekaterih samovšečnih politikov, ki se bojijo urejanja vprašanja, saj bi s tem
               izgubili teren, na katerem lahko prosperirajo."</q> Moram reči, da je po takšnem nastopu
               gospoda Franca Jurija meni lažje se odločiti za odložitev in glasovati za to
               odložitev, kajti gospod državni sekretar Franco Juri pravzaprav že daljše obdobje v
               glavnem navija za stvari, ki so v večjem interesu naših sosedov.</p>
               <p>Njegov napad na ministra meni pravzaprav ministra kaže v bolj pozitivni luči, kajti
               kako je vendar možno, da v našem zunanjem ministrstvu prihaja do takšnih absurdnih
               zadev, da je tako visok funkcionar dobesedno v tistem trenutku, ko se še ministrove
               besede niso ohladile, že prišel z izpadom in takšno ministrovo stališče ter poskus
               razrešitve vseh dvomov javno napadel. Gospod Franco Juri je podobno pravzaprav
               zavajal poslance tudi na odboru za kmetijstvo, ko smo razpravljali o zadevi
               <q>"lipicanci"</q>. Nekaj dni pred tem, ko se je dokončno zgodil dogovor avstrijske in
               italijanske strani glede vodenja rejskih knjig lipicancev, je poslance prepričeval,
               da imamo čez deset let vso možnost in čas o zadevi meritorno in pravočasno reagirati.
               Ne nazadnje je tudi njegova vloga pri pripravi španskega kompromisnega predloga in
               tudi nekatere navedbe v zadnjem času s strani meritornih piscev mečejo čudno luč na
               take njegove nastope.</p>
               <p>Zaradi tega bi, gospod Toš, prosil, da tako obnašanje v samem zunanjem ministrstvu
               tu in v tem trenutku komentirate. Hvala lepa.</p>
            </sp>
            <sp xml:id="SDZ2-Izredna-32-1999-02-09.sp17">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika gospod Avšič, za njim razprava gospod Fabjan.</p>
            </sp>
            <sp xml:id="SDZ2-Izredna-32-1999-02-09.sp18">

               <speaker>JOŽE AVŠIČ:</speaker>

               <p>Hvala lepa. Moram replicirati na tisto izjavo okoli hrvaške ponudbe. Namreč bil sem
               tudi sam član te delegacije - gospod Demšar skupaj smo bili v Zagrebu. Sprejel nas je
               predsednik parlamenta oziroma sabora in nič kaj takega nismo slišali. Predsednik
               vlade nas je tudi sprejel in tudi tam na uradnem razgovoru ni bilo nič kaj takega
               rečenega. Tudi pri gospodu Domjanu, predsedniku odbora za mednarodne odnose hrvaškega
               sabora smo bili. Tam smo izvedeli, da je hrvaški sabor sporazum ratificiral. To
               pomeni, da je z njihove strani zadeva končana. Nekateri kolegi, ki so bili pred dnevi
               v Zagrebu, so potrdili to, da na Hrvaški strani ne vidijo vsaj za sedaj nobenih
               razlogov, da bi spreminjali ta sporazum, kajti vsi razlogi so na naši strani, in
               mislim da uradne pobude ali pa ponudbe, kot ste rekli s strani Zagreba, da bi
               separatno reševali ta sporazum, ni. Če pa je, bi bilo pa fino, da bi bili z njim vsi
               poslanci tudi seznanjeni. Hvala.</p>
            </sp>
            <sp xml:id="SDZ2-Izredna-32-1999-02-09.sp19">

               <speaker>PREDSEDNIK JANEZ PODOBNIK:</speaker>

               <p>Hvala lepa. Očitno se replike nadaljujejo. Gospod Demšar ima besedo.</p>
            </sp>
            <sp xml:id="SDZ2-Izredna-32-1999-02-09.sp20">

               <speaker>VINCENCIJ DEMŠAR:</speaker>

               <p>Gospod Avšič. Jaz sem bil takrat zelo pozoren, prvikrat sem bil v eni taki
               delegaciji, poleg tega je bilo pa od takrat slaba dva meseca, ko so nam odpeljali
               kombi. Zato sem bil še toliko bolj pozoren na vse in vi se boste spomnili, da je bilo
               nekje okvirno stališče do lanskega leta, da se bomo mi vse stvari dogovorili tako
               glede jedrske elektrarne, tako okoli glede Ljubljanske Banke, celotno se bomo
               dogovorili, potem bomo pa to speljali skozi. Hrvati so pa nam rekli ne, dajmo tisto,
               kar smo se dogovorili. Mi nismo govorili posebej o vprašanju meje, pa maloobmejnega
               sporazuma. Sploh ne. Ampak oni so nam ponudili generalno, načelno, da ni treba, da se
               sedaj nuklearka pa banka povezujeta. Če se nekaj zmenimo zapišimo pa <q>"idimo dalje"</q>,
               tako so rekli, ker se tega izraza zelo dobro spomnim, so rekli pa <q>"idimo dalje"</q>. Zato
               drži, da niso rekli za, lahko se pa za tam, za tisti del meje, kar je že jasno
               dogovorimo. Ne, oni so generalno rekli, kar je dogovorjeno, podpišimo, kar pa še ni,
               bomo pa v nadaljnjem postopku. Če dajo oni tako generalno ponudbo, potem je vseeno,
               katera stvar je, lahko to tudi vključuje vprašanje meje in maloobmejnih prehodov.
               Zato jaz zdaj ne vem, ali obstaja kakšen, mogoče bi nam celo posredovali,
               predvidevam, da ste snemali, saj je bila seja odprta oziroma ta naš pogovor je bil z
               novinarji skupaj, če se spomnite, tam v eni taki bolj podolgovati dvorani je bilo.
               Verjamem, da so snemali, če zaprosimo, jaz predvidevam, da bi nam tudi dali, pa bi
               videli, kaj so tam oni rekli, ko zdaj midva nisva istega mnenja. Jaz na to temo potem
               zdaj tudi ne bi več hotel replicirati, ker potem bom že postal tečen pa dolgočasen.
               Hvala lepa.</p>
            </sp>
            <sp xml:id="SDZ2-Izredna-32-1999-02-09.sp21">

               <speaker>PREDSEDNIK JANEZ PODOBNIK:</speaker>

               <p>Hvala lepa. Razprava, gospod Fabjan. Prosim, no! Dobro, replika, gospod Avšič,
               četrtič, tretjič.</p>
            </sp>
            <sp xml:id="SDZ2-Izredna-32-1999-02-09.sp22">

               <speaker>JOŽE AVŠIČ:</speaker>

               <p>Gospod Demšar, očitno niste razumeli tega, kar so nam takrat Hrvatje povedali.
               Namreč sporazum je bil v času našega obiska z njihove strani in z naše, vladne, že
               podpisan in z strani sabora že ratificiran. Očitno niso mislili na to, da se še lahko
               o tem pogovarjamo.</p>
            </sp>
            <sp xml:id="SDZ2-Izredna-32-1999-02-09.sp23">

               <speaker>PREDSEDNIK JANEZ PODOBNIK:</speaker>

               <p>Hvala lepa. S tem smo replike izčrpali. Besedo ima gospod Andrej Fabjan. Bom dal
               besedo na koncu še gospodu Tošu.</p>
            </sp>
            <sp xml:id="SDZ2-Izredna-32-1999-02-09.sp24">

               <speaker>ANDREJ FABJAN:</speaker>

               <p>Hvala lepa, gospod predsednik. Spoštovane poslanke, cenjeni poslanci, cenjeni
               predstavnik vlade! Ko sem poslušal odprto razpravo, vas spoštovani kolegi, pa tudi iz
               govora predstavnika vlade in njihovih kolegov, sem se nekako odločil, da na tem mestu
               spregovorim nekaj misli v zvezi s tem problemom. V Beli Krajini, od koder izhajam,
               živi blizu 30.000 ljudi. Od tega jih skoraj polovico živi neposredno ob meji sosednji
               Hrvaško. Naj vas spomnim na vasico Kot pri Damlju, kjer najjužnejša točka naše
               Slovenije, poznane po prijateljskih srečanjih štirih slovenskih občin, sever-jug,
               vzhod-zahod, turistični kmetiji Žagar in po zgodovinskem prehodu čez reko Kolpo naše
               delegacije na zasedanju Avnoja leta 1943. Vasico Kot pri Damlju sem omenil zato, ker
               simbolizira dve poglavitni stvari, prehod čez reko Kolpo na drugo zasedanje Avnoja,
               ko bom kasneje omenjal Avnojske meje, meje med federativnimi republikami in drugič,
               primer nerazvitosti področja brez komunalne in cestne infrastrukture ob meji s
               sosednjo Hrvaško.</p>
               <p>Prvič. Tukaj gre za kratek pogled na zgodovinski razvoj meje Slovenije in Hrvaške,
               tam, kjer poteka danes. Vemo, da je taka razmejitev nastala kot vojaška teritorialna
               ali vojaško operativna razmejitev med vojno v začetku 1944. To pa predvsem zaradi
               tega, ker je po kapitulaciji Italije in vstaji v slovenskem Primorju ter razmahom
               partizanskih enot, po drugi strani pa tudi ljudske oblasti, začelo prihajati do
               nesporazumov med slovenskimi in hrvaškimi partizanskimi enotami. Najenostavnejše so
               bile razmejitve ob rekah, Dragonja, Kolpa, saj se reke ponoči ne da zgrešiti. Meja je
               ostala vse do danes razmejitev oziroma dogovor. Čeprav nekateri govorijo o Avnojskih
               mejah, o mejah med jugoslovanskimi republikami. Z ustanavljanjem komunistične partije
               Slovenije, komunistične partije Hrvaške je jugoslovanska partija načrtovala tak
               federalen princip, ki je bil tudi potrjen na drugem zasedanju Avnoja v Jajcu. Vendar
               pa nikjer nimamo nobenih zakonov, nobenih predpisov, ki bi govorili o tem, kje bodo
               meje, kako se določajo in kje bodo potekale. Verjetno bi bilo potrebno pogledati v
               arhiv vlade Slovenije v letih 1945-1956, stenografske zapise ljudske skupščine, morda
               še kaj drugega. A dvomim, da zapisi sploh obstajajo, saj so bili takrat to dogovori
               najvišjih partijskih in državnih vrhov, kateri so se še kako zavedali, da bi
               odpiranje republiških meja nujno pomenilo tudi odpiranje nacionalnega vprašanja. Saj
               je bilo to kritično že v Jugoslaviji od leta 1918. Prišli smo do tega, da je
               mednarodna skupnost leta 1991 in 1992 pravzaprav priznala samostojnost nekaterim
               Jugoslovanskim republikam, izhajajoč iz stališča, da je po ustavi iz leta 1974 to
               pravzaprav državna razmejitev. Republike so bile države, zato bi rad povedal, da ima
               Slovenija vso zakonodajo in predpise, ki določajo obseg občin in s tem tudi obseg
               teritorija Republike Slovenije.</p>
               <p>Vprašanje, ki se največkrat pojavlja ali Slovenci imamo ali nimamo meje, je odveč.
               Mejo Slovenci imamo. Imajo pa jo tudi sosedje Hrvati, na diplomaciji obeh držav pa je
               torej tale domača naloga: Večji del razlogov za mrtvi tek v odnosih izvira iz druge
               strani meje, ima pa opraviti tudi s slabostmi naše strani. Odnosi brez prave
               politične volje so podedovani in ker vrsto let ni bilo narejeno veliko, bi bilo za
               stanje stvari nepošteno kriviti obstoječo koalicijo. Menim, da ste idealni čas za
               ureditev odnosov Slovenija in Hrvaška zamudili. Gotovo je bil najprimernejši trenutek
               za to v letu 1992, to je v času zmagovalne evforije. Ena od zadnjih priložnosti pa v
               letu 1995, ko je bil ponujen tako imenovani mariborski predlog o meji v Piranskem
               zalivu. Danes ni razlogov za obravnavo zapletenih političnih, finančnih,
               premoženjskih, seveda pa tudi ne mejnih vprašanj za vsako ceno, v ihti, saj do
               instant rešitev v diplomaciji ne sme priti.</p>
               <p>In drugič. Zakaj omenjam vasico Kot pri Damlju? Je primerne razvitosti, brez
               komunalne in cestne infrastrukture in drugih negativnih dejavnikov ob meji s Hrvaško.
               Izhajam iz dejstva, da imamo danes v Sloveniji 28 občin s prek 300 tisoč prebivalci,
               ki neposredno mejijo s sosednjo Hrvaško. Vprašam vas spoštovane kolegice, kolegi,
               spoštovani župani. Kako je razvita infrastruktura v teh občinah, kako je s
               poseljenostjo teh predelov in kakšna je torej demografska slika? Obstaja sicer veliko
               podatkov, zato ne dvomim, da odgovora na ta vprašanja od predstavnikov vlade ni težko
               dobiti. Razmere so slabe. Zelo težko pa bi verjetno dobil odgovor na vprašanje: Kdaj
               bodo ljudje, ki živijo ob meji s sosednjo Hrvaško dobili potrebno neoporečno pitno
               vodo? Kdaj bodo dokončane oziroma zgrajene republiške ceste, šole, vrtci? Vse to ne
               potrebujemo župani občin, vse to nujno potrebujejo ljudje, ki še vztrajajo in živijo
               na teh področjih. Obmejno prebivalstvo od sporazuma pričakuje veliko več, konkretne
               stvari. Ta predlog zakona govori o obmejnem prometu in sodelovanju. V sedmem poglavju
               predloga zakona zasledimo člene od 41. do 53., ki govorijo o obmejnem gospodarskem
               sodelovanju. Tukaj bi pričakoval več konkretnih poudarkov, predvsem na gospodarskem
               razvoju ob meji. Omenjeni bi bili lahko tudi konkretni projekti čezmejnega,
               regionalnega sodelovanja. Slovenija se mora predvsem regionalno odpreti na vseh
               svojih mejah. Popolnoma se s tem strinjam, ne glede na sedanje ovire, na mejah bodisi
               z evropsko zvezo, bodisi s Hrvaško.</p>
               <p>Pri čezmejnem sodelovanju ima Slovenija že kar nekaj izkušenj v odnosih z
               italijanskimi obmejnimi območji. Po mnenju znanega slovenskega strokovnjaka za
               regionalne prostorske, urbanistične probleme dr. Ervina Kržišnika pa bi bilo mogoče
               podobno sodelovanja uveljaviti tudi na meji z Avstrijo. Vsem nam je dobro poznan
               primer na severozahodnem delu triregijskega sodelovanja med Beljakom, Trbižem in
               Kranjsko Goro oziroma Jesenicami. Na severovzhodnem obmejnem območju bi bilo možno
               uveljaviti sodelovanje štirih dežel, ki bi zajele pomursko in del podravske regije v
               Slovenije, del Gradiščanske v Avstriji, del Zalske županije na Madžarskem ter del
               Podravine in Hrvaškega Zagorja. Jugovzhodna čezmejna regija oziroma obmejno območje
               pa bi zajemala vrhovna središča, kot so Ilirska Bistrica, Kočevje, Črnomelj, Metlika,
               Novo mesto, Krško in Brežice na slovenski strani ter Rijeko, Duga Resa, Karlovac,
               Zagreb, na hrvaški strani. Seveda so te obmejne regije v primerjavi z evropskimi zelo
               majhne, za Slovenijo pa vsekakor zelo zanimive.</p>
               <p>Odnose med Slovenijo in sosednjo Hrvaško oziroma reševanje odprtih vprašanj je možno
               spodbuditi ravno na široki podpori iz samega vrha obeh držav oziroma njunih
               diplomacij na projektih čezmejnega regionalnega sodelovanja. Takšni projekti imajo
               različne cilje. Rešujejo dvostranske probleme in konflikte, so vmesni prostor ali
               vhodna vrata za izboljšanje odnosov med obema državama, predstavljajo način
               oblikovanja transnacionalnega območja, ki ima pomembno vlogo v mednarodnih
               gospodarskih odnosih.</p>
               <p>Sporazum potrebujemo, tega se zavedam, vendar pa Slovenija oziroma vlada Republike
               Slovenije naj bi pripravljala takšne meddržavne sporazume, posebej z južno sosedo
               Hrvaško, kjer bo osnova čezmejno regionalno sodelovanje. Pospeševanje čezmejnega
               regionalnega sodelovanja bi moralo zajeti zlasti naslednja področja oziroma projekti
               naj bi zajemali: varstvo okolja, odlaganje nevarnih odpadkov, vodno gospodarstvo in
               oskrbo z vodo, energetiko, promet in druge oblike infrastrukture, telekomunikacije,
               radio, televizijo, splošno čezmejno sodelovanje, izvoz in uvoz blaga, tuja neposredna
               vlaganja in prenos tehnologije, turizem, zaposlovanje, dnevne migracije, regionalno
               prostorsko planiranje, znanost, raziskovanje, izobraževanje, varnost, požarna
               varnost, pomoč pri naravnih katastrofah. Vse to dolgoročno omogoča razrešitev mnogih
               konfliktov med obema državama. V Sloveniji, majhni državi z omejenimi naravnimi
               možnostmi za razvoj, podpira v fleksibilno, tržno naravnano gospodarstvo.</p>
               <p>Spoštovane gospe, cenjeni gospodje, predstavniki vlade, hvala lepa za vaš posluh in
               čas. Hvala lepa.</p>
            </sp>
            <sp xml:id="SDZ2-Izredna-32-1999-02-09.sp25">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Fabjanu. Besedo želi gospod Toš.</p>
            </sp>
            <sp xml:id="SDZ2-Izredna-32-1999-02-09.sp26">

               <speaker>PETER TOŠ:</speaker>

               <p>Gospod predsednik, hvala lepa za možnost, da na kratko odgovorim na dvoje, troje
               vprašanj.</p>
               <p>V zvezi z razpravo spoštovanega poslanca, gospoda Demšarja, naj povem, da je zbor
               ratificiral sporazum, ki ureja ustanovitev ustreznih meddržavnih teles za ugotovitev
               poteka državne meje, v okviru katerega so navedena vsa ta telesa, tako sestav mešane
               diplomatske komisije, ki se s tem sporazumom ustanavlja, in vseh drugih delovnih
               teles ter načinov dela, ki jih je potrebno spoštovati pri uravnavanju reševanja teh
               vprašanj. Ta sporazum je državni zbor ratificiral v letu 1993.</p>
               <p>V zvezi z razpravo poslanca, gospoda Jerovška - seveda pričakuje moj komentar v
               zvezi z nekim člankom v današnjem Delu. Jaz sem, spoštovani poslanci, državni
               podsekretar v ministrstvu za zunanje zadeve in težko komentiram izjave državnega
               sekretarja. Mislim pa, da gre za majhen vsebinski lapsus v načinu interpretacije teh
               izjav; mislim, da te izjave niso letele na izjave ministra za zunanje zadeve, pač pa
               na neko drugo dogajanje v tem istem okolju. Gotovo pa bo državni sekretar Franco Juri
               sam izkoristil prvo priložnost in bo dal jasen odgovor na zahtevano vprašanje.</p>
               <p>Glede razprave poslanca gospoda Fabjana naj ob vseh dobrih namerah njegove razprave
               v zvezi z nujnostjo ureditve odnosov maloobmejnega sodelovanja le dodam, da bo
               natančnost prisotna v razmišljanju eventualnih poslušalcev te razprave, da so meje v
               nekdanji skupni državi, tudi med Republiko Slovenijo in Republiko Hrvaško bile do
               metra natančno določene glede kopenskih mej s tako zveznimi predpisi, kot tudi na
               njih temelječimi republiškimi predpisi in da torej ne gre zgolj za nek okus takratnih
               političnih funkcionarjev. Čeprav ne oporekam, da je pri opredeljevanju nekaterih
               delov meje skozi našo slovensko zgodovino šlo za zgolj, bi rekel individualne, tudi
               individualne pristope posameznih funkcionarjev. Tako da vsa celotna problematika, ki
               zadeva meje in določanje poteka meje se ne sooča s tem izhodiščnim dejstvom, ampak
               sooča se z drugim dejstvom, da ima na podlagi teh zakonov obstoječa evidenca določene
               vrzeli, ima določena dvojna zajetja določenih zemljišč ali da določenih zemljišč
               sploh v tej evidenci niso bila vključena itd., in ta vprašanja je seveda treba
               razčistiti, odpraviti z uporabo dogovorjenih načel za pristop k sporazumnemu urejanju
               teh vprašanj. Poleg seveda nekaterih drugih vprašanj, ki zadevajo potrebne spremembe
               na poteku geodetske meje v jutrišnjo državno mejo med našima državama. Hvala lepa,
               gospod predsednik.</p>
            </sp>
            <sp xml:id="SDZ2-Izredna-32-1999-02-09.sp27">

               <speaker>PREDSEDNIK JANEZ PODOBNIK:</speaker>

               <p>Hvala lepa. Prekinjam splošno razpravo in dajem na glasovanje naslednji
               proceduralni... Imate proceduralni predlog? <stage>(Ne.)</stage> Ste se pisno prijavili? Besedo ima
               gospod Janša. Pri tej točki smo izglasovali, da ni omejitev razprav. Imate
               besedo.</p>
            </sp>
            <sp xml:id="SDZ2-Izredna-32-1999-02-09.sp28">

               <speaker>JANEZ JANŠA:</speaker>

               <p>Hvala za besedo, gospod predsednik. Kolegice in kolegi! Od julija lanskega leta je
               ta točka bila na dnevnem redu sej in smo jo prelagali iz ene na drugo sejo in zdaj to
               točko umikamo iz dnevnega reda. Eden ali drugi sklep bo verjetno izglasovan. Ni pa
               tukaj nihče povedal, kaj se bo dogajalo v nadaljevanju. Vlada se je izpogajala,
               podpisala je ta sporazum, ga poslala v ratifikacijo v ta državni zbor, v tem času je
               Hrvaška sporazum že ratifikcirala, izredno hitro, takoj, še nobenega sporazuma niso
               ratificirali tako hitro, izrazili so veliko zadovoljstvo nad tem in so nam potisnili
               žogico in čakali na to, kaj bo odločil ta parlament. Mi smo dobili predlog tega
               sporazuma od vlade. Jaz predpostavljam, da je bilo to na vladi soglasno sprejeto. Ko
               se je začela ta razprava v državnem zboru, so prišli na dan pomisleki. Drži tudi to,
               da je odbor za mednarodne odnose že v fazi pobude obravnaval izhodišča in jih menda v
               veliki meri potrdil. Tudi to govori o tem, kako ta odbor deluje. Skratka, do
               pomislekov je prišlo šele potem, ko je bil ta sporazum že na dnevnem redu plenarne
               seje.</p>
               <p>Dejstvo je, da gre za pomembno stvar. Dejstvo je, da je v tem sporazumu vrsta
               stvari, ki jih ljudje na obeh straneh meje potrebujejo. So stvari, ki so notri
               določene, in ki bodo pomembno vplivale na lažje reševanje nekaterih zadev v obmejnih
               krajih. Dejstvo je pa tudi, da je po mnenju tistih, ki se s tem sporazumom ne
               strinjamo, v besedilu tega sporazuma vrsta stvari, ki s stališča državnega interesa
               Slovenije, niso sprejemljive. In ta državni zbor zdaj to tehta. Ker ni bilo očitno,
               potem ko je prišlo do tega razhajanja tudi v sami vladi, možno priti do soglasja,
               kako se bo glasovalo o tem sporazumu oziroma ne v vladi ampak o vladni koaliciji, smo
               odločanje prelagali do tega zadnjega primera, ko je poslanska skupina liberalne
               demokracije najprej prek gospoda Avšiča, nato preko gospoda Anderliča na kolegiju ali
               na delovnem razgovoru vodij poslanskih skupin, zelo odločno zahtevala, da se o tem
               sporazumu državni zbor opredeli z argumentom - boljše, da pade in se pogajamo o
               novem, kot da se še kar naprej čaka in se ne ve, kako in kaj. Zelo vehementno je
               gospod Anderlič to stališče zastopal in komaj smo tam potem prišli do kompromisa, da
               tisti dan kar takoj ne bo glasovanja, na tisti seji, ampak na naslednji izredni seji
               pod pogojem, da je to na začetku, je rekel. In to je šlo na to izredno sejo in zdaj
               smo tukaj, kjer smo. Malo smo razpravljali, zdaj pa vlada predlaga umik sporazuma.
               Hkrati pa beremo, kot je prej to rekel že kolega Jerovšek, stališče isti dan danes, v
               enem od dnevnikov je stališče državnega sekretarja ministrstva za zunanje zadeve, to
               se pravi predstavnika ta-iste vlade, ki pravi, da je to pa škodljivo. Imamo mnenje
               poslanske skupine največje vladne stranke, ki forsira sprejemenje oziroma je to
               forsirala, imamo mnenje vlade, ki predlaga odložitev in imamo stališče državnega
               sekretarja ta-iste vlade, ki pravi, da je odložitev škodljiva. Imamo tri nasprotujoča
               si stališča, ki se bodo zdaj prek tega proceduralnega predloga nekako poenotila
               oziroma poenotila okrog tega, da se odločanje odloži, nihče pa ne ve povedati, kaj se
               bo zgodilo po tem. Sosednja država je to ratificirala, verjetno se ne bo pogajala o
               novem sporazumu, dokler tukaj ne pade dokončna odločitev.</p>
               <p>Mi imamo vlado, imamo pogajalsko skupino, ki se je pogajala in izpogajala očitno
               slab sporazum, ki nima večine v tem državnem zboru. Ampak mi to vlado še vedno imamo,
               imamo še vedno istega zunanjega ministra, imamo celo isto skupino, ki se izpogajala,
               ki trdi, da ta sporazum dober in ne bo nič naredila, da se stvari kaj spremenijo.
               Skratka, odločanje bo spet odloženo. Ljudje, ki so izpogajali sporazum, ki ni
               sprejemljiv za večino v tem državnem zboru, bodo ostali na svojih mestih, odgovarjal
               ne bo nihče, nobenih novih ljudi ne bo imenovanih v kakšno skupino, ki bi zadevo
               proučila in predlagala kakšne rešitve - in mi bomo čakali. Verjetno bo vlada čakala
               do trenutka, ko bo izračunala, da je v državnem zboru večina, ki bo glasovala za
               takšen sporazum. To pa je možno samo ob tem, da se pač druga največja vladna stranka
               premisli v svojem stališču ali da kaj iztrgujejo za kakšno drugo zadevo. Nič od tega
               ni dobro; ne to, da sedaj čakamo in ne vemo, kaj bo, niti da se čaka na to, da se
               razmerje sil v okviru tega istega parlamenta spremeni. Dobro tudi ni neko glasovanje,
               po katerem ne vemo, kaj bo naslednji korak; mi lahko sporazum zavrnemo, pa tudi ne
               vemo, kaj bo potem. Vprašanje je, če se bo sosednja država pripravljena kar tako
               pogajati.</p>
               <p>Skratka, smo v situaciji, kjer ni dobre rešitve. Zato bomo najbrž večinoma glasovali
               za ta proceduralni predlog, da se odločanje odloži. Vendar pa bi bilo pošteno od
               vlade, da pove, kaj bo počela v tem času, bo prišla pred državni zbor s kakšno
               rešitvijo, ki bi lahko rešila to situacijo, ali se bo samo čakalo. Ta zadeva ima tudi
               določene mednarodne posledice, ki ne zadevajo samo Slovenije in Hrvaške, ampak celo
               regijo in tudi naš odnos do Evropske zveze.</p>
               <p>No, in še en nauk lahko potegnemo iz tega: nikoli se to, kar se je sedaj zgodilo, ne
               bi smelo zgoditi; imamo ustavo, imamo vrsto zakonov, imamo procedure, ki določajo,
               kako se prihaja do nekih rešitev. Ne bi se smelo zgoditi, da vlada predlaga državnemu
               zboru nekaj, za kar se potem izkaže, da vlada tega ni sprejela vsebinsko. Ne bi se
               smelo zgoditi, pa se je zgodilo. V prihodnje je treba na te stvari bolj paziti. Ne bi
               se smelo tudi zgoditi, da matično delovno telo da soglasje za neko pobudo, jo
               obravnava tako, brez razprave ali pa z levo roko, in šele potem, ko je zadeva že
               podpisana in je pred ratifikacijo, nekdo ugotovi, da je nekaj narobe. Čez vrsto
               proceduralnih stopnic smo šli, ki so v proceduri za to, da bi predstavljale neko
               varovalko, pa se na nobeni stopnici nismo ustavili, ampak šele na tej, tik pred
               končno odločitvijo, ko ni več dobre rešitve. Treba se je vprašati, kako naš celoten
               sistem funkcionira, kako vse to funkcionira. Pa smo se opekli s španskim kompromisom,
               z nekaterimi drugimi zadevami v zvezi z zunanjepolitičnimi vprašanji, pa še vedno
               stvari potekajo na isti način. Če bomo mi danes odločanje odložili, obdržali isto
               pogajalsko skupino, isto strukturo ministrstva za zunanje zadeve, ker minister
               predlaga odložitev odločanja, njegov državni sekretar pa to v časopisu pokritizira
               naslednji dan, se nam bo naslednjič zgodilo še kaj hujšega.</p>
            </sp>
            <sp xml:id="SDZ2-Izredna-32-1999-02-09.sp29">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, dr. Franc Zagožen.</p>
            </sp>
            <sp xml:id="SDZ2-Izredna-32-1999-02-09.sp30">

               <speaker>DR. FRANC ZAGOŽEN:</speaker>

               <p>Spoštovani zbor! Mislim, da je le treba povedati, da je ta koalicija sporazum
               podedovala, da je bil pripravljen - besedilo je bilo pripravljeno prej, kot je
               koalicija nastala, da je bil sicer podpisan od zunanjih ministrov potem, mislim da
               mesec ali dva po nastanku koalicije, in podpisal ga je minister Thaler. Jasno je, da
               potem sporazuma, ko ga zunanja ministra podpišeta, ni več mogoče vsebinsko
               spreminjati, procedura teče tako, da se ratificira ali zavrne. V tej koaliciji pa
               glede sporazuma dejansko nikoli ni bilo soglasja. Jaz zavračam taka podtikanja ali
               napovedanja gospoda Janša, da bo Slovenska ljudska stranka nekaj iztrgovala. Mi smo
               ocenili, da je sporazum škodljiv, da onemogoča, da bi se Slovenija mogoče kdaj v
               prihodnosti lahko odločila, če drugače do sporazuma o meji s Hrvaško ne bo mogoče
               priti, tudi z mednarodno arbitražo, ker bo prav v tem maloobmejnem sporazumu glavni
               adut sosednje države za mednarodno arbitražo seveda v njeno korist. Naj spomnim ob
               tem še, da je bil izid glasovanja, ko smo na tej seji začeli obravnavo, zelo negotov,
               in da je bilo kar nekaj poslancev Socialdemokratske stranke, ki jim vsebina sporazuma
               očitno tudi ni bila tako jasna, in so bili odločeni, da bodo zanj glasovali in to na
               podlagi seveda nekaj telefonskih klicev ljudi, ki so zainteresirani za to. Šele
               ponovna razprava, spet tukaj v državnem zboru, je nekatere stvari razjasnila.</p>
               <p>Jaz sem predlagal, da državni zbor sporazum soglasno zavrne, ker bi bila to edina
               politično modra odločitev državnega zbora, tudi pravo sporočilo naši sosedi Hrvaški,
               pravo politično sporočilo in pa seveda argument za vlado, da se o odprtih vprašanjih
               s sosednjo državo pogaja na podlagi drugačnih izhodišč, tistih izhodišč, ki jih je
               državni zbor te države v prejšnjih mandatih že sprejemal. Če ni soglasja o tem, da
               soglasno zavrnemo ali z zelo veliko večino, ratifikacijo takega sporazuma, potem je
               po mojem pač treba še počakati, da bo tako soglasje doseženo. Gospod Toš je sicer
               napovedal, da si bo ministrstvo prizadevalo, da bi poslance prepričalo o veliki
               koristnosti tega sporazuma, in da bi torej enkrat v prihodnosti ga soglasno podprli.
               Jaz trdno upam seveda, da se to nikoli ne bo zgodilo, in trdno upam, da se bo zgodilo
               nasprotno, da se bo državni zbor prej ali slej odločil za drugačno potezo, to je
               soglasno zavrnitev in potem ponoven začetek pogajanj.</p>
               <p>Bilo bi pa politično škodljivo, če zdajle sporazum zavrnemo z nekaj glasovi večine.
               V tem primeru mislim, da tudi kakšna nova pogajalska skupina ne bi imela dobrih
               izhodišč za nov začetek pogajanj - tudi o meji seveda, ne samo o maloobmejnem
               sporazumu. Hvala.</p>
            </sp>
            <sp xml:id="SDZ2-Izredna-32-1999-02-09.sp31">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika gospod Janša.</p>
            </sp>
            <sp xml:id="SDZ2-Izredna-32-1999-02-09.sp32">

               <speaker>JANEZ JANŠA:</speaker>

               <p>Torej dr. Zagožen jaz nisem govoril o ljudski stranki. Vsaj ne v tistem delu, ko sem
               govoril o dediščini. Je pa tako, da ko enkrat prevzameš izvršilno oblast, prevzameš
               tudi vso dediščino prejšnjih vlad, kjer ni s tem, ko nastopi mandat druga vlada
               nastopilo neko nov obdobje, ker prejšnji zakoni in prejšnji dogovori nič ne veljajo,
               ampak nastopi nek povsem nov čas, ker se vse stvari kreirajo od začetka. Tega ni,
               vsaj ne v demokraciji in ko se nekdo odloča o tem ali gre v vlado ali ne, se odloča
               tudi o temu, ali bo prevzel tisto dediščino ali je ne bo prevzel. Skratka prevzame
               tudi en del te odgovornosti, na to je treba misliti takrat.</p>
               <p>Kar se pa tiče trgovanja pa nisem dejal, da boste vi pristali na to ali pa se
               strgovali za kaj, tako da to ni bilo nobeno podtikanje, jaz sem samo vprašal, na kaj
               se čaka. Tudi vi niste povedali, na kaj se čaka. Pravite, vi pravite naj se čaka na
               to, da bo ta parlament soglasno to zavrnil. Očitno ta parlament tega soglasno ne bo
               zavrnil, ker skoraj polovica poslancev mislim, to je ta razprava pokazala, da je
               sporazum dober. Malo več kot polovica pa misli, da ni dober, in naj bi glasovala
               proti, po teh najavah. Se pravi, vi lahko čakate na to, da se bodo vsi tisti
               premislili, ki so za, in bodo postali proti, minister bo počakal na to, da bo večina
               za. Njega nič ne moti, tudi če je bil samo en glas za, samo da je bilo to sprejeto,
               saj tako ga je bilo možno razumeti. Rajši bi seveda videl, da bi bilo teh glasov več
               oziroma da bi bili vsi.</p>
               <p>Ampak res bi prosil, če nekdo pove, kaj bo potem. Če mi to odložimo, kaj se bo
               začelo jutri dogajati s tem sporazumom. Se bo kdo začel pogajati za novega? Bo kdo
               prišel na dan z novimi argumenti, ki bodo dokazovali, da ima ena ali druga stran prav
               ali narobe, in kako se bo ta situacija rešila. Res je najbrž brezpredmetno sedaj
               govoriti o tem, kako je do tega prišlo, to smo tako ali tako že dvakrat slišali, in
               kdo je odgovoren. Ampak dejstvo je, da za stanje, kakršno je sedaj, in za to, kako se
               bo rešilo, ni odgovoren nihče drug kot ta vlada in ta parlament. Ker druge vlade ni
               in tudi drugega parlamenta ni. Vlada mora, če se da, pripraviti zadeve tako, da bo
               možno ta sporazum sprejeti in ta parlament ga mora ratificirati. Ali pa bo to čakalo
               na nov mandat, novo vlado in novo sestavo državnega zbora. Samo do takrat je še
               skoraj dve leti, če bo to reden mandat, in v tem času te stvari ne bodo rešene. In
               problemi na katere tisti, ki so za ratifikacijo, opozarjajo, tudi obstajajo. Ti
               argumenti tudi držijo. Mi sedaj tukaj tehtamo dve stvari. Ena je državni in strateški
               interes, ki po mojem mnenju prevlada o vsej tej diskusiji, hkrati pa je seveda mora
               biti v interesu vlade in države, da te stvari, ki zadevajo življenje ljudi ob meji,
               tudi uredi. In tukaj je treba najti neko rešitev in jaz bi rad, da tisti, ki so za to
               plačani, da iščejo te rešitve, povedo, kaj bomo naredili, potem, ko bomo odločanje
               preložili, da naslednjič ne bomo tega ponovili.</p>
            </sp>
            <sp xml:id="SDZ2-Izredna-32-1999-02-09.sp33">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, gospod Pahor.</p>
            </sp>
            <sp xml:id="SDZ2-Izredna-32-1999-02-09.sp34">

               <speaker>BORUT PAHOR:</speaker>

               <p>Hvala lepa. Odločitev parlamenta, da preloži glasovanje o tem sporazumu, je gotovo
               najmanj slaba od vseh možnosti, zagotovo ni dobra možnost. Odločitev pomeni preložiti
               problem, <q>"ad calendas Graecas"</q>, tako kot predlaga vlada.</p>
               <p>Mislim, da je bil nastop dr. Zagožna dobro izhodišče za to, da se ponovno spomni:
               ratifikacija mednarodne pogodbe pomeni sprejeti obveznost države, ki jo mora izvajati
               vsaka vlada, ne glede na politično sestavo v naslednjih mandatih. Dr. Zagožna skrbi,
               da je z vstopom Slovenske ljudske stranke ta stranka podedovala tudi del pogajanj, ki
               jih je slovenska vlada vodila, ko te stranke ni bilo v vladni koaliciji. Zato mora
               dr. Zagožen in drugi kolegi razumeti, da ima opozicija skrb pred ratifikacijo
               sporazuma, kateremu polovica vlade ne verjame. Namreč, ne verjame, da je dober in
               koristen za nacionalne interese.</p>
               <p>Združena lista predlaga, da vlada v relativno kratkem času poskuša ta problem
               rešiti. To, kar pravi kolega Janša, je točno: mi zdaj problem samo prelagamo,
               rešujemo ga pa ne. Zato je naš proceduralni predlog, če smem spomniti, dr. Podobnik,
               predsednik, v tem, da predsednik vlade in podpredsednik vlade, dr. Drnovšek in gospod
               Podobnik, pred tem visokim zborom jasno in glasno povesta, ali 1. in 59. člen v
               koliziji pomenita prejudic državne meje ali ne. Če pomenita prejudic državne meje,
               potem sporazuma ne moremo ratificirati. Če oba glavna moža slovenske vlade, ki sta
               končala ta pogajanja, rečeta, da tega prejudica ni, in da za tem stojijo trdna
               strokovna in politična mnenja, so izpolnjeni politični pogoji za glasovanje v
               državnem zboru. Torej, ravno zaradi besed dr. Zagožna, ki so po svoje zelo tehtne in
               razumljive, mora vladna koalicija in večina v državnem zboru razumeti, da ni mogoče
               odločati o tem sporazumu, dokler vlada ne bo imela povsem enotnega pogleda na ključno
               vprašanje slovenske državne suverenosti, to je na vprašanje določitve meje.</p>
            </sp>
            <sp xml:id="SDZ2-Izredna-32-1999-02-09.sp35">

               <speaker>PREDSEDNIK JANEZ PODOBNIK:</speaker>

               <p>Replika, dr. Franc Zagožen, gospod Avšič in gospod Demšar.</p>
            </sp>
            <sp xml:id="SDZ2-Izredna-32-1999-02-09.sp36">

               <speaker>DR. FRANC ZAGOŽEN:</speaker>

               <p>Prevzeti dediščino prejšnjih vlad in prejšnjih koalicij seveda še ne pomeni, da je
               treba nadaljevati tako. Če bi bil sporazum ratificiran, potem je jasno, da je to
               ratificirana mednarodna pogodba, ki državo zavezuje - in tu nobena koalicija, taka
               ali drugačna, ne more stvari spremeniti, niti nobena znanost ali politična volja in
               tako naprej. Vendar gre ravno za to. Mi menimo, in stališča ne bomo spreminjali, ker
               smo o tem trdno prepričani, da tega sporazuma ne smemo ratificirati, ker bi ga v
               škodo države. Naš problem je, s kakšno večino bo zavrnjen. Jaz želim, kot sem rekel,
               da bi bil soglasno zavrnjen. Ali bomo to dosegli ali ne, ne vem. Strinjam se; raje
               imam, da je zavrnjen z nekaj glasovi, kot pa da je s kakšnim glasom večine
               izglasovan. Ampak to, kar jasno predlagam, je soglasna zavrnitev. Pri tem ima najbrž
               lahko neko določeno vlogo tudi opozicija.</p>
               <p>Zakaj, gospod Pahor, se imate namen ravnati samo po tem, kaj bo rekla koalicija in
               kdaj se bo do tega problema enotno opredelila? Tudi vi ste tu zato, da se
               opredeljujete, in opredelite se, preanalizirajte zadevo. Jaz vam vnaprej povem, da
               vam bo lahko ministrstvo za zunanje zadeve pripeljalo vrsto pravnih strokovnjakov, ki
               bodo trdili, da 59. člen v celoti rešuje problem prejudica meje, vendar mene niso
               prepričali in me tudi ne bodo in jaz vam lahko pripeljem druge, ki bodo trdili
               drugače. Torej gre za politično odgovornost tudi, in v teh primerih mislim gre tudi
               za politično odgovornost opozicije, zato ne kar tako terjati od vladne koalicije, da
               se poenoti, potem bo pa problem rešen. Odvisno od tega, kje bi se poenotila. Janša je
               napovedoval, da se bomo poenotili na stališču, ki ga zastopa večji del koalicije. Vi
               se o tem sploh ne opredeljujete. Jaz bi rad povedal, da gre za odgovornost, ne glede
               na to, kaj bo rekel ta ali drugi predsednik stranke ali predsednik vlade ali
               podpredsednik vlade. V takih primerih mislim da gre tu za samostojno odgovornost
               poslancev, ki se opredeljujejo, in državnega zbora kot takega. Kakšno politično
               sporočilo bo poslal pravzaprav sosednji državi? In zaradi tega apeliram na to.</p>
               <p>Poglejte, na srečo, jaz sicer ne vem, ampak tako je, tako je očitno tudi drugod,
               taka so pač pravila igre, mednarodne pogodbe, razen izjem, ki jih zdaj naša ustava
               določa, se sprejemajo z enostavno večino v državnem zboru, potem so pa dejansko nad
               ustavo Republike Slovenije, ker jim ni mogoče očitati protiustavnosti, potem, ko so
               ratificirane. Ampak tako je, dejstvo je, da je mogoče z enostavno večino sprejeti
               tudi zelo usodne odločitve. Ko je ta država nastajala, to ni bilo mogoče. Takrat smo
               z ustavnimi zakoni, z amandmaji k takrat veljavni ustavi, s temeljno listino, vse
               seveda na nivoju konstitutivnih aktov države, sprejemali vse odločitve. Z velikim
               soglasjem je bilo to treba doseči, torej najmanj dve tretjini, takrat tridomne
               skupščine in vendar je to uspevalo - takoj zaključujem - mislim, da bi tudi državni
               zbor v tem sklicu prav naredil, če bi nekoliko pogledal nazaj, kaj je delala tridomna
               in politično zelo pisana skupščina v prvem mandatu. Hvala.</p>
            </sp>
            <sp xml:id="SDZ2-Izredna-32-1999-02-09.sp37">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, gospod Avšič.</p>
            </sp>
            <sp xml:id="SDZ2-Izredna-32-1999-02-09.sp38">

               <speaker>JOŽE AVŠIČ:</speaker>

               <p>Da ne bo dvomov o tem, da se, kot bi skoraj lahko zgledalo, samo poslanska skupina
               liberalnih demokratov prizadeva za podpis tega sporazuma, bi le moral povedati, da
               smo se v poslanski skupini odločili za to, da predlagamo, da se ta točka iz 10.
               prenese na izredno sejo kot eno od prednostnih, tudi iz razlogov, ker smo pregledali
               magnetograme razprav junija lanskega leta, res da je dolgo nazaj in da smo takrat
               ugotavljali pravzaprav, da so vse, vse poslanske skupine, razen ene, zagovarjale
               podpis tega sporazuma. Razen ene - čisto vse, to se v magnetogramih da videti. Seveda
               smo se mi po vseh razpravah do sedaj nekako tudi poenotili, da se strinjamo s
               prestavitvijo odločanja o tej točki ravno iz razlogov, da ne bi sporazum padel. Kajti
               ocenjujemo še vedno, da bi bila to izjemno velika škoda za Slovenijo, zlasti za
               odnose med obema sosednjima državama, predvsem pa seveda za obmejno prebivalstvo na
               obeh straneh, seveda, predvsem za slovensko, kajti mi smo njihovi predstavniki.
               Mislim, da v vseh razpravah je bilo jasno predvsem dvoje, da sporazum ne prinaša vseh
               rešitev za prebivalstvo, ki ga morda prebivalstvo pričakuje s takim sporazumom, ker
               je povsem razumljivo, da v sporazumevanju je pač treba potrditi tisto, kar je za obe
               državi nesporno in drugo, da je problem prejudica. Čeprav ta 59. člen jasno govori o
               tem, da naj sporazum ne bi prejudiciral določanja državne meje, je bila dana temu
               največja teža, zato v naši poslanski skupini menimo, da moramo poslanci dobiti vsa
               zagotovila, da s tem sporazumom dejansko meje ne bodo prejudicirane in samo toliko se
               lahko čaka do odločanja. Če seveda ne bodo nobena zagotovila pomagala, bomo v
               državnem zboru enkrat o tem morali odločiti, saj je stanje, kakršno je, v bistvu že
               nevzdržno.</p>
               <p>Rad bi povedal to, da sem še kot župan občine, ki jo v veliki meri tangira ta
               sporazum, dobil v vednost iz državnega zbora osnutek tega sporazuma in da je ta
               sporazum - bil ne v obravnavi - pri poslancih državnega zbora še pred podpisom in da
               smo imeli tudi v občinah v bistvu možnost že reagirati tako kot državni zbor. Vendar
               mislim, da reakcij na ta sporazum, ki se je pripravljal, ni bilo in tak, kot je, je
               bil podpisan in takega, kot je, je vlada tudi posredovala v državni zbor.</p>
               <p>Jaz seveda menim, da sporazum drži v tistem delu, da meje s tem ne določamo. V
               nasprotnem primeru bi bil seveda tudi sam proti temu sporazumu. Prepričan pa sem, da
               bi morali ta sporazum v interesu obmejnega prebivalstva obeh držav podpisati v
               najkrajšem možnem času, potem ko bo vlada glavne dileme okoli možnega prejudica
               državne meje razčistila. Hvala.</p>
            </sp>
            <sp xml:id="SDZ2-Izredna-32-1999-02-09.sp39">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, gospod Demšar, za njim gospod Pahor.</p>
            </sp>
            <sp xml:id="SDZ2-Izredna-32-1999-02-09.sp40">

               <speaker>VINCENCIJ DEMŠAR:</speaker>

               <p>Najprej bom rekel, da sem zelo vesel, kar je gospod Avšič zdajle povedal. Repliciram
               pa po vrsti, tako gospodu Janši, gospodu Zagožnu in gospodu Pahorju.</p>
               <p>Prvič, gospod Janša, jaz sem predlagal konkretno, kaj naj se naredi, preden bo
               zadeva prišla spet pred poslance. Torej stroka: zgodovinarji, geografi, pravniki in
               še kdo, ti naj opravijo svojo službo. Zato ne reči, da ni povedano kako naprej. Ker
               stvar ni pripravljena, menim, da jo morajo sedaj le-ti pripraviti boljšo.</p>
               <p>Drugič repliciram gospodu Zagožnu, ko pravi dediščina. To je res dediščina, vendar
               moram povedati, da so mi ljudje, ki so mi blizu po stroki, povedali, da dokler je bil
               Peterle zunanji minister, on je bil zunanji minister do 1. novembra 1994. leta, so
               oni zelo intenzivno ravno na tej problematiki delali. Od takrat naprej je bilo pet
               zunanji ministrov, najprej Drnovšek, gospod Kračun, potem dvakrat Thaler in sedanji
               zunanji minister gospod Frlec.</p>
               <p>Gospodu Pahorju, tudi če mi ta dva gospoda, predsednik in podpredsednik, tu rečena
               danes ali pa jutri, da to ne implicira meje, da jo ne, kot temu kunštno rečemo, ne v
               naprej opredeljuje oziroma ne prejudicira, torej tega nikomur sedaj ne verjamem.
               Ravno zaradi tega, to je pa tisto moje veselje, ko je rekel gospod Avšič, če bi ta
               sporazum določal mejo, bi bil pa tudi proti. Gospod Avšič, hvala lepa za to vašo
               misel, ki ste jo povedali.</p>
            </sp>
            <sp xml:id="SDZ2-Izredna-32-1999-02-09.sp41">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, gospod Pahor.</p>
            </sp>
            <sp xml:id="SDZ2-Izredna-32-1999-02-09.sp42">

               <speaker>BORUT PAHOR:</speaker>

               <p>Hvala, predsednik. Dr. Zagožen, če prav razumem vašo intervencijo, ste želeli reči,
               da se kot poslanci moramo in seveda tudi moramo odločati po svoji presoji in po svoji
               vesti. Prav gotovo se lahko mimo stališča podpredsednika, gospoda Podobnika in
               predsednika vlade, dr. Drnovška odločim, ali po moji osebni presoji ta sporazum
               prejudicira določitev meje ali ne. Ampak tako kot pravite vi, tukaj gre za politično
               odgovornost, za politično odgovornost dveh najvišjih predstavnikov slovenske
               izvršilne oblasti. Jaz kot opozicijski poslanec želim vedeti, dr. Zagožen, ali imamo
               opravka z vlado in s tem tudi z vladno koalicijo, ki vsaj približno enako razume
               temeljne, državotvorne interese ali ne. Ni mogoče reči, da je zunanje ministrstvo
               resor, ki ga vodi liberalna demokracija in da bo ljudska stranka vedno post festum,
               ko se bomo soočali s posledicami vodenja te politike, odločala v državnem zboru, ali
               bo to politiko podpirala ali ne, in obratno pri vseh drugih ministrstvih. Ta sporazum
               je samo neka zelo dramatična točka, ilustracija, ki kaže na problem fevdalizacije
               ministrstev in politike v slovenski vladi. Mene poleg vsega zanima, dr. Zagožen, in v
               tem smislu, prosim, razumite moj poziv zelo dobronamerno, ne kot neko nečimrno
               mizernost opozicije v tem trenutku.</p>
               <p>Želim vedeti, ali ima slovenska vlada politično enoten pogled na vprašanje prejudica
               državne meje s tem sporazumom ali ne. V tem smislu želim slišati tukaj prva moža
               slovenske vlade. Ne zato, da se bom jaz na osnovi njunih odločitev potem dokončno
               enako odločil. Jaz se bom potem seveda odločil po svoji presoji. Želim in terjam od
               njih, ki imata oblast in moč, da pred tem državnim zborom glede tega pomembnega
               vprašanja rečeta, ali imata podobne ali nima podobnih pogledov na to vprašanje, ker,
               dr. Zagožen, na koncu koncev, ureditev sporazuma o maloobmejnem sodelovanju je samo
               eden od odprtih problemov z Republiko Hrvaško. Tukaj so tudi drugi. Dokončna ureditev
               državne meje, premoženjsko pravni odnosi, jedrska elektrarna Krško, da o drugih
               zunanjepolitičnih vprašanjih ne govorim. Želim vedeti, ali se dr. Frlec kot zunanji
               minister pogaja v imenu vlade Republike Slovenije ali v imenu Liberalne demokracije
               Slovenije? Ali ima podporo celotne vlade in, ali vlada za njegovim mandatom tudi
               stoji? Ali je ta sporazum, torej sporazum, za katerim stoji slovenska vlada in je za
               njega pripravljena prevzeti politično odgovornost ali ne? In potem se bom po svoji
               presoji odločil, ali ta sporazum prejudicira določitev meje ali ne. V tem smislu,
               vidite, dr. Zagožen, gre za politično odgovornost in samo v tem smislu sprejmite,
               prosim, naš poziv, da prva moža spregovorita pred tem državnim zborom, zato da se
               problemi ne prelagajo, ampak da se enkrat ugotovi, imamo opravka v Sloveniji z vlado,
               ki lahko dobro vodi in uspešno vodi to državo, ne samo za domače potrebe, ampak tudi
               za mednarodne interese Slovenije, ali pa imamo vlado, ki je skupaj samo zaradi
               interesov vladajočih strank, in ni sposobna zavoljo enotnega pogleda na temeljna
               vprašanja to državo peljati v naslednje tisočletje.</p>
            </sp>
            <sp xml:id="SDZ2-Izredna-32-1999-02-09.sp43">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, dr. Zagožen.</p>
            </sp>
            <sp xml:id="SDZ2-Izredna-32-1999-02-09.sp44">

               <speaker>DR. FRANC ZAGOŽEN:</speaker>

               <p>Žal, gospod Pahor, jaz se strinjam, seveda, imate pravico, da to zahtevate. Če imate
               idejo, kako priti do take koalicije in vlade, ki bo imela zelo enotno politiko, in to
               vedno v korist te države, potem se temu takoj pridružim. V tem konkretnem primeru pa
               seveda jaz ne vidim možnosti, da bi prav kmalu prišla ta dva moža, ki jih pozivate, z
               enotnim stališčem sem, ampak bosta prišla vsak z drugačnim in kot vidite, je tudi
               državni zbor razdeljen, pa najbrž ne samo zaradi tega, ker ta dva različno gledata na
               ta problem, ampak ker se stvar pač različno ocenjuje.</p>
               <p>Popolnoma jasno je, ta sporazum ne govori o določitvi meje in v tem smislu seveda je
               mirno lahko zapisati 59. člen, da v ničemer ne prejudicira meje. Mislim da Hrvatje
               niso imeli prav nobenega pomisleka glede tega člena. Čim bi ga izrazili, bi seveda
               lahko zbudili dvom tudi pri drugi, to je naši strani. Seveda ne. Poglejte, ampak žal
               se nam dogaja, da nas diplomacija sosednjih držav v vseh teh letih na tak ali
               drugačen način pripelje v situacijo, ko smo postavljeni ob zid. Če smo hoteli samo
               ratificirati evropski pridružitveni sporazum, smo morali spremeniti ustavo in
               sprejeti seveda tisto prilogo 13, to smo morali storiti, čeprav so bili enotni glede
               tega, da priloga 13 ni v korist Sloveniji. V nobenem primeru ne. Jaz ne bi rad, da
               pridemo, kdo bo potem za to odgovarjal čez nekaj let, v položaj, ko bo sosednja
               država oborožena z močnimi argumenti, najmočnejši bo prav v tem sporazumu, ki v
               ničemer ne govori o določitvi meje, ampak bo argument, ko se bomo pogajali o meji in
               ki bo argument te moči, da bo sosednja država rekla, ne moremo se zmeniti, ne
               sprejmete naših pogojev, naj odloči mednarodna arbitraža. Takrat bomo pa ugotovili,
               da seveda ne moremo pristati na mednarodno arbitražo, ker bo izgubljeno. In vsi vemo,
               da sosednja Hrvaška sploh ne skriva pretenzij, da Piranski zaliv preseka, nasprotno.
               Zemljevide rišejo turistične, uradne, njihovi statistični letopisi obravnavajo to
               morje kot njihovo teritorialno morje. Poglejte, ko smo se o tem pogovarjali sem jaz
               npr. vprašal tudi ljudi iz te pogajalske skupine, ki so trdili, da seveda Slovenija
               ima mejo, da jo je vedno imela, da je vsako leto v statističnem letopisu objavljena
               površina Slovenije in to do km² natančno. Pa sem vprašal, kakšna pa je
               površina Slovenskega teritorialnega morja, so seveda onemeli, ker ni znano, ker ni v
               nobenem statističnem letopisu nikdar objavljena. Ampak sosednja Hrvaška površino
               svojega teritorialnega morja redno objavlja in to skupaj z večjim delom Piranskega
               zaliva in jasno trdi, da meji na sosednjo Italijo in to na morju in to sprejema tudi
               Italija. Tudi Italija obravnava Hrvaško kot državo, ki meji na Evropsko unijo. Kje?
               Menda ne tam, kjer Tuđman pravi, ko govori o sosedi Avstriji. Ker bi bilo to zelo
               neresno. Tako da jaz se seveda v celoti strinjam. Ta sporazum ne prejudicira meje. Bo
               pa ključen argument, ko se bo morda meja določala, ključen argument za zahtevo
               sosednje države, da o tem odloči mednarodna arbitraža.</p>
            </sp>
            <sp xml:id="SDZ2-Izredna-32-1999-02-09.sp45">

               <speaker>PREDSEDNIK JANEZ PODOBNIK:</speaker>

               <p>Replika gospod Peterle.</p>
            </sp>
            <sp xml:id="SDZ2-Izredna-32-1999-02-09.sp46">

               <speaker>ALOJZ PETERLE:</speaker>

               <p>Hvala lepa gospod predsednik. Spoštovane poslanke in poslanci. Vam je znano, kako z
               veseljem smo sprejeli možnost različnosti in pravico do različnosti oziroma jo
               uzakonili v tem državnem zboru oziroma v nekdanji skupščini. Vendar hudo pa je, kadar
               nam vlada govori dva različna jezika, kajti tam si pa želimo, potem ko so debate
               opravljene in ko so sklepi sprejeti, da govori z enim jezikom. In se mi zdi, da bi
               bilo veliko bolj pomembno, kot da se tukaj omejuje pri posameznih točkah dolžina
               nastopa poslancem, da bi se tukaj zmenili, da ne bomo obravnavali nobenega
               neusklajenega predloga, ki pride sem v vlado, ker to nam žre čas, gospe in gospodje.
               Ukvarjamo se z nepotrebnimi stvarmi. In ker smo pri zunanji politiki, kjer se zrcali
               podoba neke države na poseben način, si ne moremo dovoliti kot državni zbor te
               države, da ne bomo vedeli, kako se bo glasovanje izteklo, ali bo šlo ali ne bo šlo,
               ker pol vlade tišči sem, pol vlade pa drugam. To je uničevanje te države, gospe in
               gospodje, in prosim, da koalicija s tem preneha, naj potegne to nazaj in nehajmo s to
               razpravo! Ko boste pa stališča uskladili, pridite in bomo glasovali - imate 52
               glasov!</p>
            </sp>
            <sp xml:id="SDZ2-Izredna-32-1999-02-09.sp47">

               <speaker>PREDSEDNIK JANEZ PODOBNIK:</speaker>

               <p>Besedo ima gospod Toš. Potem pa predlagam, da prekinemo splošno razpravo in se
               odločimo o proceduralnem predlogu.</p>
            </sp>
            <sp xml:id="SDZ2-Izredna-32-1999-02-09.sp48">

               <speaker>PETER TOŠ:</speaker>

               <p>Hvala, gospod predsednik. Zaradi dejstev, ki morajo biti takšna, kakršna so, želim
               samo povedati, da je ta sporazum seveda bil obravnavan na več sejah vlade Republike
               Slovenije, in pred tem, kot je običaj v pripravi vseh sklepov vlade, tudi na
               ustreznih odborih; ta sporazum konkretno na odboru za državno ureditev, ki mu
               predseduje podpredsednik vlade, gospod Marjan Podobnik. Ta sporazum je bil - in tudi
               obravnava kasnejših stališč, vključno z interpretativno predlagano izjavo, ki je bila
               pravzaprav prvi zadržek pred dokončnim sklepom ratifikacije, ki je hotela dodatno
               pojasniti in v bistvu opredeliti slovensko stališče do čim večje jasnosti, da se s
               porazumom ne opredeljuje vprašanje slovensko-hrvaške meje, je prav tako bila
               obravnavana na vladi, sprejeta in kasneje umaknjena, kot poznate celotno proceduro v
               zvezi s tem vprašanjem. V vseh teh fazah se je vlada opredeljevala kot enoten ustavni
               institut in ni bilo nobenih disonanc v razpravah med tremi, v vladi prisotnimi,
               koalicijskimi strankami. Pripombe, ki so bile tu in tam - drobnejše pripombe
               vsebinskega značaja, so bile v gradivih, ki ste jih prejeli poslanci na svoje mize,
               upoštevane.</p>
               <p>Seveda, to pa verjetno ne pomeni, da se posamezni poslanci po svoji vesti ne bi
               mogli opredeljevati tudi drugače, ne glede na to, da so v sestavi tistega poslanskega
               kluba, ki tvori koalicijski sestav slovenske vlade. Zato je najbrž najprimerneje, da
               sledimo tudi pozivu gospoda poslanca Peterleta, da bi ponovno ocenili celotno
               razpravo, ki ste jo imeli poslanci danes na svojem zboru v zvezi s tem sporazumom in
               da po določenem - jaz upam, ne predolgem - času ponovno pridemo s predlogom pred vas,
               da bi dokončali to razpravo, tako kot to predvidevajo predlagani proceduralni
               predlogi.</p>
               <p>Naj mi bo dovoljeno, da samo odgovorim gospodu poslancu Zagožnu, da smo molčali na
               njegovo vprašanje, kakšna je površina slovenskega teritorialnega morja. Površina
               slovenskega teritorialnega morja vse do sklenitve ustreznega sporazuma s sosednjo
               Republiko Hrvaško ni določljiva. Mislim, da je to vsakomur lahko popolnoma razumljivo
               in jasno. To, da pa si dovoljujejo nekateri novinarji na hrvaški strani zarise
               hrvaškega teritorialnega morja, kar je prav tako nam vsem poznano, so pa pač njihova
               samovoljna novinarska ravnanja. Naj samo povem, da smo na vseh uradnih kontaktih s
               hrvaško stranjo dobili zagotovilo, da to niso uradna hrvaška stališča. Hrvaška stran
               prav tako teži doseči sporazum z Republiko Slovenijo glede opredelitve oziroma glede
               delimitacije na morju. Ta sporazum, seveda, pa ni v ničemer povezan s problematiko
               mejne črte na morju, kar smo, mislim, tudi gospodu poslancu, dr. Zagožnu,
               obrazložili, ko nam je postavil to vprašanje, saj govori le o obsegu morskega
               akvatorija od severa proti jugu - vse do Vrsarja, kot vam je vsem znano - v okviru
               katerega naj bi prebivalci, ki jih interesira gospodarski in tudi turistični ribolov,
               imeli določene posebne pravice lovljenja in gibanja v tem morskem akvatoriju, ne
               glede na kasnejšo opredelitev delimitacije na morju.</p>
               <p>Kot zadnje, vi veste, da je pravzaprav celotna razprava v zvezi s tem sporazumom
               bila pogojena z navedbo treh spornih naselij južno od Dragonje, tako v prilogi, ki
               opredeljuje naselja oziroma obmejni pas na hrvaški strani, kot tudi v prilogi, ki
               opredeljuje naselja in torej obmejni pas na slovenski strani. Prav dejstvo, da so ta
               naselja, tri naselja, opredeljena v eni in drugi prilogi, izkazuje spornost tega
               ozemlja. Res je, da takšno navajanje ne razrešuje tega problema, toda ta problem je
               mogoče razrešiti zgolj skozi sporazum o določitvi poteka državne meje in ne s
               sporazumom o urejanju vprašanj, ki zadevajo življenje ob meji.</p>
               <p>Seveda, odlaganje tega sporazuma, kot so predlagali nekateri gospodje poslanci, na
               čas, ko bomo imeli podpisan sporazum o poteku državne meje med Republiko Slovenijo in
               Hrvaško, pomeni odlagati ta sporazum na kasnejši čas. Tudi ta opredelitev je možna;
               gotovo pa je z veseljem ne bodo sprejeli prebivalci ob slovensko-hrvaški meji, ki
               bodo vse dotlej ostali v bistvu državljani drugega reda v odnosu do tistih ljudi, ki
               živijo ob slovensko-italijanski meji ali ob slovensko-avstrijski meji. Dejstvo namreč
               je, da je hrvaška stran pričela s politiko odstopa od tistih upravičenj, ki bi jih
               naj imeli prebivalci ob meji po zapisniku, ki je bil podpisan v letu 1992 med nekimi
               funkcionarji ministrstev za notranje zadeve Republike Slovenije in Republike Hrvaške.
               To je nesporno dejstvo, ki se vse bolj potrjuje in ki bo prebivalce ob meji prav
               gotovo lahko v zelo kratkem času pripeljalo v zelo neugoden položaj, zlasti
               dvolastnike in vse tiste ljudi, ki zaradi življenjske nuje tako rekoč dnevno
               prestopajo slovensko - hrvaško mejo, meddržavno mejni prehodi so pa daleč od njihovih
               bivališč in od tistih točk na drugi strani meje, ki jih tako rekoč dnevno, zaradi
               nuje življenja obiskujejo.</p>
               <p>Če dovolite, bi zato še enkrat predlagal, da bi ob zaključku te razprave poslanci
               sprejeli predlagan predlog vlade, odložili razpravo o tej točki dnevnega reda in da
               bi na tej podlagi dobili možnost, da kljub vsemu obnovimo to razpravo, morda še z
               nekaj argumenti več in dokončno ob tako pripravljeni razpravi odločite o ratifikaciji
               tega sporazuma. Hvala lepa.</p>
            </sp>
            <sp xml:id="SDZ2-Izredna-32-1999-02-09.sp49">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Tošu. Replika dr. Franc Zagožen, gospod Demšar.</p>
            </sp>
            <sp xml:id="SDZ2-Izredna-32-1999-02-09.sp50">

               <speaker>DR. FRANC ZAGOŽEN:</speaker>

               <p>Seveda se strinjam s tem, bomo pač preložili na eno od naslednjih sej, ampak oglasiti
               se moram, ker gospod Toš poskuša pokazati, da je edini problem v tem, da jaz ne
               razumem tega sporazuma in zaradi tega državni zbor pač ne more ratificirati.</p>
               <p>Zdi se, da je diplomacija veščina, ki se je bomo Slovenci morali še učiti pa tudi
               skrbno vsaj prebirati besedila mednarodnih pogodb, ki jih partnerji ponujajo. Zakaj
               ponovno si preberite 3. točko 1. člena in analizirajte samo stavčno zvezo, pa boste
               videli, da je to tekst, ki je od besede do besede preveden iz hrvaščine v
               slovenščino; v hrvaščini najbrž normalna stavčna zgradba, s katero ima hrvaščina
               opravka, v Sloveniji pa jezikovno popolnoma napačen in smiselno praktično nerazumljiv
               zaradi tega. Če to preberete skrbno, boste videli, da očitno naša stran, naša
               delegacija niti ni sodelovala pri sooblikovanju tega teksta, ampak je samo zelo
               površno prevedla hrvaški tekst. To tako mimo grede.</p>
               <p>Naj vas opozorim, ker prav gotovo ne morete biti vsi s tem seznanjeni. Odbor za
               mednarodne odnose je že nekajkrat imel na dnevnem redu pobudo za sklenitev sporazuma
               z Republiko Hrvaško o reševanju na morju in smo se vsakokrat odločili, da točke ne
               uvrstimo na dnevni red, da jo bomo enkrat kasneje obravnavali, ker ni zrela za to
               obravnavo niti v fazi pobude.</p>
               <p>Ministrstvo za promet in zveze je s svojimi ljudmi pač pripravilo nek standarden
               sporazum med dvema državama o reševanju na morju; sprazum med državama, ki imata
               določeno mejo na morju. Od ministrstva za zunanje zadeve pa ne dobi niti ustrezne
               pomoči, očitno je ni mogoče dati, kako rešiti to na morju, ker meja ni določena. In
               ta sporazum seveda govori o ravnanju obeh držav oziroma organov obeh držav - policije
               ali drugih, ki so pač odgovorni tudi za reševanje na morju, kako ravnati, kadar se
               prestopa državna meja. In tam je v dveh členih nekajkrat omenjen prestop državne meje
               na morju, ki pa seveda ni določena. Seveda ni določena in je tudi ta sporazum ne
               določa, ampak zakaj je potem potrebno, ko se določa teritorij, morski teritorij,
               morski prostor, kjer veljajo določbe tega sporazuma, govoriti o tem, da je ta morski
               prostor pod suverenostjo vsake od držav. Popolnoma odvečne besede za sam sporazum.
               Brez teh besed bi sporazum v celoti funkcioniral, te besede so pa tiste, zaradi
               katerih bo nas bolela glava, če bomo sporazum ratificirali; ker to pomeni, da smo z
               mednarodno pogodbo priznali suverenost nad teritorijem, ki ga zdaj nadzoruje sosednja
               Republika Hrvaška in za katerega smo prepričani, da je to slovenski prostor, pač po
               sporazumu med ministrstvi, po nekem dogovoru med ministrstvi, da tam ni prišlo do
               konfliktov. To je vse in gospod Toš lahko še tako zanika to, teh dejstev ni mogoče
               spremeniti, ker enostavno so zapisana v sporazumu. Naj si vsak skrbno prebere, res,
               pa potem sodi o tem. Meni je pa dovolj tega, da je problem v mojem nerazumevanju. V
               tem primeru bom vprašal, kakšno je bilo vašo razumevanje tega, s kakšno odgovornostjo
               si sploh upate predlagati, če vi ne razumete vsebine tega in vam je delegacija
               sosednje države nekaj podtaknila, da se niste niti zavedali, kaj. Hvala.</p>
            </sp>
            <sp xml:id="SDZ2-Izredna-32-1999-02-09.sp51">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, gospod Vincencij Demšar.</p>
            </sp>
            <sp xml:id="SDZ2-Izredna-32-1999-02-09.sp52">

               <speaker>VINCENCIJ DEMŠAR:</speaker>

               <p>Meni je žal, da se moram tolikokrat oglašati in verjamem, da me imate tudi že rahlo
               dosti, ampak problematika je taka, da ne gre drugače.</p>
               <p>Repliciram gospodu Tošu, ko pravi, da pridobimo nekaj dodatnih argumentov. Bolj ko
               sem se o teh stvareh dajal podučiti, bolj ko sem imel priliko spoznavati dokumente,
               bolj trdno je moje prepričanje, da tega sporazuma ne smemo ratificirati. Zato je bila
               moja želja, da bi tudi ostali poslanci vedeli, za kaj bodo glasovali. V tem je stvar,
               da je treba dati njim več argumentov, ker sem prepričan, da potem, ko bomo to dobili,
               ko bomo bolj seznanjeni, kaj lahko mi uporabimo za dokaz, kje so slovenske meje, da
               bo potem glasovanje tudi veliko lažje. Sam sem trdno prepričan in za tako formulacijo
               tega sporazuma vam povem, nikoli ne bom glasoval, tudi ob dveh ponoči, če me bo kdo
               prebudil. Za tako obliko nikoli. Zato je treba poslancem dati možnost, da se
               seznanijo s stvarmi, potem bomo pa lahko nadaljevali in tudi argumentirano rekli,
               zakaj nečesa ne sprejemamo.</p>
               <p>Zdaj, drugo, potem imam pa dvoje vprašanj. Prvo vprašanje. Nad vsakim delom zemlje
               ima nekdo neko oblast: vojaško, pravno, ne vem še kakšno, in verjamem, da je tudi nad
               Piranskim zalivom nekdo izvajal oblast. Zato je moje vprašanje, kdo je izvajal oblast
               v Piranskem zalivu, če ne drži, da je bila to slovenske policija oziroma takrat
               slovenski miličniki. Če je izvajala - malce primerjam stvari z drugimi državami, ki
               so zdaj nastale, postajajo podobni problemi, tako kot je zadnjič že sam zunanji
               minister rekel, pa tudi danes je bilo ponovljeno, meja v Piranskem zalivu nikoli ni
               bila določena. Jaz to ne verjamem. Neko mejo so imeli, do kod sežejo slovenski
               policisti, do kod pa hrvaški. Ali - na kar se jaz ne razumem - do kod seže taka
               pomorska uprava in do kod druga pomorska uprava. Tega ne razumem, ker premalo vem o
               tem, se bom dal še podučiti. Mogoče bi pa gospod Toš lahko povedal, ali so slovenski
               policisti izvajali oblast v celotnem Piranskem zalivu ali ne. Če so jo, potem se ve,
               do so oni lahko hodili. Da bi pa malo križem hodili s hrvaškimi kolegi, v to pa ne
               verjamem posebej zato, ker vem, kakšne so bile razmere po pretepih oziroma potem, ko
               so nekaj slovenskih fantov na Hrvaškem grdo obdelali pred leti. Da ne bi vedeli, do
               kod kdo sme iti, v to zelo dvomim.</p>
               <p>Tretje. Imam vprašanje. Mi smo dobili dve objavi tega sporazuma v dveh Poročevalcih,
               prvi je bil 52/97 in ker tam naj ne bi bilo vsega, je bil potem popravek. Torej
               govorim o popravku, ki naj bi bil samo tehnične narave, v Poročevalcu 27/98. Če pa vi
               vzamete in je ko preberete ta sporazum, pridete tam do konca, boste pa videli, da ne
               gre samo za tehnične spremembe, da je bilo nekaj in slučajno izpadlo. Hrvatje so tam
               notri navedli veliko krajev, ki so izvzeti. Preberite tisti zadnji konec, pa boste
               videli, da gre za popravke, kateri kraji pridejo še v poštev pri tem sporazumu in
               kateri ne. Če gre samo za tehniko, potem bi bili tam v tistem velikem seznamu, ker
               tam niso bili objavljeni, pripisani. Tako pa tisti dodatek mene poučuje, da so
               Hrvatje takoj izkoristili priliko. In tam je tako z diplomatskim jezikom lepo
               povedano, kako je blagohoten en veleposlanik, pa o blagohotnosti do drugega
               veleposlanika. Tam ni blagohotnosti. Tam je zelo kruta tista zadnja formulacija.
               Preberite jo, pa boste videli, kaj pove.</p>
            </sp>
            <sp xml:id="SDZ2-Izredna-32-1999-02-09.sp53">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospod Čeligoj, replika.</p>
            </sp>
            <sp xml:id="SDZ2-Izredna-32-1999-02-09.sp54">

               <speaker>VLADIMIR ČELIGOJ:</speaker>

               <p>Hvala lepa. Repliciral bi gospodu Tošu.</p>
               <p>In sicer, gospod Toš, dejali ste, da novinarji rišejo raznorazne zemljevide po
               časopisih. Namreč hrvaški, glede tega, da rišejo mejo po sredini Piranskega zaliva.
               To je res, vendar zemljevidov pa ne rišejo novinarji, ampak obstaja določen
               geografski zavod v Zagrebu, ki riše te zemljevide - in to nas bolj vznemirja.</p>
               <p>Drugič, glede možnosti ulova rib v celotnem akvatoriju do Vrsarja. Res, ta sporazum
               to predvideva; vendar pa niste navedli tega, da bodo lahko hrvaški ribiči hodili do
               Debelega Rtiča, kar tudi ta sporazum navaja.</p>
               <p>Glede drugorazrednih prebivalcev ob meji. Res smo drugorazredni prebivalci ob meji s
               Hrvaško v primerjavi s tistimi prebivalci ob meji z Italijo in Avstrijo. Vendar smo
               že sedem let in pol, skoraj osem let drugorazredni. Čudi me, da šele po tolikih
               letih, po sedmih letih in pol, prihajate s to tezo na dan.</p>
               <p>Kar zadeva sporazum. Sporazum je res potreben, toda za obmejno prebivalstvo
               potrebujemo boljši in bolj življenjski sporazum. In v kakšnem smislu - v smislu
               obmejnega trgovanja, predvsem s poljskimi pridelki, in v smislu posebnih pogojev za
               pravne subjekte iz obmejnega pasu z obeh strani meje. Ker ste, gospod Toš, danes
               marsikaj povedali, so od zadnjič, ko smo pa imeli razpravo o tem sporazumu - to je
               bilo v petek, 29. januarja - še zmeraj ostala odprta naslednja vprašanja, ki sem jih
               zastavil ministrstvu za zunanje zadeve.</p>
               <p>In sicer: niste dali nikakršnega odgovora oziroma demantija na besede oziroma
               odgovore zunanjega ministra Hrvaške, ki jih je dajal saboru v Zagrebu. Pa jih bom
               ponovil - kaj je dejal. Njegovi odgovori so bili naslednji: prvič, zaselki Mlini,
               Bužini, Škrilje in Škodelini, za te zaselke ima Hrvaška čvrste argumente na svoji
               strani; tega do sedaj zunanje ministrstvo ni demantiralo. Dalje je dejal, da je sodno
               oblast 25.6.1991 nad tem ozemljem vršila hrvaška oblast. Kar zadeva Piranski zaliv,
               je dejal naslednje: da je trenutno začasna rešitev, ki popolnoma odgovarja hrvaški
               državi, trajno rešitev pa bodo poiskali na mednarodnem sodišču pomorskega prava v
               Hamburgu. Kaj je s tem?</p>
               <p>Še zadnja trditev oziroma je bil zadnji njegov odgovor v saboru: 99% meje na kopnem
               je usklajene, odprto je le 6 kilometrov nerešene kopenske meje. Vendar ima Hrvaška
               trdne argumente na svoji strani. Kaj je s temi vprašanji? Tega naše zunanje
               ministrstvo še ni demantiralo. Hvala lepa.</p>
            </sp>
            <sp xml:id="SDZ2-Izredna-32-1999-02-09.sp55">

               <speaker>PREDSEDNIK JANEZ PODOBNIK:</speaker>

               <p>Hvala lepa. Predlagam, da danes ne bi podrobneje odgovarjali na ta vprašanja, kajti
               prav predlog sklepa, da se dokončno odločanje preloži na eno prihodnjih sej, omogoča,
               da bodo na vsa ta vprašanja tudi posredovani odgovori s strani predstavnikov vlade.</p>
               <p>Prekinjam torej splošno razpravo in dajem na glasovanje proceduralni sklep. Prvi je
               sklep napovedal in ga kasneje tudi pisno oblikoval gospod Pahor, zato ga sprašujem -
               vendar gospoda Pahorja trenutno ne vidim - ali še vztraja na sklepu. Gospod Pahor
               vztraja na sklepu, ki se glasi: <q>"Državni zbor odlaga odločanje o zakonu o
               ratifikaciji, dokler predsednik in podpredsednik vlade pred državnim zborom ne
               sporočita stališč v zvezi z vprašanjem, ali ta sporazum prejudicira določitev državne
               meje ali ne."</q> Ne govori o roku, kar tudi pomeni, da bi državni zbor eventualno lahko
               nadaljeval z obravnavo te točke dnevnega reda na eni prihodnjih sej. Takih sklepov
               proceduralne narave v tem oziru praviloma državni zbor ne sprejema - v taki vsebini;
               ampak če boste vztrajali pri tem, gospod Pahor, bom dal vaš predlog na
               glasovanje.</p>
               <p>Na glasovanje dajem predlog gospoda Pahorja. Ugotovimo prisotnost! <stage>(59
               prisotnih.)</stage></p>
               <p>Kdo podpira predlog? <stage>(17 poslancev.)</stage> Je kdo proti? <stage>(32 poslancev.)</stage></p>
               <p>Ugotavljam, da predlog ni bil sprejet.</p>
               <p>Na glasovanje dajem predlog vlade, da se preloži obravnavo predloga zakona o
               ratifikaciji sporazuma med Republiko Slovenijo in Republiko Hrvaško o obmejnem
               prometu in sodelovanju z 32. izredne seje na eno prihodnjih sej. Ugotavljamo
               prisotnost. <stage>(61 prisotnih.)</stage></p>
               <p>Kdo je za tak predlog? <stage>(52 poslancev.)</stage> Kdo je proti? <stage>(Nihče.)</stage></p>
               <p>Predlog je sprejet.</p>
               <p>Gospod Demšar. Menim, da je vaš proceduralni sklep sedaj že obsežen v sklepu, ki smo
               ga pravkar sprejeli. Prosim gospod Demšar, predlagam, da ne vztrajate na vašem
               proceduralnem predlogu.</p>
            </sp>
            <sp xml:id="SDZ2-Izredna-32-1999-02-09.sp56">

               <speaker>VINCENCIJ DEMŠAR:</speaker>

               <p>Hvala lepa. Sam sem glasoval za tak predlog, da se odloži, vendar bi žele, da
               glasujemo tudi o tem, tako kot sem prej formuliral sklep, da nam pa poslancem vlada
               tudi predloži argumente - razvoj poteka meje s Hrvaško. Tako v neki razumljivi
               obliki. Predlagam, da naj ne bo to traktat, vendar neke osnovne poteze, pa mislim, da
               nam mora predložiti.</p>
            </sp>
            <sp xml:id="SDZ2-Izredna-32-1999-02-09.sp57">

               <speaker>PREDSEDNIK JANEZ PODOBNIK:</speaker>

               <p>Sedaj ste dali nalogo predsedujočemu, da oblikuje iz vaše razprave predlog
               proceduralnega sklepa. Prosim, da točno definirate predlog sklepa o katerem bomo
               glasovali.</p>
            </sp>
            <sp xml:id="SDZ2-Izredna-32-1999-02-09.sp58">

               <speaker>VINCENCIJ DEMŠAR:</speaker>

               <p>Že prej sem povedal. Nobene razlike ni s tistim, kar sem prej predlagal. Vlada
               Republike Slovenije naj poslancev posreduje zadostno argumentacijo, zakaj se je
               odločila za tako obliko meje in razvoj meje v odnosu Slovenija - Hrvaška, z
               zgodovinskim vidikom.</p>
            </sp>
            <sp xml:id="SDZ2-Izredna-32-1999-02-09.sp59">

               <speaker>PREDSEDNIK JANEZ PODOBNIK:</speaker>

               <p>Torej predlog gospoda Demšarja bomo smiselno povzeli po magnetogramu. Njegovo
               predlog dajem na glasovanje. Ugotavljamo prisotnost. Odločite se z glasovanjem o
               predlogu gospoda Demšarja. <stage>(55 prisotnih.)</stage></p>
               <p>Kdo je za tak proceduralni predlog? <stage>(15 poslancev.)</stage> Kdo je proti? <stage>(28 poslancev.)</stage></p>
               <p>Predlog gospoda Demšarja ni bil sprejet.</p>
               <p>Prekinjam to točko dnevnega reda oziroma zaključujem jo, na tej seji seveda.</p>
               <p>Prehajamo na <title>2. TOČKO DNEVNEGA REDA - PREDLOG ZAKONA O SPREMEMBAH IN
                  DOPOLNITVAH ZAKONA O ZAKLJUČKU LASTNINJENA IN PRIVATIZACIJI PRAVNIH OSEB V LASTI
                  SLOVENSKE RAZVOJNE DRUŽBE.</title> Poslanke in poslanci ste prejeli na klop tudi
               amandma gospoda Potrča. Ali ga želi gospod Potrč dodatno obrazložiti? Torej v
               razpravo dajem 1. člen zakona in amandma vlade k 1. členu in amandma gospoda Potrča
               oziroma poslanske skupine združene liste. 1. je amandma vlade, ki je bil vložen v
               začetku obravnave tega zakona, pa sedaj ni več aktualen, ker ga je vlada nadomestila
               z novim amandmajem. Proceduralni predlog ima gospod Rejc.</p>
            </sp>
            <sp xml:id="SDZ2-Izredna-32-1999-02-09.sp60">

               <speaker>IZIDOR REJC:</speaker>

               <p>Spoštovani gospod predsednik, gospe in gospodje. Glede na to, da je prispel amandma
               združene liste, ki se dotika zakona o zaključku lastninjenja oziroma sprememb in
               dopolnitev zakona in ki pomeni bistveno spremembo v namenu in načinu pokrivanja
               primanjkljaja PID-ov, predlagam, da bi točko prekinili in da bi imeli zjutraj sejo
               komisije in da potem damo tudi poročilo, kar menim, da je skladno z našim
               poslovnikom. Hvala.</p>
            </sp>
            <sp xml:id="SDZ2-Izredna-32-1999-02-09.sp61">

               <speaker>PREDSEDNIK JANEZ PODOBNIK:</speaker>

               <p>Gospod Rejc torej predlaga, da se ponovno sestane matično delovno telo in obravnava
               amandma, ki ga je vložila poslanska skupina združene liste. Seja komisije, ki jo vodi
               gospod Rejc, bi bila jutri zjutraj ob 9.00 uri. Predlog gospoda Rejca dajem na
               glasovanje. Ugotovimo prisotnost! <stage>(60 prisotnih.)</stage></p>
               <p>Kdo je za tak predlog? <stage>(27 poslancev.)</stage> Je kdo proti? <stage>(29 poslancev.)</stage></p>
               <p>Ugotavljam, da predlog ni dobil večinske podpore.</p>
               <p>Torej v razpravi sta obe dopolnili in osnovni člen zakona. O sami vsebini člena
               oziroma amandmaju želi razpravljati gospod Potrč. Prosim.</p>
            </sp>
            <sp xml:id="SDZ2-Izredna-32-1999-02-09.sp62">

               <speaker>MIRAN POTRČ:</speaker>

               <p>Hvala lepa. Najprej moram reči, da sicer ne razumem načina dela tega državnega
               zbora, po katerem je zavrnjen predlog, ki predlaga, da se, po mojem, pač o vprašanju,
               o katerem je možno razpravljati ali pa celo treba razpravljati, obravnava na matičnem
               delovnem telesu. Takega načina dela državnega zbora in takšnega načina dela koalicije
               enostavno pač ne razumem, ker pomeni, da je škoda karkoli govoriti, če so gospe in
               gospodje vnaprej odločeni. Mislim, da je to škoda za metodo dela državnega zbora.
               Kljub temu si bom dovolil, da pač opozorim na nekatera vprašanja v zvezi s tem 1.
               členom zakona.</p>
               <p>Prvo. Rad bi povedal, da predloženi 1. člen, kakor ga je dala vlada, ima dve
               vsebinski spremembi vis-a-vis veljavnega člena v zakonu, ki sta - po mojem -
               pomembni. Ni pomembna samo dopolnitev, ki jo razlaga vlada, ko pravi, da bi tako
               oblikovano besedilo jasneje povedalo, da se bo pooblaščenim investicijskim družbam
               dalo na razpolago le dodatno premoženje, ki doslej ni bilo dano - kar je samo po sebi
               jasno in se mi, recimo, ne zdi niti pomembno poudarjati - bi pa prosil vlado, da
               obrazloži, zakaj je iz veljavnega besedila izpustila tisti del, ki je doslej določal,
               da se bo v roku 9-ih mesecev, zdaj pa do 31.7.1999, pooblaščenim investicijskim
               družbam ponudilo v prodajo določeno premoženje. Ta <q>"v prodajo"</q> je zdaj izpuščen.
               Nobene razlage ni, dvomim pa, da je to narejeno zaradi pomote, ampak ima namreč ali
               pa ima, najbrž, svojo pomembno vsebino. Sam to pomembno vsebino vidim predvsem skozi
               sklepe, ki jih je ob tem oblikovala vlada.</p>
               <p>Zdaj, pod sklepom številka 2, ki smo ga dobili, je vlada naložila ministrstvom, da v
               roku enega meseca podajo poročilo o pripravah na prenos premoženja, ki je bil
               opredeljen v odloku vlade z dne 30.7.1998. Vlada je o tem sklepala 4.2., to se pravi
               4 dni po tem, ko bi to premoženje že moralo biti v celoti prenešeno. Torej, moram
               reči, res izjemna ažurnost vlade! Štiri dni potem, ko bi morala svojo obveznost
               izpolniti, naloži ministrstvom, da v enem mesecu ocenijo, zakaj niso svoje obveznosti
               izpolnili, ne pa sproti, kar bi dejansko morali delati. To je za mene prvovrstna
               ignoranca. Moram reči, res prvovrstna ignoranca, ki kaže na nedelo vlade, ne pa na
               kakršnokoli aktivnost. In taki sklepi meni samo povedo, da se tej vladi na tej točki
               v nobenem primeru ne more zaupati.</p>
               <p>Sklep pod številko 3, ki je, po mojem mnenju, direktno povezan tudi z izpuščanjem
               besedila <q>"v prodajo"</q>, pa pravi, da je <q>"vlada naložila ministrstvu za ekonomske odnose
               in razvoj ter ministrstvu za finance, da nemudoma nadaljujeta pogajanja s slovenskim
               odškodninskim skladom ter kapitalskim skladom pokojninskega in invalidskega
               zavarovanja za zamenjavo dela portfelja teh skladov za delnice bank v privatizaciji,
               s ciljem, da jih zaključita do 31.3.1999. Kolikor bi pri pogajanjih nastopile resne
               težave, o njih takoj obvestita vlado Republike Slovenije s predlogi za odpravo
               morebitnih zastojev"</q>.</p>
               <p>Za kaj gre? Gre za to, da ima vlada nalogo zaenkrat mimo zakona - to v zakonu nikjer
               ni določeno -, da zamenja portfelje, ki jih imata dva sklada iz dela privatizacije,
               za to, da bi dobila portfelje v bankah. Ti portfelji v podjetjih pa bi s tem bili
               dani na razpolago za investicijske družbe. Se pravi; tam, kjer bi šlo lahko v bankah
               za donosne naložbe, teh ne bi smele dobiti investicijske družbe, ampak bi jih morala
               dobiti odškodninski sklad in sklad pokojninskega zavarovanja, te manj atraktivne
               deleže v podjetjih pa bi lahko dobile pooblaščene investicijske družbe. To ni v
               skladu z veljavno zakonodajo in vlada bi nas pač potem zopet z nekimi spremembami na
               hitro obvestila, da se je tako odločila, in mi bi morali to sprejeti.</p>
               <p>In zadnje, pod številko 4: <q>"Vlada nalaga ministrstvu za ekonomske odnose in razvoj,
               da v sodelovanju z ministrstvom za finance oblikuje predlog za izdajo ustreznih
               finančnih inštrumentov za zapolnitev privatizacijskega primanjkljaja do 31.3.1999."</q>
               Kaj to pomeni? To je tisto, kar naj bi bila v skladu s spremnim dopisom vlade vsebina
               zakona, ki naj bi ga potem v aprilu mesecu vlada predložila državnemu zboru in ki bi
               naj pomenil celovito ureditev zapolnitve certifikatskega primanjkljaja. To, gospe in
               gospodje, pomeni naslednje.</p>
               <p>V zakonu iz 31. marca, ki bi ga mi dobili v aprilu mesecu, ne bi bilo določeno
               premoženje, ampak bi bili določeni nekateri ali pa določeni vrednostni papirji, ki bi
               jih vlada v bodoče pripravila za investicijske družbe, ne ve se, s kakšno zapadlostjo
               - lahko tudi z zapadlostjo pol leta, leto, dve leti in tako naprej - in po katerih bi
               se pooblaščene investicijske družbe zopet postavile v položaj, ko bi lahko po dolgem
               času morebiti zapolnile certifikatski primanjkljaj. Državljanke in državljani pa bi v
               tem času čakali na obljube, ki jim jih je dala država in ki jih ta vlada ne želi
               izpolniti. To so konkretni predlogi, ki nam jih je ponudila vlada. Zaradi tega smo v
               poslanski skupini mnenja, da jih ni mogoče sprejeti in smo predložili svoj amandma.</p>
               <p>V tem amandmaju sprejemamo dejstvo, da je pač treba za določen čas, do 31.7. - to je
               isti rok, kot ga predlaga vlada - podaljšati realizacijo. Vendar menimo, da ni mogoče
               te realizacije podaljšati do 31. 7. brez vsakih zagotovil. Predlagamo dvojna
               zagotovila.</p>
               <p>Prvo je, da se izpolni tista obveznost, ki bi jo vlada morala začeti izpolnjevati že
               po 30.7. lanskega leta, to je, da sukcesivno postopoma del državnega premoženja daje
               v prodajo pooblaščenim investicijskim družbam. Mi predlagamo, da se to dela po
               četrtinah vsakih 40 dni. V 40 dneh najbrž lahko ta vlada najde četrtino tega
               premoženja. Se pravi, v vrednosti 30 milijard in jih ponudi v prodajo, čez 80 dni
               polovici in tako naprej, da bi do 31.7. to premoženje bilo zapolnjeno. Če ne bo, bomo
               31.7. imeli samo prazno obljubo pa nič drugega. Upam, da na to ne bomo ponovno
               pristali.</p>
               <p>In naš drugi predlog. Menimo, da ni mogoče počakati do 31.7. v popolni negotovosti,
               kaj bi eventualno določeni vrednostni papirji pomenili, ampak da je treba značaj,
               vsebino teh vrednostnih papirjev opredeliti že zdaj. Te obveznice oziroma vrednostne
               papirje, priznam, povzemamo po predlogih, ki so jih dale pooblaščene investicijske
               družbe na matičnem delovnem telesu. Vlada je o njih dala svoj temeljni pogled in je
               rekla, da jih ne sprejema, o katerih pa v matičnem delovnem telesu razprava še ni
               bila opravljena iz razloga, ker tudi kot konkreten amandma ti predlogi niso bili
               vloženi.</p>
               <p>Če bo kdo trdil, da opredelitev teh obveznic po našem predlogu pomeni, da želimo, da
               se pooblaščenim investicijskim družbam zagotovijo finančna sredstva, ne pa premoženje
               podjetij ali pa drugo državno premoženje, potem je to lahko res samo toliko, kolikor
               država tega premoženja noče dati. Če ga pa hoče dati, potem ga lahko kadarkoli
               zamenja in bo po našem predlogu obvezna pooblaščena investicijska družba opraviti
               zamenjavo teh obveznic za konkretno premoženje in država ne bo nobenih denarnih
               sredstev dajala. Res pa je, da je pri tej zamenjavi postavljen en pogoj; to je, da se
               spoštuje ugotavljanje vrednosti takšnega premoženja tako, kot smo opredelili v
               zakonu, ki smo ga leta 1996 sprejeli. Tudi ta del obveznosti, določene v zakonu,
               namreč vlada ne želi spoštovati in predvideva, da se bo spremenil. Predlagam, da tako
               sprejeti oziroma predlagani amandma sprejmete. Gospod predsednik, zakaj ste mi dali,
               da piska?</p>
            </sp>
            <sp xml:id="SDZ2-Izredna-32-1999-02-09.sp63">

               <speaker>PREDSEDNIK JANEZ PODOBNIK:</speaker>

               <p>Omejitev razprave je na 10 minut.</p>
            </sp>
            <sp xml:id="SDZ2-Izredna-32-1999-02-09.sp64">

               <speaker>MIRAN POTRČ:</speaker>

               <p>Zakaj je... Prosim?</p>
            </sp>
            <sp xml:id="SDZ2-Izredna-32-1999-02-09.sp65">

               <speaker>PREDSEDNIK JANEZ PODOBNIK:</speaker>

               <p>10-minutna omejitev je pri posameznem amandmaju oziroma pri členu.</p>
            </sp>
            <sp xml:id="SDZ2-Izredna-32-1999-02-09.sp66">

               <speaker>MIRAN POTRČ:</speaker>

               <p>Hvala lepa.</p>
            </sp>
            <sp xml:id="SDZ2-Izredna-32-1999-02-09.sp67">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Potrč. Razpravljamo torej o 1. členu in dveh dopolnilih. Želi
               predstavnik vlade besedo? Prosim, gospod Pirkmajer.</p>
            </sp>
            <sp xml:id="SDZ2-Izredna-32-1999-02-09.sp68">

               <speaker>DR. EDO PIRKMAJER:</speaker>

               <p>Hvala lepa, gospod predsednik. Spoštovani poslanci in poslanke! Ko je poslanec
               gospod Potrč danes zjutraj predlagal proceduralni sklep, naj se razprava odloži,
               dokler ne bo pripravljena končna rešitev, sem se pripravil na odgovor, v katerem sem
               hotel pač povedati, da je končna rešitev stvar novega zakona in predpisa, tistega, ki
               ga je vlada odložila. Ko sem tudi prebral amandma, ki ga je podpisal v imenu
               poslanske skupine, sem si tudi pripravil par točk za svoj današnji nastop in sem
               hotel povedati, da vse ali pa večina, kar je gospod Potrč povedal in kar se nanaša na
               zgodovino celotne zadeve, je točno in mu nikakor nisem želel odrekati kakršnekoli
               dobronamernosti. V zadnji razpravi, v kateri je predstavil svoj amandma, je pa vrsta
               stvari, ki kažejo ali na slabo poznavanje zadeve ali pa na namerno podtikanje
               določenih rešitev, ki jih vlada predlaga.</p>
               <p>Prva stvar, o kateri bi želel govoriti, je vprašanje tega, da je beseda <q>"prodaja"</q>
               izpuščena. To je seveda povsem točno, beseda je izpuščena zaradi tega, da ne bi
               nastajala dileme, ali gre za zamenjavo ali gre za prodajo ali pa predajo in vsebinsko
               stvar ni drugačna, če se vlada s tem zakonom zaveže, če jo državni zbor zaveže, da
               ponudi premoženje PID-om - brez besede prodaja. Kajti prodaja pomeni prodajo
               državnega premoženja, zato pa so, kot so me poučili pravniki, določeni predpisi, ki
               zadevajo tudi zakon o izvajanju proračuna, kajti le prek njega se lahko premoženje
               prodaja. To je, kar se te zadeve tiče.</p>
               <p>Druga zadeva, ki je prav tako pomembna, o kateri je govoril in mislim, da ni povsem
               korektna, je v tem, da je zamenjava partfelja odškodninskega in pokojninskega sklada
               za delnice bank v privatizaciji nedopustna. Oprostite. 4. točka 2. odstavka 52. člena
               zakona o zaključku lastninjenja in privatizaciji pravnih oseb govori o tem, da se
               lahko prodaji pooblaščenim investicijskim družbam namenijo tudi, <q>"4. točka, delnice
               oziroma poslovni deleži, drugi vrednostni papirji oziroma druga oblika premoženja v
               lastni pravnih oseb, katerih edine lastnica je Republika Slovenija."</q> Gre za ta dva
               sklada, <q>"če se s tem strinja pristojni organ, take pravne osebe"</q> - se pravi, teh dveh
               skladov - <q>"in če gre za premoženje, ki je dopustna oblika naložbe pooblaščenih
               investicijskih družb."</q> Ta stvar, spoštovani poslanci, je bila pred vami že, ko je bil
               obravnavan zakon o zaključku lastninjenja. Na osnovi tega je tudi vlada v svojem
               odloku z dne 30.6., ki je bil potem avgusta objavljen v Uradnem listu, povedala, da
               vlada lahko kot nadomestno premoženje prenese na slovenski odškodninski sklad in
               kapitalski sklad pokojninskega in invalidskega zavarovanja premoženje iz priloge A
               tega odloka. Poleg tega pa tudi do 10% delnic Nove Ljubljanske banke Ljubljana in
               Kreditne banke Maribor d.d. Maribor. Poslanska skupina Združene liste socialnih
               demokratov je očitno to prezrla. Ne gre za nič novega, o čemer je govoril gospod
               Potrč, da naj bi vlada sedaj želela narediti kot nekaj novega.</p>
               <p>In še tretja zadeva - pravzaprav repliciram - se nanaša na vprašanje vrednotenja. Za
               vrednotenje veljajo do sedaj določeni zakonski predpisi, ki so deloma v zakonu o
               lastninskem preoblikovanju podjetij, deloma v zakonu o zagotavljanju sredstev za
               PID-e, deloma pa v drugih zakonih, na katere se to sklicuje. Vsi ti predpisi
               ugotavljajo vrednost premoženja 1.1. leta 1993 ali pa na način, ki je s tem v skladu.
               S tem v zvezi je prišlo do znanega zapleta z delnicami Slovenskih železarn, kjer
               pooblaščene investicijske družbe očitajo, da tak način ocenjevanja ni korekten. Ne bi
               se spuščal v to vprašanje. Dejstvo pa je, da danes govoriti, da je relevantna cena
               danes, kajti danes bodo PID-e zamenjevali ali pa v bodoče bodo PID-i zamenjevali za
               delnice, da je relevantna cena in vrednost tega premoženja to, kar je bilo leta 1993,
               to je pač danes, ko pišemo leto 1999 že zamujeno in passe. In zaradi tega predlaga
               vlada v svojih sklepih tudi, da bi se pregledal način ocenjevanja premoženja in da bi
               prišli do bolj realnega načina ocenjevanja. Torej, to je zadaj in zato mi tudi že
               zadnjič ni bilo, bi rekel, prijetno slišati namigovanj, da vse, kar vlada stori, je
               zoper pooblaščene investicijske družbe in da ker se govori o drugačnem ocenjevanju,
               gre to prav gotovo v škodo pooblaščenih investicijskih družbe. Takšnega avtomatizma
               ni in vlada vsekakor tega namena nima, čeprav je res, in to ponovno poudarjam, da je
               točno, da se vlada ni držala tistih rokov, ki so bili določeni z do sedaj veljavnimi
               zakoni. Zakaj je do tega prišlo, o tem bi se dalo razpravljati. Omenil bom samo eno
               točko: to je, da koncepti privatizacije državnega premoženja niso jasni in to je prav
               tisti motiv, zaradi katerega so tudi poslanci tega zbora v ta zbor vložili tudi svoj
               zakon o privatizaciji državnega premoženja.</p>
               <p>Sedaj pa o predlaganem amandamaju, ki ga je podala poslanska skupina. Vlada seveda
               tega amandmaja ni videla in ga tudi ni mogla videti, ker je bil vložen, recimo, pred
               eno uro. Če bo to potrebno, bo vlada brez dvoma to stvar še enkrat pregledala na eni
               svojih sej - rednih ali korespondenčnih. Vsekakor pa lahko iz sklepov, ki jih je
               vlada sprejela dne 4.2., ugotovimo, da vlada ocenjuje, da ker bo najkasneje v aprilu
               1999 predložila državnemu zboru poseben zakon, ki bo celovito uredil zapolnitev
               certifikacijskega primanjkljaja z ustreznimi finančnimi inštrumenti, novi amandmaji
               niso potrebni. Zaradi tega napovedujem, da bo z največjo verjetnostjo vlada, če bo o
               tem amandmaju vprašana, amandma odklonila, iz tega razloga, ker je o tem že sklepala.</p>
               <p>Druga stvar, ki se mi pa zdi bistveno bolj zaskrbljujoča - morda tudi ni
               zaskrbljujoča, pa samo kaže, da je bil amandma, ki ga je vložila poslanska skupina,
               površno pripravljen - pa je to, da ta amandma direktno posega v državni proračun;
               zahteva, da se izdajo državne obveznice, ki bi bile potem dane PID-om, resda za
               zamenjavo za državno premoženje, vendar glavnica dospeva v plačilo sproti, v
               petnajstih letih, kar pomeni - če naj bi se ta glavnica izplačevala - pomeni to
               izplačevanje v gotovini. Glavnica, vsaj v tistem delu, ko ni zamenjana za premoženje
               za pooblaščene investicijske družbe, bi pomenila, da se PID-om izplačujejo finančna
               sredstva. Se pravi, denar direktno iz državnega proračuna. To je tako dalekosežna
               posledica, sam sem globoko prepričan, da bo vlada tako stvar zavrnila, vendar
               dikcija, kakršna je v tem amandmaju, o tem jasno govori - govori sicer, da se bosta
               plačilo obresti - amortizacija dolga in plačilo obresti - izplačevala polletno; prvih
               devet mesecev od izdaje velja moratorij na izplačilo obresti - kaj je z izplačilom
               glavnice, ne govori o nikakršnem moratoriju, in zaradi tega, če bi bil ta amandma
               sprejet v takšni obliki, kot je predlagan, bi to pomenilo zelo hude posledice za
               državni proračun.</p>
               <p>Danes bi predlagal spoštovanemu visokemu zboru, da amandma poslanske skupine
               Združene liste socialnih demokratov zavrne in potrdi vladni amandma. S tem bo dosegel
               to, da bodo odslej naprej tekla določena opravila v roku, kot ga je predlagala vlada
               <stage>(lahko tudi vlado zaveže za to stvar)</stage> - jaz sem prepričan, da bo ob tem aktualen
               predlog sklepov, ki jih je pripravilo matično delovno telo, da naj se zahteva
               poročilo o postopku in o delu na tem področju - da bi potem končno le zapolnili to
               nesrečno privatizacijsko vrzel, ki leži kot breme na tem zboru pa tudi na vladi,
               predvsem pa - in v tem se strinjam z gospodom Potrčem - na plečih tistih, ki so
               vložili svoje certifikate v pooblaščene investicijske družbe in jim je ta država
               izpolnila njihove obveznosti komaj do dobre polovice. Hvala lepa.</p>
            </sp>
            <sp xml:id="SDZ2-Izredna-32-1999-02-09.sp69">

               <speaker>PREDSEDNIK JANEZ PODOBNIK:</speaker>

               <p>Hvala lepa, državni sekretar, dr. Pirkmajer. Ali želi še kdo besedo? Replika, gospod
               Potrč. Besedo želi tudi dr. Zagožen.</p>
            </sp>
            <sp xml:id="SDZ2-Izredna-32-1999-02-09.sp70">

               <speaker>MIRAN POTRČ:</speaker>

               <p>Hvala lepa. Zelo pomembna je ugotovitev gospoda Pirkmajerja, da amandmaji niso
               potrebni, ker želi vlada s svojimi amandmaji celovito urediti vprašanje reševanja
               privatizacijskega primanjkljaja. Če ste pripravljeni četrtič, petič verjeti takšni
               prazni obljubi, tudi gospoda Pirkmajerja - tukaj jo je namreč že dajal v imenu vlade
               - lahko odločite. Samo to, kar vlada predlaga, samo obljublja celovita rešitev. Ali
               bo dana ali ne, jaz ne vem in jaz pač temu več ne verjamem.</p>
               <p>Kar zadeva vsebino naših predlogov, je glavna pripomba gospoda Pirkmajerja - želel
               je biti dobrohoten in nam, bi rekel očitati površnost - v dejstvo, da naj bi naš
               predlog zadeval obveznosti direktno iz proračuna. Moram reči, da ne gre za površnost.
               Moram pa povedati, kaj nepripravljenost vlade za to pomeni. Naš predlog bi bil, da bi
               v primeru, če vlada ne bi bila pripravljena 6 mesecev po 31. juliju letošnjega leta,
               to se pravi, če ne bi bila pripravljena niti do 31. januarja leta 2000 dati na
               razpolago investicijskim družbam eno tridesetino dolžnega premoženja, eno
               tridesetino, da bi potem prišla do tega, da bi bil obremenjen proračuna. Ali torej,
               gospod Pirkmajer, vi ne verjamete, da bo vlada do 31. januarja prihodnjega leta, se
               pravi v enem letu, po vašem predlogu zakona oziroma vladnem predlogu zakona dala na
               razpolago premoženje v višini ene tridesetine od 120 milijard, to je 4 milijarde
               premoženja. Če tega ne verjamete, potem razumem, da so vaše pripombe na naš predlog
               tehtne. Moram pa reči, da če je tako, potem so tudi naše pripombe na vaše delo več
               kot tehtne. Potem to kaže, da nimate nobenega resnega namena s predlogom, ki ga boste
               aprila prinesli v doglednem času, rešiti problem privatizacijskega primanjkljaja.
               Mislim, da je to, bom rekel, več kot za resen razmislek. Moram reči, da me je vaš
               nastop bolj prepričal v to, kako so takšni ali podobni ali drugačni amandmaji - ampak
               neki amandmaji, ki dajo zagotovilo, potrebni. Ni jih pa mogoče dopolnjevati in mogoče
               tudi ustrezno oblikovati, ker niti vlada in niti vladna večina ni pripravljena o
               vsebini diskutirati. Njej je važna številčna oziroma fizična moč. Hvala lepa.</p>
            </sp>
            <sp xml:id="SDZ2-Izredna-32-1999-02-09.sp71">

               <speaker>PREDSEDNIK JANEZ PODOBNIK:</speaker>

               <p>Hvala lepa. Razprava, dr. Jože Zagožen.</p>
            </sp>
            <sp xml:id="SDZ2-Izredna-32-1999-02-09.sp72">

               <speaker>DR. JOŽE ZAGOŽEN:</speaker>

               <p>Hvala lepa. Razprava, ki jo je prej dal tukaj gospod Izidor Rejc, je dokazala, da je
               še kako potrebna tudi razprava na matičnem delovnem telesu. Poglejte, niti amandma,
               ki ga je dala združena lista, v celoti tega problema ne rešuje. Če je bila vlada prej
               prepričana, da je potrebno 15 mesecev za razrešitev tega problema in sedaj pravi, da
               ga bo rešila v 6 mesecih z obliko finančnih instrumentov in dokumentov, potem se
               lahko zelo resno vprašamo, zakaj se ta čas ne more še bolj skrajšati. Še bolj od 6-ih
               mesecev. Godlja na področju privatizacije je popolna. PID-i so že vložili tožbo, tako
               da tisti strah pred tožbo je tu, je uresničen. Menim, da je skrajni čas, da se po
               8-ih letih ta privatizacija konča in da se končajo tudi konceptualna razhajanja
               znotraj vlade o obliki in tempu privatizacije državnega premoženja.</p>
               <p>40% certifikatov še vedno ni zamenjanih za državno premoženje in po nekaterih
               podatkih je oškodovanih skoraj 1 milijon slovenskih državljanov. Ves ta čas smo
               čakali, da bo vlada prišla na dan s konkretnim programom privatizacije državnega
               premoženja, vključno z natančnimi seznami, spiski. To premoženj očitno obstaja,
               vendar kaže, da se nekako znotraj vlade ne morejo dogovoriti, kaj od tega naj se
               privatizira, kaj pa naj se oblikuje v neke velike državne sisteme, s katerimi imamo
               slabe izkušnje.</p>
               <p>Zato menim, da je na nek način ta amandma, ki ga je dala združena lista, dober v tem
               smislu, da daje demokljev meč nad glavo vlade. Kajti, če ne bo zagotovila realnega
               premoženja, bi morala dati obveznice in kot je bilo že rečeno, v skrajnem primeru bi
               šlo tudi za trošenje denarja iz proračuna in s tem za povečevanje javnega dolga.
               Menim, da gre pri vsej stvari samo za pomanjkanje ustrezne politične volje, zlasti na
               vladni strani. Vlada bi lahko to zelo hitro uredila, v kratkem času, če bi se
               notranje medsebojno uskladila in če bi za to pokazala ustrezen interes. Amandma tak,
               kot je, gotovo ni popoln, ima pomanjkljivosti, boljši je takšen kot pa nič, vendar
               vseeno menim, da bi bilo prav, da bi se jutri zjutraj sestalo matično delovno telo in
               tudi strokovno te stvari ustrezno prediskutiralo. Hvala lepa.</p>
            </sp>
            <sp xml:id="SDZ2-Izredna-32-1999-02-09.sp73">

               <speaker>PREDSEDNIK JANEZ PODOBNIK:</speaker>

               <p>Hvala lepa. Besedo ima doktor Pirkmajer. Želite besedo? Ne želite. Ali želi še kdo
               besedo? Ne želi. Razpravo o 1. členu in dveh amandmajih zaključujem. Prosim za
               pozornost. Imamo dve dopolnili. Bolj oddaljeno dopolnilo je dopolnilo poslanske
               skupine združene liste. Če bo sprejeto, potem je amandma vlade brezpredmeten. Na
               glasovanje torej dajem amandma k 1. členu zakona, predlagateljica je poslanska
               skupina združene liste. Ugotavljamo prisotnost! <stage>(60 prisotnih poslancev.)</stage></p>
               <p>Kdo je za ta amandma? <stage>(18 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da amandma ni bil sprejet.</p>
               <p>Na glasovanje dajem drugi amandma k 1. členu. Predlagateljica je vlada Republike
               Slovenije. Ugotavljamo prisotnost! <stage>(62 prisotnih.)</stage></p>
               <p>Kdo je za ta amandma? <stage>(37 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da je amandma sprejet. S tem smo v celoti spremenili 1. člen.</p>
               <p>Prehajamo na odločanje o 1. členu. Ker v amandmaju ni napovednega stavka, dajem na
               glasovanje 1. člen v celoti. Ugotavljamo prisotnost! <stage>(64 prisotnih.)</stage></p>
               <p>Kdo je za 1. člen? <stage>(45 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je člen sprejet.</p>
               <p>Prehajamo k 2. členu. <q>"Ta zakon začne veljati naslednji dan po objavi v Uradnem
               listu Republike Slovenije."</q> Ugotavljamo prisotnost! <stage>(64 prisotnih.)</stage></p>
               <p>Kdo je za ta člen? <stage>(46 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je člen sprejet.</p>
               <p>Glasovali smo o členih. Sedaj moramo glasovati še o naslovu zakona. Ali želi kdo
               besedo? <stage>(Ne želi.)</stage> Na glasovanje dajem naslov zakona. Ugotavljamo prisotnost! <stage>(65
               prisotnih.)</stage></p>
               <p>Kdo je za naslov? <stage>(46 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je naslov sprejet.</p>
               <p>Prehajamo na <title>tretjo obravnavo</title> v okviru hitrega postopka. Glasovali smo o
               naslovu zakona in členih zakona. Odpiram razpravo o zakonskem predlogu v celoti. Prav
               tako tudi sprašujem, ali želijo kvalificirani predlagatelji vložiti amandma k 1.
               členu, kajti le ta je bil spremenjen? Gospod Špiletič, prosim.</p>
            </sp>
            <sp xml:id="SDZ2-Izredna-32-1999-02-09.sp74">

               <speaker>BOGOMIR ŠPILETIČ:</speaker>

               <p>Hvala za besedo. V obrazložitvi predloga zakona, ki ga je podala vlada, je pod točko
               3. - ocena finančnih in drugih posledic predlaganih rešitev, zapisano, da sprejem
               tega zakona ne bo povzročil nobenih dodatnih obremenitev za proračun Republike
               Slovenije. Upoštevaje sklepe vlade, na katere se je gospod Pirkmajer skliceval tu
               izza te govornice in kjer je tudi predvidena možnost, da vlada, v kolikor ne pride do
               drugih rešitev, ponudi pidom določene vrednostne papirje, pa vendarle izhaja dejstvo,
               da ta stvar ni tako čista in da je velika verjetnost tudi na podlagi tistega, gospod
               Pirkmajer, kar ste tu povedali, da ne verjamete v skorajšnjo rešitev materialnega
               pokritja certifikatske vrzeli, sem prepričan, da to dejstvo, da sprejem tega zakona
               ne bo imel nikakršnih finančnih posledic za proračun, ne drži.</p>
               <p>Zato bi prosil tako vas, gospod predsedujoči, kot tudi predlagatelja, da je
               zagotovljeno določilo poslovnika in da morajo biti ob predložitvi zakona oziroma pred
               njegovim sprejemom znane tudi finančne posledice za proračun. Prosil bi pojasnilo dr.
               Pirkmajerja.</p>
            </sp>
            <sp xml:id="SDZ2-Izredna-32-1999-02-09.sp75">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Špiletič. Vsekakor je bila priložnost za taka vprašanja v okviru
               prve obravnave zakona. Sedaj odpiramo razpravo o zakonskem predlogu v celoti. Besedo
               želi gospod državni sekretar, dr. Pirkmajer.</p>
            </sp>
            <sp xml:id="SDZ2-Izredna-32-1999-02-09.sp76">

               <speaker>DR. EDO PIRKMAJER:</speaker>

               <p>Hvala lepa, gospod predsednik. Spoštovani poslanci in poslanke! Gospodu Špiletiču bi
               želel, pa ne samo njemu, ampak vsem vam pojasniti.</p>
               <p>V proceduri je zakon o spremembah zakona o zaključku lastninjenja. Ta zakon nima
               nikakršnih finančnih posledic. Ta zakon prestavlja datum obveznosti za določen čas,
               za 6 mesecev in drugih posledic nima. Res pa je, da ob tem je vlada napovedala
               pripravo drugega zakona, in sicer zakona, s katerim naj bi se dokončno zamenjali
               certifikati za premoženje oziroma, bom povedal v narekovajih, ustrezne finančne
               instrumente, kot je to vlada formulirala v svojih sklepih. Kakšne bodo finančne
               posledice tedaj, tega ne morem napovedati. Želja vlade pa je, da teh finančnih
               posledic ne bi bilo, da bi bili vsi ti finančni instrumenti poplačljivi izključno s
               premoženjem, ki se daje pooblaščenim investicijskim družbam. Vsekakor bo podrobnejša
               analiza tudi tega vidika zakonskega predloga pripravljena tedaj, ko bo zakonski
               predlog posredovan državnemu zboru.</p>
               <p>Upam, da sem s tem odgovoril na pomisleke, ki so bili izrečeni. Hvala lepa.</p>
            </sp>
            <sp xml:id="SDZ2-Izredna-32-1999-02-09.sp77">

               <speaker>PREDSEDNIK JANEZ PODOBNIK:</speaker>

               <p>Hvala državnemu sekretarju. Ali želi še kdo besedo? <stage>(Ne želi.)</stage> Razpravo
               zaključujem.</p>
               <p>Na glasovanje dajem predlog zakona v celoti. Svoj glas bo obrazložil gospod Potrč.
               Prosim!</p>
            </sp>
            <sp xml:id="SDZ2-Izredna-32-1999-02-09.sp78">

               <speaker>MIRAN POTRČ:</speaker>

               <p>Hvala lepa. Glasoval bom proti zakonu. Razlog za to je moje čvrsto prepričanje, da ta
               državni zbor ravna neodgovorno, ko dopušča še naprej, da se zakonska obveznost,
               sprejeta že v zakonu o lastninjenju v letu 1992, se pravi pred več kot šestimi leti,
               do milijona 200 tisočih državljank in državljanov ne izpolnjuje. Takšno obveznost je
               državni zbor sprejel v prepričanju, da bodo imele vse državljanke in državljani, ki
               so bili prejemniki certifikatov, približno enake možnosti. Stalno odlaganje teh
               možnosti za tiste lastnike certifikatov, ki so jih vložili v pooblaščene
               investicijske družbe, zagotavlja popolno neenakopravnost pred zakonom. Da bi vsaj
               ublažil takšno neenakopravnost, je državni zbor naložil vladi, da sredstva za
               certifikate zagotovi najprej do 31.12.1997. To je bil zakon, ki je bil v letu 1996
               sprejet. Vlada ga je dobesedno ignorirala; nič ni bilo na tej podlagi storjenega,
               nič, ampak dobesedno nič! Kasneje je bil v aprilu leta 1998 sprejet zakon, ki je
               rekel, da bodo s 1. februarjem 1999 izpolnjene obveznosti vlade, dokončno izpolnjene.
               Vlada ni storila nič, da bi bile te obveznosti izpolnjene. In danes boste, poslanke
               in poslanci, tisti, ki boste za to glasovali, sprejeli sklep, da se te, že dvakrat
               zapadle obveznosti prolongirajo na 31.7.1999, vendar ne v obliki obljube, da bodo
               takrat zapadle, temveč v obliki obljube, da jih bomo takrat začeli z zakonom reševati
               - šele reševati! Kakšna bo vsebina zakona, bomo videli. Jaz ne verjamem - ne
               verjamem! - da bo ta vlada do 31.7. kakršnokoli premoženje zagotovila; doslej se je v
               vsaki svoji obljubi, ki jo je dala, zlagala, in tudi danes nimam nobenih garancij, da
               bi karkoli drugega verjel.</p>
               <p>Če, gospe in gospodje, je vsakemu od vas, ki boste glasovali za, to vseeno, potem
               naj za to glasuje, jaz za takšno ravnanje vlade ne morem biti in bom glasoval proti
               temu zakonu.</p>
            </sp>
            <sp xml:id="SDZ2-Izredna-32-1999-02-09.sp79">

               <speaker>PREDSEDNIK JANEZ PODOBNIK:</speaker>

               <p>Hvala lepa. Svoj glas bo obrazložil gospod Jazbec.</p>
            </sp>
            <sp xml:id="SDZ2-Izredna-32-1999-02-09.sp80">

               <speaker>FRANC JAZBEC:</speaker>

               <p>Hvala lepa. Spoštovani zbor! Glasoval bom proti zakonu. Približno eno leto nazaj je
               vlada predložila temu državnemu zboru zakon o zaključku lastninjenja. Na predlog
               vlade je zakon bil sprejet tak, kot je bil, da bo vlada v roku 9 mesecev pidom
               zagotovila premoženje. Ta zakon smo sprejemali v poletni vročini pri skoraj 30
               stopinjah v tem državnem zboru. Letos, 14. januarja, je vlada obravnavala zakon in
               predložila novelo zakona, v kateri je predlagala iz 9 podaljšanje na 24 mesecev. 22.
               januarja se je vlada premislila in je s svojim zakonom, ki ima samo dva člena, dodala
               amandma in iz 24 mesecev spremenila na 31.7. Nikjer ni zagotovila, da ta vlada ne bo
               zopet prišla v mesecu juliju pred ta državni zbor s predlogom podaljšanja tega
               datuma. Nič se tudi ni spremenilo od 14. do 22. januarja takrat, ko se je vlada
               bistveno premislila in vložila v svojem, enem členu, tudi amandma. Poglejte, na moje
               direktno vprašanje, na matičnem delovnem telesu, kaj je vlada v minulih devetih
               mesecih pidom zagotovila, je bilo preprosto rečeno, nič oziroma zagotovila je po
               trikratni knjižni vrednosti premoženje Slovenskih železarn. S tem, spoštovani kolegi,
               če podpremo ta zakon, dajemo vladi potuho oziroma dokazujemo, da smo samo servis te
               vlade. Vlada nas bo v mesecu juliju normalno prisilila v podaljšanje tega roka. Zato
               novele zakona ne podpiram. Hvala.</p>
            </sp>
            <sp xml:id="SDZ2-Izredna-32-1999-02-09.sp81">

               <speaker>PREDSEDNIK JANEZ PODOBNIK:</speaker>

               <p>Hvala lepa. Prosim, gospod Kelemina ima besedo za obrazložitev glasu.</p>
            </sp>
            <sp xml:id="SDZ2-Izredna-32-1999-02-09.sp82">

               <speaker>BRANKO KELEMINA:</speaker>

               <p>Hvala lepa. Spoštovani predsednik, cenjeni državni zbor! Tudi sam sem ob tej
               razpravi ves čas, ko dejansko traja že ta zgodba o tem lastninjenju, tudi mnenja, se
               pridružujem izrečenim mnenjem, da takega predloga vlade, kot ga je danes podala, ne
               morem podpreti. Jaz se sicer ne čudim odločitvi vlade, da tako postopa oziroma
               predlaga državnemu zboru, da sprejema take odločitve, čudim se, resnično se čudim
               našim državljanom, našim državljankam, ki so pripravljeni tolerirati to zavlačevanje,
               to ignoriranje in jaz pravim, kar je bilo že seveda večkrat rečeno, enostavno, da
               dovolijo krajo svojega denarja, ki so ga imeli pravico dobiti oziroma bi jim ga
               država mogla dati. Poglejte, tisti, ki so imeli srečo, ki so pravilno naložili svoje
               certifikate, ki so mogoče jih prodali in tudi pravilno nalagali prek borze, so danes
               zaslužili po moji oceni tudi lahko 3, 4 milijone ali še več iz tistih 400 začetnih
               tisoč, kolikor so dobili takrat nominalne vrednosti. Sigurno se je lahko tudi ta
               vrednost podeseterila in ne morem razumeti, kako državljanke in državljani Slovenije
               dovolijo, da jih nekdo na tako lahek način opehari. Jaz seveda nisem bil prikrajšan,
               jaz sem svoj certifikat naložil, sicer sem dobil samo nominalno vrednost, še dan
               danes, nič več iz tega certifikata, ampak večina je pa izgubila vse. Torej jaz
               mislim, da brez podpore državljanov in državljank, ki bi morali zahtevati od te
               države, da izpolni tiste obljube, ki jih je s prvim predlogom zakona podala, izpolni,
               torej brez zahteve državljank in državljanov, jaz sem trdno prepričan, da se tudi po
               izteku tega roka to ne bo zgodilo. Zato naj premislijo. Jaz se bom danes odločil v
               svojem imenu in pa tudi v imenu tistih državljank in državljanov, ki jih zastopam,
               torej ne bom takega predloga podprl, vsi ostali pa se naj odločijo in naj svojo
               zahtevo tudi sami postavijo. Hvala lepa.</p>
            </sp>
            <sp xml:id="SDZ2-Izredna-32-1999-02-09.sp83">

               <speaker>PREDSEDNIK JANEZ PODOBNIK:</speaker>

               <p>Hvala lepa. Besedo ima gospod Henigman za obrazložitev glasu.</p>
            </sp>
            <sp xml:id="SDZ2-Izredna-32-1999-02-09.sp84">

               <speaker>BENJAMIN HENIGMAN:</speaker>

               <p>Spoštovani! Lastninjenje ima v Sloveniji že 7-letno tradicijo in rad bi vas spomnil
               na podpis gospoda Drnovška, predsednika vlade, na enem posebnem lističu, s katerim je
               vsem državljanom obljubil, da bodo lahko za lastniški certifikat soudeleženi pri
               delitvi oziroma prodaji družbene lastnine v Sloveniji. Za nekatere, tiste, ki so bili
               v podjetjih, ki niso šla v stečaj, in če so se tako odločili, se je ta pravica
               uresničila. Celo s 50% popustom. Za vse ostale pa v tem trenutku, teh je pa menda
               milijon 200 tisoč, lahko v tem trenutku samo dam svoj glas proti takšnemu zakonu, kot
               je sedaj v proceduri, zato ker z njim, razen tega, da popravljamo datum in rešujemo
               zakonitost oziroma vlado, ki ni v več kot enem letu storila ničesar, z ničimer ne
               omogočamo, da bodo ljudje v doglednem času pa vendarle te certifikate lahko unovčili.
               Če bi v zakonu pisalo kaj bolj oprijemljivega in obvezujočega za posamezna
               ministrstva, potem bi za tak zakon lahko še glasoval. Tako pa potuhe nedelu v vladi
               ne morem dajati. Zakaj je temu tako, bi lahko odgovorili gospodarski ministri, ne
               gospod Pirkmajer, ki tukaj predstavlja vlado, ne po lastni krivdi, in je eden tistih,
               ki se je res trudil za to, da bi se privatizacija v Sloveniji, pa tudi
               denacionalizacija hitreje odvijala. Vendar kje je gospod Drnovšek, gospod Gaspari,
               gospod Dragonja, pa tudi gospod Rop bi lahko kakšno povedal, saj je od tega začetka
               sodeloval pri tem projektu.</p>
               <p>Ne morem sprejeti dejstva, da vlada prodaja državno premoženje v najboljših
               podjetjih, recimo v Petrolu, zato da rešuje proračunsko stisko. Na drugi strani pa ji
               ni čisto nič mar za premoženje, ki ga je obljubila vsem ostalim državljanom. Mislim,
               da z gesto, da ne podpremo zakona, bomo največ pripomogli k temu, da bomo zbudili
               vlado z mirnega spanca.</p>
               <p>Če tega ne bomo storili sedaj, se bojim, da nam bo pred volitvami zmanjkalo časa.
               Hvala lepa.</p>
            </sp>
            <sp xml:id="SDZ2-Izredna-32-1999-02-09.sp85">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Henigmanu. Svoj glas bo obrazložil dr. Ribičič.</p>
            </sp>
            <sp xml:id="SDZ2-Izredna-32-1999-02-09.sp86">

               <speaker>DR. CIRIL RIBIČIČ:</speaker>

               <p>Spoštovani! Glasoval bom proti temu zakonu.</p>
               <p>Prvič gre za ogromna sredstva, drugič gre za ogromno število prizadetih ljudi in
               zaradi tega je stvar občutljiva in je toliko bolj razumljivo, da je tukaj opozicija
               nezaupljiva do vlade in da želi imeti zagotovilo, tudi časovna zagotovila. Ne samo,
               da bodo te stvari urejene, ampak tudi, kdaj bodo na razpolago sredstva, ki bodo
               razrešila ta tako imenovani rop stoletja. Če teh zagotovil ni, smo imeli še predlog
               nadomestnih rešitev za primer, če v določenem roku vlada tega ne bo naredila. Ker
               niti eno niti drugo ni bilo sprejeto, ne morem podpreti tega zakona. Hvala lepa.</p>
            </sp>
            <sp xml:id="SDZ2-Izredna-32-1999-02-09.sp87">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ker ni več razpravljavcev glede obrazložitve glasu, prehajamo na
               glasovanje.</p>
               <p>Na glasovanje dajem predlog zakona v celoti. Ugotavljamo prisotnost! <stage>(62
               prisotnih.)</stage></p>
               <p>Kdo je za zakon? <stage>(34 poslancev.)</stage> Je kdo proti? <stage>(25 poslancev.)</stage></p>
               <p>Ugotavljam, da je zakon sprejet.</p>
               <p>Matično delovno telo predlaga naslednji dodatni sklep.</p>
               <p>Vlada Republike Slovenije naj državnem zboru Republike Slovenije do 20. februarja
               letos dostavi program zagotavljanja sredstev pooblaščenim investicijskim družbam
               zaradi zamenjave teh sredstev za lastniške certifikate, v skladu z določili zakona o
               zaključku lastninjenja in privatizaciji pravnih oseb v lasti slovenske razvojne
               družbe.</p>
               <p>Gospod Potrč pa predlaga naslednji dodatni sklep. Ali to velja kot dodatni sklep?
               Državni zbor priporoča pooblaščenim investicijskim družbam... To ni več aktualno.
               Želi kdo razpravljali o dodatnem sklepu matičnega delovnega telesa? <stage>(Ne želi.)</stage> Dajem
               ga na glasovanje. Ugotavljamo prisotnost! <stage>(67 prisotnih.)</stage></p>
               <p>Kdo je za dodatni sklep? <stage>(41 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je dodatni sklep sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>3. TOČKO DNEVNEGA REDA - PREDLOG UVEDBE PARLAMENTARNE PREISKAVE V
               ZVEZI Z RAZMERAMI ZARADI NEUPRAVIČENIH OBTOŽB ZOPER DELO SLOVENSKIH POLICISTOV MED
               VOJNO ZA SLOVENIJO.</title>
               </p>
               <p>Skupina poslancev predlaga, da se odredi parlamentarna preiskava. Sklepa, o katerih
               bo državni zbor glasoval, se glasita: <q>"Odredi se parlamentarna preiskava o
               vpletenosti nosilcev javnih funkcij, ministra za notranje zadeve gospoda Mirka
               Bandlja in direktorja policije Boruta Likarja, v poizkuse diskreditiranja slovenskih
               policistov in vojakov, ki so leta 1991 sodelovali v osamosvojitveni vojni na
               Koroškem. Namen preiskave je ugotoviti, v kolikšni meri so bili nosilci javnih
               funkcij neposredno vpleteni v poizkus diskreditiranja slovenskih policistov in
               vojakov, ki so leta 1991 sodelovali v osamosvojitveni vojni na Koroškem, in če je
               podana podlaga za odločanje državnega zbora o njihovi politični odgovornosti ali za
               morebitno drugo odločitev iz ustavne pristojnosti državnega zbora."</q> Če bo prvi sklep
               sprejet, bomo potem glasovali o predlogu sklepa, da komisija za volitve, imenovanja
               in administrativne zadeve do naslednje seje pripravi in predloži predlog odloka o
               ustanovitvi in sestavi te preiskovalne komisije.</p>
               <p>Gradivo je v obravnavo zboru predložila skupina 23 poslancev državnega zbora. Ali
               želi predstavnik predlagateljev besedo? <stage>(Želi.)</stage> Besedo ima gospod Lojze Peterle.</p>
            </sp>
            <sp xml:id="SDZ2-Izredna-32-1999-02-09.sp88">

               <speaker>ALOJZ PETERLE:</speaker>

               <p>Hvala lepa, gospod predsednik. Spoštovane poslanke in poslanci, gospod minister,
               gospod generalni sekretar! Verjemite mi, da mi je bilo malokdaj tako nelagodno
               govoriti za tem mikrofonom, kot mi je danes, kajti dejstva, ki so narekovala skupini
               poslancev, da uvrstimo to problematiko na izredno sejo državnega zbora, so take
               narave, da bi raje videl, da jih nikoli ne bi bilo. Ker pa so, želimo izhajajoč iz
               naših demokratičnih pogledov na dogajanje v naši državi in v tem primeru posebej na
               dogajanje v ministrstvu za notranje zadeve, po svojih močeh prispevati k temu, da se
               bo vsaj ta zadeva po številnih nerazčiščenih aferah v Sloveniji razčistila, da bo
               čimprej, potem, ko že štiri mesece teče ta zadeva, jasno, kdo je naročnik, kdo samo
               izvajalec, pa tudi, kdo žrtev, čeprav je to do neke mere že jasno, tega nezaslišanega
               početja, da se operejo suma vsi tisti, ki so se borili za slovensko svobodo, vsi
               tisti, ki tega ne zaslužijo, in da tudi ta državni zbor kot ena od ključnih vej
               slovenske demokratične oblasti zaradi svoje verodostojnosti in zaradi odgovornosti
               pred ljudmi, ki so nas izvolili, naredimo tisto, kar je narediti treba. Gospe in
               gospodje, tisto, kar se zgodilo v tem primeru in kar nas je vodilo k tej točki
               izredne seje, je dejstvo, da je prišlo do očitne diskreditacije, ne samo do
               diskreditacije oziroma do blatenja uslužbencev MNZ-ja oziroma nekdanjih specialcev in
               vojakov, prišlo je dobesedno do kriminalizacije, do poizkusa kriminalizacije
               udeležencev oziroma boja za slovensko osamosvojitev. Naj povem že na samem začetku,
               nas zanima resnica in to je prvi kriterij, vendar nas zanima tudi pravičnost pri tej
               zadevi, zanima nas precej zadev, zato tudi na koncu predlog za ustanovitev
               preiskovalne komisije.</p>
               <p>Ne bom šel v ves kontekst tega početja, ki mu v novejši slovenski zgodovini ne vidim
               nobene primerjave oziroma nobenega zgleda, o tem mogoče samo v svojstvu poslanca kaj
               več, povem pa, da to, kar se je zgodilo, je v duhu tiste zvezde, ki se je postavila
               oziroma pojavila na simbolu praznovanja 30-letnice teritorialne obrambe. Gre za
               istega duha.</p>
               <p>To, kar se je zgodilo, je za razliko od drugih afer v osnovi znano oziroma jasno
               ljudem že nekaj časa. Torej kdor je spremljal tisk in druge medije, je lahko na
               podlagi izjav ljudi z vrha MNZ-ja, na podlagi izjav, ki niso bile demantirane,
               ugotovil, da se je vsa ta stvar skuhala nedvomno v samem MNZ-ju. Torej ne gre napad s
               strani agresorja, s strani tujih služb, s strani ne vem koga, neprištevnih ljudi, to
               se je skuhalo v samem vrhu MNZ-ja.</p>
               <p>Eni govorijo, da gre za verodostojen dokument, pardon, da bom zelo natančen,
               nekdanji direktor policije je dejal, da gre za verodostojen dokument. Ko pa je prišlo
               do dovolj odpora, ko je minister stal pred več kot 500 policisti in vojaki in drugimi
               ljudmi na Koroškem, pa je postal dokument naenkrat neverodostojen. In eno od ključnih
               vprašanj tega zasedanja pa tudi tiste preiskovalne komisije, za katero upam, da bo
               postavljena, bo, kdo je naročnik ne samo papirja, ki je prišel po zaslugi samega
               ministrstva v javnost, ampak kako je prišlo tudi do podlage za to, da je nekdo lahko
               tak papir pripravil, oziroma da ga je nekdo naročil in ga potem poslal v javnost.
               Dejstvo je, da se je to zgodilo v enem, tako se včasih reče, ključnih državotvornih
               resorjev. Dejstvo je, da se je zgodila izredna moralna in politična škoda najprej
               tem, ki so bili blateni brez vsakršne podlage in ki so se, ker so častni in pošteni
               ljudje, potrudili, da so se zadeve začele obračati drugače. Vendar mislim, da moralno
               zadoščenje bodo dobili šele takrat, ko bodo za to določene in odločene tudi posledice
               za te, ki so krivi za to afero.</p>
               <p>Ne gre samo za neposredno prizadete, ki so se z najčistejšimi nameni borili za
               slovensko samostojnost, gre tudi za politično škodo, ki jo trpi vsa država, gospe in
               gospodje.</p>
               <p>Ne bi rad moraliziral, ampak mislim, da je dobro, da se poslušamo to pot.</p>
               <p>S tem dejanjem je bil zasejan dvom v čistost osamosvojitvenega boja, ne samo na
               Koroškem ampak tudi bolj in kdor ima kontakte z diplomati pri nas ali je podvzel
               kakšno pot po Evropi v zadnjem času, je lahko sam ugotovil iz vprašanj kolegov ali
               partnerjev, da je to vzbudilo - to dejstvo, ta afera vzbudila veliko vprašanj na
               zahodu; vprašanj, ki so nepotrebna, ki so tudi neupravičena. Zato se bomo, mislim,
               kar nekaj časa ukvarjali s posledicami te afere oziroma tega početja.</p>
               <p>Že prej sem rekel, da smo že štiri mesece v tem procesu, in s težavo je prišlo do
               zamenjave oziroma do odločitve, da direktor policije preneha s svojim delom. Ves ta
               čas smo priče velikemu sprenevedanju na samem vrhu ministrstva za policijo, se pravi,
               pri ministru samem. Torej, takega primera na Slovenskem še ni bilo, take
               diskreditacije s kriminalizacijo, kot sem rekel, in take moralne in politične škode
               tudi še ne. Seveda se moramo kot parlamentarci slovenskega državnega zbora vprašati,
               komu je to v prid, komu to služi, zakaj taka naročila, zakaj taki papirji. Če gremo
               50 let nazaj - tudi to bom dal v kontekst - glejte, se ni našel noben zaznamek o
               10.000 in več mrtvih; kako, da se je našel to pot na samem MNZ-ju, ki ni glede
               preteklosti naredilo skoraj ničesar. Komu ta zadeva služi? Meni in podpisnikom tega
               predloga za izredno sejo je na nek način vseeno, ali gre za boj med enimi in drugimi,
               eni govorijo o Kučanu, eni o Drnovšku, eni o ministru Bandlju in Pogorevcu, in tako
               naprej. Ti dvoboji nas nič ne zanimajo. Nas zanima, kaj je s to državo, kaj je z
               MNZ-jem, ker so razmere po vsem tem izredno slabe, kjer je zaupanje na najnižji možni
               ravni. Ne mislim tukaj citirati izrazov samih policistov, ki so to izrazili na svoj
               način; o tem kdaj kasneje.</p>
               <p>Če hočemo biti nekako v skladu sami s seboj, moramo te zadeve razčistiti - zaradi
               prizadetih, kot sem že dejal, zaradi naročnikov in izvajalcev, in zaradi podobe te
               države, in zaradi MNZ-ja samega. Mislim, da smo kot demokrati tukaj pred veliko
               preizkušnjo in ta preizkušnja oziroma to vprašanje oziroma dilema je naslednja: ali
               se bo tudi to pot zgodila tista zadeva, ki ji rečemo trgovina, ali se bomo obnašali
               državotvorno, načelno in resnicoljubno. Prepričanje podpisnikov predloga za to
               izredno sejo je, da tukaj absolutno ne sme biti trgovine, ampak odnos do početja, o
               katerem je govora oziroma jasen <q>"ne"</q>. Če temu ne bo tako, torej če v tem državnem
               zboru ta afera ne bo doživela tistega epiloga, kot se resnicoljubnim demokratom
               spodobi, potem bomo lezli še naprej v zgodbo, ki ji rečemo navzdol in nazaj.</p>
               <p>Sedaj v uvodu ne bom odpiral vseh vprašanj, ki se v tej zvezi odpirajo, ampak
               dovolite, da še nekatere stvari tukaj komentiram.</p>
               <p>Torej, začelo se je značilno. Začelo se je s tem, da je prišla informacija na nek
               način v javnost in ni bilo treba dolgo čakati, da smo izvedeli, od kje in kako. Za to
               imamo, seveda, lahko samo politično razlago, in že tu se začnejo vprašanja. Kako
               deluje ministrstvo, ki naj bi imelo neke zaznamke uradne narave, nek arhiv, neke
               skrbnike in nekega ministra, ki je ob primopredaji dejal, da je nasledil urejeno
               ministrstvo. In ta isti minister postavi za direktorja izobraževalnega centra organov
               za notranje zadeve nekega uslužebenca, po imenu Marko Pogorevc, enega od ljudi, ki je
               imel vidnejšo vlogo pri osamosvajanju, in nekoliko kasneje, recimo na kratko pa iz
               istega ministrstva, da ne rečemo iz istega kabineta pride ven insinuacija proti
               istemu človeku. Torej človek se vpraša, kako preverja lastne ljudi ministrstvo, če je
               enkrat človek najboljši, drugič je pa lahko najslabši. Torej tu je nekaj narobe. Ali
               ne bi bilo bolj pošteno povabiti gospoda Pogorevca, če ste take zaznamke imeli, pa ga
               vprašati, preverimo to, potem pa vam ponujamo funkcijo. Samo majhno vprašanje.
               Kasneje jih pride še več. In temu jaz kot demokrat ne morem reči drugače kot poskus
               nekega obračuna, ki očitno ni uspel. Je nekaj, čemur se ne da reči drugače kot
               intriga, nekaj, kar je, oprostite, umazano početje. To diši po stari metodi, to je
               nečastno, je nepošteno, nespodobno. To je stara igra. In naše vprašanje je, kdo in
               zakaj se tako igra z nami vsemi, kajti igra se z državo. Ne samo z ljudmi, najprej pa
               seveda z ljudmi. Komu to služi? Hočemo odgovor, hočemo resnico o tej zadevi, ki je
               šla čez vse meje.</p>
               <p>Poglejte. Gospod minister ne omogoči temu državnemu zboru, da bi prišel do nekih
               podatkov, ki jih upravičeno, s formalno podlago za svoje zahteve zahteva od njega.
               Odpre pa tako rekoč arhiv novinarju. Torej javnost lahko pride v arhive, državni zbor
               ne more dobiti podatkov, tako rekoč o samem sebi, kajti govorilo se je o ljudeh, ki
               sedijo tu z nami. In glede na to, kako izgleda dokument, o katerem se govori kot o
               Bukovnikovem dokumentu, se postavlja tukaj vprašanje, kdaj in kako so nastajali tako
               imenovani uradni zaznamki. Ali se jih da mogoče celo za nazaj naročiti? Kdo
               kontrolira verodostojnost zaznamkov, o katerih oziroma sem že prej dejal je en mož
               istega ministrstva rekel, da gre za neverodostojen dokument, eden pa za verodostojen.
               Kaj pomeni beseda pozitivistično ali pozitivno. Torej tukaj se odpira veliko
               vprašanj. Ne grem v podrobnosti, kdo hrani, kje je bilo hranjeno, kako je to kam
               prišlo in koliko od tega je še sploh kje, kajti ni nobene garancije seveda, da se z
               arhivi ne ravna ravno arhivsko. Mene zanima, kaj je še na zalogi. Bi bilo dobro
               pogledati, kaj je z vsem tem. Kaj je s tem arhivom.</p>
               <p>Dovolite, da se sedaj dotaknem dveh besed, ki sta značilni, bom zopet rekel, za star
               besednjak. Gospod nekdanji direktor policije Likar je dejal, lahko citiram kasneje,
               da je treba najprej pomiriti strasti. Gospe in gospodje! Ne mirite strasti. Strast je
               eminentna človeška zadeva. Ampak odgovorite na vprašanja. Nas zanima resnica, ne
               strastnost. Jo bomo pa strastno iskali, vam zagotavljam. Minister je nekje dejal v
               enem od svojih nastopov, da je treba s čustvi tudi nekako, skratka, da tu so
               prizadeta čustva. Gospodje! Čustva niso prizadeta, prizadeti so ljudje, ki so bili
               blateni brez vsakega razloga oziroma brez resnične utemeljitve. Torej rešujemo tukaj
               ljudi, resnico ne pa čustev in ne strasti.</p>
               <p>Predlagatelji smo veseli, da se je tako število ljudi uprlo tej metodi in so to na
               javen način povedali in poglejte, zanimivo, kaj se je zgodilo po Holmcu? Kaj se je
               zgodilo? Naenkrat je bilo vse v redu. Minister je dejal, da ko je vse to pogledal,
               torej zanj ne obstaja noben dvom, da je bilo vse čisto in nihče ni več kriv. Ali se
               je zgodba zalomila? Kaj se je zgodilo, da je bilo naenkrat vse dobro. Ali je to samo
               količina ali število ljudi, ki so se zbrali in so rekli, gospodje, tako pa ne! Ali se
               je zgodilo še kaj drugega? Ali se je kakšen nov zanamek našel? Jaz sem vesel, da so
               zahtevali resnico in čast in to na časten način. Vesel sem tudi, da je minister
               dejal, da ni nobene krivde oziroma nobenih podlag za kakršnekoli kazenske zadeve.
               Ampak s tem stvar ni rešena, s tem stvar nikakor ni rešena. Te stvari se ne da tako
               pokriti, da se enega nažene, pa drugega odpusti, minister pa ostane. To stvar je
               treba razčistiti, ker je zgodba o ribi in njeni glavi.</p>
               <p>Še nekaj bi rad že sedaj povedal. Minister je nekje dejal, da je spodrsnilo gospodu
               Likarju na spolzkem političnem terenu. Gospod minister! Toliko časa smo v
               demokraciji, da vemo, kdo so politične funkcije in kaj so nepolitične funkcije.
               Direktor policije mislim, da je človek izrazito podrejen ministru, ki ne rešuje na
               terenu političnih problemov. Samo toliko, ne grem tukaj naprej. Da ne pridemo do
               istega naslova.</p>
               <p>Predlagatelji te točke izredne seje pričakujemo, da se ne bo poskušalo tukaj
               nastopati z nevednostjo, sklicevanjem na druge, ampak z jasno govorico, kako je bilo,
               kaj je bilo, kdaj je bilo. Ta zadeva je doživela tak odmev v javnosti, kot ga je
               doživela malokatera afera. Delo nedvomno ni pomladni časopis in vendar je Delo
               označilo zadevo kot maškarado v MNZ. Take ocene ni doživelo še nobeno ministrstvo s
               strani časopisa, ki se mu včasih reče režimski. Torej, če je stvar do tja prišla tako
               daleč, je to tudi neki izraz, kako gredo stvari narobe in zadevo bi komentiral še s
               tega vidika. Ko je prišlo do tistega nesrečne intervencije nekaterih slovenskih
               policistov v Celovcu, minister ni vedel o tem nič, ni poznal teh ljudi itn., vendar
               je nemudoma uporabil institut objektivne odgovornosti in odstopil. Tukaj so zadeve
               neprimerno drugačne, vse se konča v kabinetu ministra in vendar se nič ne zgodi.
               Torej tukaj mislim, da ne gre samo za objektivno odgovornost ministra, ampak gre tudi
               za subjektivno in seveda je pričakovanje predlagateljev, da bo minister sam odstopil,
               v interesu preiskave, kajti bojimo se, če bo preiskovalna komisija delala z njim
               naprej kot z ministrom, da se lahko zabrišejo določene zadeve. Menimo, da je v
               interesu preiskave, da bi minister sam odstopil in omogočil objektiven proces oziroma
               vpogled v zadeve, ki se tudi njega tičejo. In podpisniki menimo, da je potrebno
               nedvoumno ugotoviti, kdo je naročil diskreditacijo slovenskih policistov in vojakov,
               udeležencev vojne za Slovenijo ter od krivcev izterjati disciplinsko in kazensko
               odgovornost. Pri ministru za notranje zadeve, Mirku Bandlju, pa ugotoviti tudi
               neposredno politično ter izterjati nedvoumno dokazano objektivno odgovornost zaradi
               ravnanja svojih najbližjih sodelavcev in dolgotrajnega molka, ki je znatno prispeval
               k poslabšanju razmer v ministrstvu in k zmanjšanju ugleda Slovenije.</p>
               <p>Podpisniki, to poudarjam še posebej, odločno nasprotujemo nameram, da bi se glavna
               odgovornost za nastale razmere zvrnila na novinarje in sredstva javnega obveščanja
               ali da bi odgovarjali samo tisti, ki so bili izvajalci, ne pa tudi tisti, ki so
               najprej naročili izdelavo spornega dokumenta in ga nato posredovali javnosti.
               Izmikanje ministra za notranje zadeve Mirka Bandlja, ko gre za vprašanje povsem jasne
               in nedvoumne odgovornosti direktorja policije Boruta Likarja, še dodatno potrjuje
               sume o njegovi neposredni vpletenosti v poizkuse diskreditiranja slovenskih
               policistov in vojakov, ki so leta 1991 v eni najtežjih bitk v vojni za Slovenijo
               častno in hrabro opravili svoje delo.</p>
               <p>Spoštovane poslanke in poslanci! Ne bom bral predloga sklepa glede postavitve
               preiskovalne komisije, ker je to storil že predsednik državnega zbora. Za konec naj
               še enkrat izrazim željo, da bi to razpravo opravili z nameni in na način, ki so v
               čast demokratični družbi, in tudi s posledicami, ki bodo utrjevale slovensko
               demokracijo, ne pa nadaljevale njene poti v napačni smeri. Hvala.</p>
            </sp>
            <sp xml:id="SDZ2-Izredna-32-1999-02-09.sp89">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Peterletu, ki je nastopil v imenu predlagateljev.</p>
               <p>Rad bi vas obvestil, da sem v popoldanskem času kot predsednik državnega zbora s
               strani Marjana Pogačnika, namestnika generalnega direktorja policije, po naročilu
               ministra za notranje zadeve, gospoda Mirka Bandlja, in po predhodnem soglasju vrhovne
               državne tožilke državnega tožilstva, gospe Barbare Brezigar, prejel poročilo, ki se
               nanaša na ugotovitve v zvezi z ugotovljenim dejanskim stanjem glede navedb časopisa
               Slovenske novice o pobijanju vojnih ujetnikov na Holmecu leta 1991. Pod to poročilo
               je podpisan gospod Likar. To poročilo se razmnožuje in mislim, da ga boste vsi
               prejeli še nocoj.</p>
               <p>Predlagam, da sedaj sejo prekinemo. Jutri bo 10.00 dopoldan nadaljujemo; najprej bo
               imel besedo predstavnik sekretariata, če bo želel, nato predstavniki vlade in
               predstavniki poslanskih skupin. Za nocoj lahko noč! <stage type="time">(SEJA JE BILA PREKINJENA DNE
                  9.2.1999 OB 18.05 URI.)</stage>
               </p>
            </sp>
         </div>
      </body>
   </text>
</TEI>