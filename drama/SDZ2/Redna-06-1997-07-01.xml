<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Redna-06-1997-07-01">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|240C5F3FBFFF368BC1256544004FA6DB</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=240C5F3FBFFF368BC1256544004FA6DB</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-06-1997-07-01.DZ" n="06">
               <name>Redna</name>
               <date when="1997-07-01"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-06-1997-07-01.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 6. seje</stage>
            <stage type="date">(1. julij 1997)</stage>
            <stage type="chairman"> Sejo je vodil Miroslav Luci, podpredsednik Državnega zbora.</stage>
            <stage type="time"> Seja se je začela ob 14.10 uri.</stage>


            <sp xml:id="SDZ2-Redna-06-1997-07-01.sp1">

               <speaker>PODPREDSEDNIK MIROSLAV LUCI:</speaker>

               <p>Spoštovane poslanke in poslanci, prosim, da zavzamete svoja mesta. Spoštovane
               kolegice poslanke in kolegi poslanci, gospe in gospodje! Pričenjam nadaljevanje 6.
               seje Državnega zbora Republike Slovenije. Obveščen sem, da so zadržani in se današnje
               seje ne morejo udeležiti naslednje poslanke in poslanci: Franc Potočnik, Jožef
               Zimšek, Herman Tomažič, Peter Hrastelj, Alojz Peterle do 16. ure, Jakob Presečnik. To
               je vse, kar je bilo sprejeto do začetka seje.</p>
               <p>Prosim, da ugotovimo prisotnost v dvorani. Prisotnih je 52 poslank in poslancev, tako
               je zbor sklepčen in lahko odloča. Na sejo sem vabil predstavnika Državnega sveta
               Republike Slovenije, predstavnike Vlade Republike Slovenije, vsi prisrčno
               pozdravljeni.</p>
               <p>Današnje nadaljevanje 6. seje zbora bomo po sklepu Državnega zbora pričeli z
               obravnavo 1. točke dnevnega reda, to je s ponovnim odločanjem o zakonu o posebnem
               davku od cestnih motornih vozil ter z obravnavo 26. točke, to je predloga zakona o
               prevzemih. Zatem bomo sejo nadaljevali z obravnavo 17. točke dnevnega reda, to je
               predloga zakona o poroštvu Republike Slovenije za obveznosti iz naslova kredita, ki
               je bil v času bivše SFRJ najet pri Evropski investicijski banki za Transjugoslovanski
               železniški projekt II/A ter nato nadaljevali po dnevnem redu.</p>
               <p>Rad bi vas opozoril, da 19., 22. in 23. točka dnevnega reda še niso pripravljene in
               jih tako zbor danes ne bo mogel obravnavati. Predvidevamo, da bi zbor danes delo
               končal ob 18. uri, zato prosim za strpnost in sodelovanje, tako da bomo lahko
               efektivno delali do 18. ure.</p>
               <p>Prehajamo na <title xml:id="SDZ2-Redna-06-1997-07-01.title1">1. TOČKO DNEVNEGA REDA -</title> ponovno odločanje o <title xml:id="SDZ2-Redna-06-1997-07-01.title2">ZAKONU O
                  POSEBNEM DAVKU OD CESTNIH MOTORNIH VOZIL.</title>
               </p>
               <p>Državni svet Republike Slovenije je na 89. seji, dne 28.5.1997, sklenil, da na
               podlagi tretje alinee prvega odstavka 97. člena Ustave Republike Slovenije zahteva od
               Državnega zbora, da ponovno odloča o posebnem davku od cestnih motornih vozil.
               Predsednika sveta ni tukaj, je pa predstavnik Državnega sveta tukaj. Želi predstavnik
               Državnega sveta obrazložiti zahtevo sveta? Gospod Dagmar Šuster, član Državnega
               sveta. Izvolite.</p>
            </sp>
            <sp xml:id="SDZ2-Redna-06-1997-07-01.sp2">

               <speaker>MAG. DAGMAR ŠUSTER:</speaker>

               <p>Gospod podpredsednik. Spoštovane gospe poslanke, spoštovani gospodje poslanci!
               Dovolite mi, da zelo na kratko povem nekaj besed ob zahtevi, ki je bila omenjena.
               Državni svet je tudi ob tej razpravi opozoril na to, da v celoti razume zahtevno
               problematiko javnofinančnih prihodkov, ne glede na to, da vedno znova utemeljeno
               razpravlja o obsegu javnofinančnih prihodkov in javnofinančnih izdatkov. Državni svet
               pa ob tem težje razume, da vlada oziroma Ministrstvo za finance nista pravočasno,
               utemeljeno in premišljeno reagirala na evidentno zmanjševanje javnofinančnih
               prihodkov ob zmanjšanju obremenitve cene dela, znižanju prispevnih stopenj in ob
               znižanju carin in uvoznih dajatev, kar izhaja iz sklenjenih mednarodnih obvez. Prav
               tako je težko razumeti, da še vedno ni novih davkov, na primer nekaterih
               premoženjskih, še vedno ni davka na dodano vrednost in ga tudi prihodnje leto ne bo,
               čeprav mineva že pet let, odkar je najavljen, in seveda ob tem se postavlja
               vprašanje, kaj storiti. Državni svet meni, da bi po eni strani vlada morala
               predlagati manjše odhodke, znižanje odhodkov, na drugi strani pa nove vire oziroma
               eventualno korekcijo nekaterih obstoječih, na primer davka iz dobička, na primer
               davka na naftne derivate in še nekaterih drugih. Avto, ki je predmet tega davka
               oziroma davka, ki izhaja iz tega zakona, je objektivno gledano kot neke vrste
               potrošni fenomen objektivno premalo obremenjen, kar še posebej velja za boljše in
               dražje avtomobile. Premalo je obremenjen, ker je prepoceni bencin, premalo je
               obremenjen, ker je prepoceni cestnina, premalo je obremenjen, ker je prepoceni
               obvezno zavarovanje, in premalo je obremenjen, ker je prepoceni nakup uvoženih
               avtomobilov z ozirom na znana tečajna gibanja, ki gredo v prid uvoznikom, ne pa
               izvozniku.</p>
               <p>Državni svet zato ne nasprotuje obremenitvi avtomobila, nasprotuje pa načinu, ki je
               bil izbran ob tem zakonu, po tako rekoč edinem vzoru iz Evrope, ki je znan iz
               Avstrije, po edinem vzoru, ki je pa v sami Avstriji praktično diskreditiran in
               predmet priprave njegovih sprememb. Državni svet skratka ni za to, da se obremeni na
               primer 70 tisoč novih avtomobilov povprečno z 90 tisoč tolarji. Bil bi pa zato, da se
               več kot 700 tisoč avtomobilov obremeni recimo s povprečno 9 tisoč tolarji, ob
               upoštevanju cene, ekoloških vidikov in drugih razlogov. Mi sodimo, da je to mogoče
               tudi tehnično zelo enostavno rešiti in ne sprejemamo argumentov ministrstva, ki
               govori o tem, da bi to terjalo neko drugačno in zelo zahtevno administracijo.</p>
               <p>Poleg tega Državni svet sodi, da ni sprejemljivo dejstvo, da ob tem, ko so bile
               sprejete v zakon nekatere izjeme, mednje niso uvrščene invalidske organizacije za
               vozila, ki služijo prevozu avtomobilov.</p>
               <p>Rad bi posebej poudaril še to, da je Državni svet samo tokratni veto v svoji
               štiriinpolletni zgodovini sprejel soglasno. Noben drug veto - bilo jih je pa nekaj
               deset sprejetih - ni bil sprejet soglasno, razen tega. Sicer pa sodim, da z ozirom na
               to, da so tudi v vladi, od predsednika do podpredsednika, žalostni glede zakona, ki
               je baje tudi nedomišljen, da vam ne bo težko odločiti, da s ponovnim glasovanjem ne
               date zelene luči zakonu, ki je gotovo eden slabših v zgodovini tega Državnega zbora.
               Hvala.</p>
            </sp>
            <sp xml:id="SDZ2-Redna-06-1997-07-01.sp3">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Dagmarju Šusterju, članu Državnega sveta. Želi besedo predstavnik
               vlade? Gospod minister, Mitja Gaspari, izvolite.</p>
            </sp>
            <sp xml:id="SDZ2-Redna-06-1997-07-01.sp4">

               <speaker>MAG. MITJA GASPARI:</speaker>

               <p>Hvala lepa. Ne glede na najavo podpore ali nepodpore temu zakonu sem dolžan povedati
               nekaj odgovorov tudi gospodu Šusterju; nekateri od njih so netočni.</p>
               <p>Prvič, netočno je, da država zamuja pri nadomeščanju davčnih virov, predvsem ko gre
               za uveljavitev tistih davkov, ki bi naj zamenjali nekatere davke, ki se opuščajo
               oziroma ki se zmanjšujejo zaradi mednarodnih sporazumov. Ministrstvo za finance je
               lani meseca junija najavilo spremembe in dopolnitve oziroma spremembe zakonodaje, kar
               bodo kompenzirale znižanje obdavčitve osebnih avtomobilov pri uvozu, vendar so vmes
               prišle volitve in pa formiranje nove vlade, kar je onemogočilo, da bi med oktobrom in
               marcem vlada lahko dejansko reagirala in s 1. januarjem uveljavila tisto, kar tudi
               začuda podpira Državni svet, torej ustrezno rešitev, ki bi kompenzirala znižanje
               carinske obremenitve. Do nadaljnjih carinskih zmanjšanj bo prišlo tudi v naslednjem
               letu, v skladu s formulo, ki je bila sprejeta v asociacijskem sporazumu, in upam, da
               ne bomo razpravljali na enak način januarja ali februarja leta 1998, glede na to, da
               je očitno avtomobil v Sloveniji dobrina, ki zasluži posebno obravnavo in poseben
               tretma. Vsekakor velja iz povprečja evropskih držav, če ne bomo govorili samo o
               bencinu in pa o cestninah ali registracijskih taksah, da avtomobili v Sloveniji niso
               nadpovprečno obdavčeni niti obremenjeni in da imate veliko držav v Evropi, tudi glede
               na njihovo velikost in ekonomsko moč, kjer je ta potrošna dobrina seveda obremenjena
               bolj kot sicer, razen če smatramo to dobrino kot nekaj takega, kar je treba posebej
               ščititi oziroma spodbujati. Bilo bi razumljivo, da imamo tak odnos, če bi bila
               izrazito razvita avtomobilska industrija v Sloveniji, kar bi pomenilo, da ima
               predvsem proizvodnjo in pa poslovno orientacijo, ukrep, ki bi cenil oziroma
               stimuliral nakup novih avtomobilov.</p>
               <p>Pri tem, ko smo iskali rešitev za to vprašanje, so se pojavile različne opcije, tudi
               tiste, ki jih je omenil gospod Šuster, celo zakonski teksti na to temo so
               pripravljeni v Ministrstvu za finance. Gre za tako imenovani premoženjski davek ali
               akcizo na razpolaganje z avtomobilom oziroma s to premično dobrino. Ko so se
               primerjali koncepti ali razlogi, ki govorijo v prid ali proti eni ali drugi rešitvi,
               so prihajale na dan tudi take dileme, kot jih je omenjal kot rešitve že gospod Šuster
               oziroma Državni svet, namreč, da je 700.000 avtomobilov, pri čemer je treba povedati,
               da tukaj sodijo tudi tovorna vozila, kamioni, avtobusi, rešilna vozila ipd., kar je
               problem zakona, ki ga predlaga cenjeni poslanec gospod Jelinčič. V tem primeru bi
               taka obremenitev z davkom, tudi če bi bil nizek, pomenila tudi ustrezne socialne
               reperkusije, ki pri davku oziroma rešitvi, ki jo je predlagala vlada, niso bile v
               taki meri prisotne, kot bi bile prisotne pri obdavčitvi vseh 70.000 avtomobilov.
               Vsekakor nekateri, ki imajo slabše in starejše avtomobile, so očitno v takem
               socialnem položaju, da si bistveno boljših ta trenutek žal ne morejo privoščiti. In
               tudi, če govorimo o ekoloških zadevah, ki so postale tako pomemben faktor pri
               razpravi o tej zadevi, bi rekel, da na ekologijo najbolj vpliva število avtomobilov,
               ne pa njihova kvaliteta. Seveda, če se to število avtomobilov vsako leto poveča za
               70.000 v državi, ki ima geografsko svoje omejitve in pa tudi transportno, potem je
               ekološko najbolj sporno povečevanje števila avtomobilov, bolj kot to, ali ima avto
               katalizator ali ne. Vsekakor katalizator ne more rešiti problema takega povečanja
               števila vozil na naših cestah ob tem, da se vozi, kakor se vozi in da je predvsem v
               mestnem prometu ta polucija bistveno večja, kot bi bila sicer in tak primer je lahko
               recimo Ljubljana.</p>
               <p>Ko smo gledali te alternative, smo predvsem ugotavljali, da je na prvem mestu
               fiskalni vir, in tega ni nihče zanikal in tudi danes ne zanika, da je prvi in zakaj
               je fiskalni vir in zakaj ta fiskalni vir. Fiskalni vir zaradi izpada drugih virov;
               zakaj ta fiskalni vir - ker je socialno in makroekonomsko najmanj sporen. Vsi dodatni
               davki so vedno ekonomsko sporni, ker se obremenitev povečuje. V tem primeru se
               obremenitev v povprečju ne povečuje, če pogledamo, koliko se je zmanjšala carinska
               obremenitev v povprečju in koliko se bo v naslednjih obdobjih carinska obremenitev v
               nadaljevanju zmanjševala, pri čemer se davek ne bo povečeval, ker ne gre za enoletni
               davek, ne gre za davek, ki se vsako leto plačuje, ampak se plačuje enkrat pri tem, ko
               je vozilo kupljeno.</p>
               <p>Inflacijsko je ta davek bistveno manj sporen, kot so pogoste in večkratne oziroma
               hitre podražitve bencina. Konec koncev bencin ne draži samo potrošnje tega derivata v
               končni potrošnji, to je pri prevažanju z osebnimi avtomobili, ampak povečuje tudi
               izrazito stroške v industriji. In bi prosil, da o tem razmišljate, ko govorite o tem,
               kako je zelo enostavno in pa priporočljivo velikokrat in zelo dinamično povečevati
               ceno bencina in drugih naftnih derivatov. To, da je bencin ta trenutek v Sloveniji
               cenejši kot kje drugje, bi vedno prosil, da se ne primerjajo absolutne številke, ker
               konec koncev tudi ne primerjamo absolutnih plač, ne primerjamo absolutnih številk o
               GDP, ampak običajno merimo to relativno, ker ima to kolikor toliko skupno osnovo
               potem za primerjavo, sicer je primerjava nesmiselna. Nekdo, ki ima 20 tisoč dolarjev
               per capita družbenega proizvoda in tisti, ki jih ima 9, sta pač v absolutnih
               številkah in v strukturi potrošnje neprimerljiva.</p>
               <p>Poleg tega je po našem mnenju seveda tudi pomemben faktor, ki je odločal v tej
               zadevi, tehnična, operativna sposobnost pri pobiranju davka. Moram reči, da se
               absolutno ne strinjam s tezo, ki je bila izrečena, da pri predlogu, kot ga je tudi
               predlagal poslanec Jelinčič, problem pobiranja te takse v njegovem primeru ni
               problematičen. Najmanj ,kar je, in to imate ta trenutek v proceduri Državnega zbora,
               je problematično stališče ukinjanja letne registracije, ki je bila tehnična točka, na
               kateri se je do sedaj taka dajatev, ki je bila na ta način postavljena, lahko
               pobirala. Če se z novim zakonom o varnosti prometa, ali kako mu je točno naziv,
               ukinja ta letna registracija, potem seveda ni več osnove, ki bi na zelo enostaven
               način, poudarek je na enostaven, kot je bilo rečeno s strani gospoda Šusterja,
               izvedla možnost pobiranja te davščine, tudi če bo šlo za pobiranje takse. Na to
               opozarjamo, ampak ne zaradi tega, ker bi imeli mi samo slabo izkušnjo ali pa ne bi
               imeli dobre izkušnje, ampak ker so take izkušnje tudi drugod po Evropi prisotne.</p>
               <p>Vsekakor menimo, da s tem davkom ne bi prišlo do neto dodatne obremenitve večine
               potrošnikov, ki kupujejo nove avtomobile, pod pogojem, in to smo tudi vedno povedali,
               da bi industrija oziroma ponudniki teh avtomobilov sledili tistemu, kar se je zgodilo
               v carinski politiki. To je prvič. Temu niso sledili. In drugič, osnovni problem, ki
               se stalno poudarja, poudarja pa se predvsem s strani tistih ponudnikov avtomobilov,
               ki niso iz Evrope, ampak ponujajo avtomobilske znamke, ki so iz Azije ali Amerike, pa
               ni v tem davku, ampak je v politiki carinske tarife. Politika carinske tarife pa zelo
               jasno razlikuje med Evropsko unijo in ostalimi državami, ki niso članice Evropske
               unije. To je pač rezultat včlanjevanja ali pa približevanja neki skupini držav, ki
               ima svojo politiko tudi na tem področju. In če bi želeli v bodoče, da ne bi do teh
               razlik, o kakršnih govorijo predstavniki avtomobilske industrije, ki ponujajo te
               avtomobile na slovenskem trgu, da v bodoče ne bi prihajalo, je predvsem vprašanje,
               ali se bo Slovenija odločila za zmanjšanje carinske tarife na tistih segmentih, ki ne
               pokrivajo Evropske unije ampak pokrivajo, recimo, uvoz avtomobilov iz Japonske,
               Koreje, Združenih držav Amerike. Sicer, tudi to stanje, ki je ta trenutek prisotno,
               brez tega davka bo pomenilo bistvene razlike v končni ceni zaradi različne
               obremenitve skozi carinsko politiko, ki jo ima država. Ampak to ni stvar, ki bi jo
               danes komentiral, to je stvar neke zaščitne oziroma industrijske politike, ki jo
               izvaja država skozi carinsko tarifo kot pomembnim elementom zunanjetrgovinske
               politike. Torej, jaz ne morem in ne smem komentirati izjav predsednika in
               podpredsednika, lahko samo rečem, da vlada uradno ni sklepala o tem, da umakne ta
               zakon, in prepuščam poslancem, da odločijo po svoji presoji. Hvala lepa.</p>
            </sp>
            <sp xml:id="SDZ2-Redna-06-1997-07-01.sp5">

               <speaker>PODPREDSEDNIK MIROSLAV LUCI:</speaker>

               <p>Hvala lepa ministru za finance mag. Mitju Gaspariju.</p>
               <p>Zahtevo je obravnaval tudi Odbor za finance in monetarno politiko kot matično delovno
               telo. Želi predstavnik besedo? Gospod Kopač. Izvolite.</p>
            </sp>
            <sp xml:id="SDZ2-Redna-06-1997-07-01.sp6">

               <speaker>MAG. JANEZ KOPAČ:</speaker>

               <p>Hvala za besedo. Na odboru smo obravnavali odložilni veto in razloge zanj s strani
               Državnega sveta. Gospod Šuster je danes sicer povedal precej več pomislekov, kot pa
               so bili predstavljeni na odboru. Na odboru je Državni svet predvsem kot utemeljitev
               svojega odložilnega veta poudaril dve stvari. Prvič, da prihaja v tem zakonu do
               neskladja s 16. členom zakona o prometnem davku, kar je bilo kasneje v diskusiji
               zavrženo kot utemeljitev oziroma se je izkazalo, da ta utemeljitev ne velja. In drugi
               del utemeljitve Državnega sveta se je nanašal na to, da ni predvidena oprostitev za
               nakup avtomobilov invalidskih organizacij, da pa je sicer res predvidena oprostitev
               za nakup avtomobilov s strani invalidov. Ta druga utemeljitev pač drži, vendar v
               razpravi na seji odbora ni dobila ustrezne podpore. Tako je odbor po dodatni
               utemeljitvi predstavnika vlade in torej po predstavitvi ponovnega mnenja vlade, da
               predlaga sprejem tega zakona, torej da podpira sprejem tega zakona v polni meri, tudi
               odbor sprejel svoje stališče, sicer res z večino glasov, ne soglasno. Odbor predlaga
               Državnemu zboru, da na podlagi sugestije vlade in dodatne utemeljitve vlade pri
               ponovnem odločanju o tem zakonu v skladu z 91. členom Ustave Republike Slovenije
               zakon ponovno sprejme. Hvala lepa.</p>
            </sp>
            <sp xml:id="SDZ2-Redna-06-1997-07-01.sp7">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Na zahtevo Državnega zbora ponovno odločamo o zakonu. Široka razprava o
               tem zakonu je bila že opravljena, zato predlagam, da prehajamo na glasovanje. Ob tem
               vas želim opozoriti, da mora pri ponovnem odločanju skladno z drugim odstavkom 91.
               člena ustave Republike Slovenije za sprejem navedenega zakona glasovati večina
               poslancev zbora, to se pravi 46 ali več. Ugotovimo...</p>
               <p>Gospod Hvalica. Obrazložitev glasu je možna. Izvolite.</p>
            </sp>
            <sp xml:id="SDZ2-Redna-06-1997-07-01.sp8">

               <speaker>IVO HVALICA:</speaker>

               <p>Hvala lepa. Spoštovani! Prijetno mi je, ko mi ni potrebno spreminjati mnenja. Slej ko
               prej bom glasoval enako, kljub temu, da sem slišal tukaj le malo pametnih stvari,
               ampak niz neumnosti. Mogoče je bila edina pametna tista o neprimerjavi cene goriv z
               drugimi državami. Za to se ministru posebej zahvaljujem. Torej slej ko prej bom
               glasoval proti temu zakonu, ki je bil čisto navadna, gledano z mojega aspekta,
               balkanska "finta" izigravanja evropskih določil, ne glede na navedbo o japonskih
               avtomobilih, ampak v glavnem je bilo to.</p>
               <p>Prepričan sem tudi, da mi bo tokrat sledila večina poslancev - prepričan sem. Hvala
               lepa.</p>
            </sp>
            <sp xml:id="SDZ2-Redna-06-1997-07-01.sp9">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bila obrazložitev glasu gospoda Iva Hvalice. Gospod Boris Sovič,
               obrazložitev glasu, je možno.</p>
            </sp>
            <sp xml:id="SDZ2-Redna-06-1997-07-01.sp10">

               <speaker>BORIS SOVIČ:</speaker>

               <p>Cenjene dame, spoštovani! Tudi jaz bi se pridružil temu, da je zelo smiselno
               opozorilo finančnega ministra, da ne kaže kar zelo na hitro primerjati posameznih
               parametrov, tako v Republiki Sloveniji kot v tujini, saj so razlike, tako v GDP-ju
               kot tudi v plačah. Zato me še toliko bolj čudi, da je koalicija sprejela odlok o tem,
               da se odkupne cene mleka dvignejo nad evropsko povprečje; človek bi pričakoval, da bi
               tudi pri teh stvareh to upoštevali.</p>
               <p>No, kakorkoli, ta zakon, o katerem je zdaj govora, je seveda zakon, ki je bil res
               predmet širokih obravnav, in tudi jaz sem mnenja, da ta zakon ima vrsto
               pomanjkljivosti. Mi smo na to že v procesu sprejemanja tega zakona opozorili, zlasti
               na to, da ni možno kar tako prenašati zgledov iz drugih držav. Tako kot se strinjam s
               tem, da je nemogoče primerjati plače, je seveda tudi res, da je nemogoče kar povzeti
               zakon iz zakonodajne prakse ene države v zakonodajno prakso druge države, kot se je
               pri tem zakonu zgodilo. Spomnimo se, da je ta zakon bil predlagan tako, da je bil
               najprej celo nerodno preveden; s tega vidika je vseboval vrsto določil, ki so bila
               celo neizvedljiva. Tako, da je tudi to dodaten problem tega zakona.</p>
               <p>Posebno vprašanje pa je seveda res vprašanje avtomobilov. Tudi jaz mislim, da kaže
               resno presoditi, kako bo ta segment, če hočete, potrošnje obdavčen. Rad bi pa
               opozoril, da je že sedaj vrsta ukrepov, s katerimi država posega na to področje.
               Končno se plačujejo že davki v odvisnosti od prostornine, plačuje se že taksa na
               obremenjevanje okolja, v ceni goriva je že zajeta vrsta prispevkov za razne namene,
               vključno za izgradnjo cest, in zdaj bi se dodal še en dodaten davek. Hkrati pa država
               še vedno ni, čeprav smo ta zagotovila že slišali, poskrbela za to, da bi uredila
               vprašanje recikliranja obstoječih avtomobilov. Po nekaterih podatkih je v slovenskih
               gozdovih skoraj 100.000 rabljenih avtomobilov, za katere nihče ne skrbi in mnogi od
               njih imajo še vedno olje in akumulatorje v sebi.</p>
               <p>Skratka, to je vprašanje, ki bi ga kazalo razčistiti. Vse to govori za to, da tega
               zakona ne kaže podpreti, kaže pa predlagati, da bi vlada pripravila rešitve, ki bi
               celovito posegale na to področje in ne da bi s parcialnimi ukrepi pravzaprav
               poskušala razreševati ta vprašanja.</p>
               <p>In samo še to vprašanje. Mislim, da ni korektno reči, da samo število avtomobilov
               vpliva na ekološke obremenitve, ne pa kvaliteta avtomobilov. Prepir je nepotreben -
               oboje je seveda pomembno. Ekstenzivno širjenje števila avtomobilov prinaša svoje
               probleme, pa seveda kvaliteta teh avtomobilov tudi. In pričakovati bi bilo, da bo
               vlada pripravila rešitve, ki bodo spodbujale tako ekološke parametre kot tudi na nek
               način večjo varnost; ta pa je, kot vemo, v Sloveniji žal med najslabšimi v Evropi. In
               ta zakon gotovo ne bo k temu prispeval. Hvala. Zato bom jaz glasoval proti temu.</p>
            </sp>
            <sp xml:id="SDZ2-Redna-06-1997-07-01.sp11">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Nekoliko daljša obrazlaga je bila to. Se še kdo prijavlja? Gospod
               Henigman.</p>
            </sp>
            <sp xml:id="SDZ2-Redna-06-1997-07-01.sp12">

               <speaker>BENJAMIN HENIGMAN:</speaker>

               <p>Hvala, gospod podpredsednik. Spoštovani! Tako kot prvič tudi to pot zakona ne bom
               podprl, ker zakon ni razvojno usmerjen, ni ekološki, kar je bilo poudarjeno predvsem
               v začetku, pa tudi kasneje. In kakorkoli, tudi ne vzpodbuja oziroma ne omogoča večje
               varnosti v cestnem prometu, ko smo tudi pri teh vprašanjih, s katerimi se srečujemo
               sedaj v tem času. Konec koncev ni stimulativen tudi za avtomobilsko industrijo in s
               tem povezano ostale kooperante za izdelavo rezervnih delov in za produkcijo novih
               avtomobilov.</p>
               <p>Prepričan sem bil, da bo minister Gaspari nekoliko drugače nastopil okoli tega
               zakona. Naivno sem pričakoval mogoče, da se bo celo strinjal z argumenti tudi
               Državnega sveta proti, vendar očitno ni ravno tako. Še zmeraj pa menim, da vlada ni
               argumentirano in utemeljeno nastopila pri tem zakonskem predlogu in ni nikakršne
               spremembe od takrat, ko smo zakon prvič sprejemali. Tako, da vsi argumenti, zakaj se
               ne podpre, mislim da lahko vzdržijo. Ob tem zakonu bi se lahko vprašali, kje je
               miselnost vlade, da nastopa z intervencijskimi zakoni, ki so nekako preživeli. Kje je
               gospodarska pobuda oziroma kje so zakoni za razvoj gospodarske pobude in kje so
               zakoni za stimulativno davčno politiko? Se pravi, tisti zakoni, ki bodo ljudi
               napotovali, da bodo svoje prihranke vlagali tja, kjer lahko od njih pričakujejo
               dolgoročne koristi. Ker seveda takih zakonskih predlogov ni, potem je slovenska
               družba tudi zelo občutljiva glede takega zakona, ki vpliva na nakup avtomobilov.
               Moramo vedeti, da je avto še vedno neke vrste potreba, ne samo statusni simbol, ampak
               tudi potreba slovenskega človeka. In je zelo nerodno, če se vlada na to področje
               spušča. Hkrati pa ne omogoči, še enkrat ponavljam, take zakonodaje, ki bi privedla k
               večjemu investicijskemu ciklusu, tudi na račun prihrankov, in če bi taki zakoni bili,
               potem menim, da bi tudi marsikdo premislil, ali bo kupil nov drugi avto, ali pa bo
               rajši svoje prihranke vložil v bolj donosne dejavnosti. Seveda te dejavnosti pa so
               povezane s pravno državo, z gospodarskim redom, s finančno disciplino in z zaščito
               upnikov. Ker tega ni, ni tudi večje gospodarske rasti in ker ni večje gospodarske
               rasti, potem pridemo do takih zakonov, ki polnijo proračun. Mislim, da z drugačnim
               pristopom, z razvojno usmerjenimi zakoni bo tudi manj socialnih problemov, bo tudi
               manj potreb, bo manj nezaposlenih in s tem bodo tudi taki zakoni na obdavčitev
               avtomobilov avtomatsko odpadli.</p>
               <p>Še enkrat, tega zakona ne bom podprl, mislim, da lahko rečem tudi, da noben od
               poslancev SKD tega ne bo storil in od vlade pričakujem boljše rešitve. Hvala.</p>
            </sp>
            <sp xml:id="SDZ2-Redna-06-1997-07-01.sp13">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Ker ne želi več nihče obrazložiti glas, prehajamo na glasovanje.
               Ugotavljamo sklepčnost! <stage xml:id="SDZ2-Redna-06-1997-07-01.stage5">(Glasovi iz dvorane.)</stage> Glasujemo ponovno o zakonu, tudi naslov
               ponovno odločanje o zakonu, torej boste glasovali o zakonu ali proti zakonu, naslov
               govori vse. Ugotavljamo sklepčnost! <stage xml:id="SDZ2-Redna-06-1997-07-01.stage6">(79 prisotnih.)</stage></p>
               <p>Kdo je za ta zakon? <stage xml:id="SDZ2-Redna-06-1997-07-01.stage7">(26 poslancev.)</stage> Je kdo proti? <stage xml:id="SDZ2-Redna-06-1997-07-01.stage8">(40 poslancev.)</stage></p>
               <p>Ugotavljam, da zakon ni sprejet. S tem zaključujemo to točko dnevnega reda.</p>
               <p>Prehajamo na <title xml:id="SDZ2-Redna-06-1997-07-01.title3">26. TOČKO DNEVNEGA REDA - TRETJA OBRAVNAVA PREDLOGA ZAKONA O
                  PREVZEMIH.</title> Predlog zakona za tretjo obravnavo je pripravila Vlada Republike
               Slovenije. Želi predstavnik vlade besedo? Minister dr. Senjur. Poslanke in poslance
               prosim za disciplino, medsebojne razprave pa rešujte morda kje drugje, v preddverju
               ali pa kje drugje.</p>
            </sp>
            <sp xml:id="SDZ2-Redna-06-1997-07-01.sp14">

               <speaker>DR. MARJAN SENJUR:</speaker>

               <p>Gospod podpredsednik, poslanke in poslanci! Zakon o prevzemih je pomemben zakon, ker
               gre za povsem nove zadeve v našem gospodarstvu in ker se aktivnosti v zvezi s temu
               prevzemi že dogajajo, ni pa zakonodaje.</p>
               <p>S tem zakonom pomembno izpopolnjujemo naš ekonomski sistem. V zvezi z zakonom o
               prevzemih v tretji obravnavi ni več, upam vsaj, načelnih pomislekov. Amandmaji, ki so
               predloženi, so bodisi popravki besedila ali so redakcijske narave. Te amandmaje
               podpiramo, zato predlagam, da jih sprejmete. Odboru za gospodarstvo pa bi se rad
               zahvalil za konstruktivno delo pri tem zakonu. Hvala.</p>
            </sp>
            <sp xml:id="SDZ2-Redna-06-1997-07-01.sp15">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu ministru. Predlog zakona je obravnaval tudi Odbor za gospodarstvo
               kot matično delovno telo. želi besedo poročevalec odbora? Gospod Zagožen Jože,
               izvolite.</p>
            </sp>
            <sp xml:id="SDZ2-Redna-06-1997-07-01.sp16">

               <speaker>DR. JOŽE ZAGOŽEN:</speaker>

               <p>Odbor za gospodarstvo je ponovno razpravljal o zakonu in o amandmajih, ki jih imate
               na mizi. Moram reči, da je v prejšnji obravnavi bila zelo obširna in temeljita
               razprava, ki je prinesla zelo mnogo amandmajev, tako da so ti amandmaji, ki so danes
               tukaj, predvsem redakcijske narave in predlagamo v odboru, da jih sprejmete. Konec
               koncev pa ta zakon tudi gospodarstvo nestrpno pričakuje. Hvala lepa.</p>
            </sp>
            <sp xml:id="SDZ2-Redna-06-1997-07-01.sp17">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Želi predstavnik Sekretariata za zakonodajo in pravne zadeve besedo? <stage xml:id="SDZ2-Redna-06-1997-07-01.stage9">(Ne
               želi.)</stage> Želijo besedo predstavniki poslanskih skupin? <stage xml:id="SDZ2-Redna-06-1997-07-01.stage10">(Ne želijo.)</stage> Besedo dajem
               poslankam in poslancem. Pisno se ni prijavil nihče. Razprava posameznega poslanca, ki
               se ni prej pisno prijavil, je omejena na pet minut. Kolegi, poslanke in poslanci!
               Beseda je vaša. Ne želi nihče razpravljati. Želite razpravo?</p>
               <p>Gospod Mozetič. Izvolite.</p>
            </sp>
            <sp xml:id="SDZ2-Redna-06-1997-07-01.sp18">

               <speaker>MIROSLAV MOZETIČ:</speaker>

               <p>Hvala lepa, gospod podpredsednik. Drage kolegice, spoštovani kolegi! Strinjam se s
               tem, da je ta zakon nujno potreben, vendar opozoril bom samo na nekaj stvari spet,
               kako se zakoni v naši vladi in potem skozi na žalost tudi parlamentarno proceduro
               peljejo.</p>
               <p>Poglejte. Sekretariat za zakonodajo je napisal; ugotavlja sekretariat, da je
               predlagatelj v predlog zakona vključil vse amandmaje, sprejete v drugi obravnavi,
               vendar nekatere nepravilno oziroma nepopolno. Vlada, ko je poslala zakon v tretje
               branje, to pomeni, to je v trenutku, ko bomo zakon sprejemali, je kakšen teden, 16.
               junija je poslala zakon, 26. junija je poslala popravke oziroma nekatere nove člene
               zaradi napak, ki jih je storila, vendar v obrazložitvi je napisala tretja obravnava,
               s katerim nadomeščamo zaradi tehnične napake besedilo. Vendar te tehnične napake so
               bile to, da vlada ni pravilno upoštevala amandmajev, ki so bili sprejeti v drugem
               branju. In sem šel gledat, večina tistih amandmajev so celo bili amandmaji vlade. Ne
               vem, kako naj to vlado resno jemljem, če na tak način pošilja predloge svojih, svoje
               predloge v parlament. Vendar tukaj se pač gladko in brez velikih težav sprejemajo,
               čeprav je potem dostikrat morda predsedniku in pa tudi podpredsedniku vlade zelo
               hudo. Vendar upam, da mu bo danes tudi hudo, ker je samo 26 poslancev podprlo njihov
               zakon, za katerega jim je bilo tako zelo hudo.</p>
               <p>Potem recimo sekretariat opozarja ponovno naprej. Recimo "uskladiti oziroma popraviti
               še naslednje določbe". In so spet enostavno, bom rekel, čisto navadne "šlamparije",
               napake, ki si jih ne bi smel nihče privoščiti, pa ne glede na to, če je potem kdo
               užaljen, če se s te govornice reče, da je kakšen pravnik v vladnih službah napačno
               storil, pa da bi bilo potrebno le malo ga vprašati, če pravilno dela.</p>
               <p>Potem napačno sklicevanje. Enostavno v zakonu se napačno sklicuje. Namesto, kaj jaz
               vem, prvi odstavek tega člena piše drugi odstavek tega člena. In to naj bi zakon bil
               recimo sprejet, potem pa si ne moremo domišljati drugega, kot da je tako, kot je v
               praksi, ko se ti zakoni izvajajo, da se nepravilno izvajajo, da se slabo izvajajo in
               da ali pa da se sploh ne izvajajo. In potem nomotehnične napake, to bi po slovensko
               rekli čisto enostavne "šlamparije", ki se pač dogajajo. To ni edini zakon, vendar ker
               gre za zelo resen zakon in potreben zakon, zakon ki ureja, bom rekel zelo resno
               materijo, ki bi moral biti precizen, si ne bi smel dovoliti nobene napake. Vendar to
               je očitno v naši vladi povsem normalno postalo, tudi zato, ker ta parlament enostavno
               vse te stvari gladko spregleda. Saj na koncu, ko se napiše, napišejo parlament je bil
               tako slab, je tako zanič, parlamentarci se na nič ne zastopijo, podprli so tak in tak
               zakon, ki ima take in take napake, ki se ga ne da uveljavljati, uporabljati, podobno
               kot je bil zakon v prejšnji točki.</p>
               <p>Mislim, jaz upam, da boste vsaj poslanci pozicije povedali svojim ministrom v vladi,
               naj za božjo voljo začnejo svoje delo opravljati tako, ministri pa svojim podrejenim,
               da bodo vsaj predlogi, ki prihajajo, da vsaj tehničnih, tipkarskih in nomotehničnih
               napak ne bodo imeli, ker kar se tiče vsebine, vam tako ali tako iz opozicije nič ne
               moremo dopovedati. Hvala lepa.</p>
            </sp>
            <sp xml:id="SDZ2-Redna-06-1997-07-01.sp19">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Mozetiču. Ker se nihče drug ni prijavil in ne želi nihče
               razpravljati, prehajamo na obravnavo in odločanje o posameznih amandmajih.</p>
               <p>V razpravo dajem amandma k 49. členu, ki ga je predlagal Odbor za gospodarstvo. Želi
               kdo besedo? <stage xml:id="SDZ2-Redna-06-1997-07-01.stage11">(Nihče.)</stage></p>
               <p>Ker ne želi nihče razpravljati, dajem na glasovanje amandma k 49. členu. Ugotovimo
               sklepčnost! <stage xml:id="SDZ2-Redna-06-1997-07-01.stage12">(58 prisotnih.)</stage></p>
               <p>Bomo ponovili glasovanje. Ugotovimo sklepčnost! <stage xml:id="SDZ2-Redna-06-1997-07-01.stage13">(54 prisotnih.)</stage></p>
               <p>Kdo je za? <stage xml:id="SDZ2-Redna-06-1997-07-01.stage14">(59 poslancev.)</stage> Je kdo proti? <stage xml:id="SDZ2-Redna-06-1997-07-01.stage15">(Nihče.)</stage></p>
               <p>Ugotavljam, da je amandma sprejet.</p>
               <p>Prehajamo na 66. člen. Predlagatelj amandmaja je Odbor za gospodarstvo. Želi kdo
               razpravljati? <stage xml:id="SDZ2-Redna-06-1997-07-01.stage16">(Ne.)</stage></p>
               <p>Ker ne želi nihče razpravljati, ugotovimo sklepčnost! <stage xml:id="SDZ2-Redna-06-1997-07-01.stage17">(60 prisotnih.)</stage></p>
               <p>Kdo je za? <stage xml:id="SDZ2-Redna-06-1997-07-01.stage18">(51 poslancev.)</stage> Je kdo proti? <stage xml:id="SDZ2-Redna-06-1997-07-01.stage19">(Nihče.)</stage></p>
               <p>Ugotavljam, da je tudi ta amandma sprejet.</p>
               <p>Prehajamo k 80. členu, k amandmaju, ki ga je prav tako dal Odbor za gospodarstvo.
               Želi kdo razpravljati?</p>
               <p>Ker ne želi nihče razpravljati, ugotovimo sklepčnost! <stage xml:id="SDZ2-Redna-06-1997-07-01.stage20">(59 prisotnih.)</stage></p>
               <p>Kdo je za? <stage xml:id="SDZ2-Redna-06-1997-07-01.stage21">(55 poslancev.)</stage> Je kdo proti? <stage xml:id="SDZ2-Redna-06-1997-07-01.stage22">(Nihče.)</stage></p>
               <p>Ugotavljam, da je tudi amandma k 80. členu sprejet.</p>
               <p>Prehajamo k 85. členu in amandmaju, ki ga prav tako daje Odbor za gospodarstvo. Želi
               kdo besedo? <stage xml:id="SDZ2-Redna-06-1997-07-01.stage23">(Ne.)</stage> Ugotavljamo prisotnost! <stage xml:id="SDZ2-Redna-06-1997-07-01.stage24">(53 prisotnih.)</stage></p>
               <p>Kdo je za? <stage xml:id="SDZ2-Redna-06-1997-07-01.stage25">(57 poslancev.)</stage> Je kdo proti? <stage xml:id="SDZ2-Redna-06-1997-07-01.stage26">(Nihče.)</stage></p>
               <p>Ugotavljam, da je tudi ta amandma sprejet.</p>
               <p>Prehajamo k 86. členu. Amandma, ki ga prav tako predlaga Odbor za gospodarstvo. Želi
               kdo razpravljati? <stage xml:id="SDZ2-Redna-06-1997-07-01.stage27">(Ne.)</stage> Ugotavljamo prisotnost! <stage xml:id="SDZ2-Redna-06-1997-07-01.stage28">(52 prisotnih.)</stage></p>
               <p>Kdo je za? <stage xml:id="SDZ2-Redna-06-1997-07-01.stage29">(53 poslancev.)</stage> Je kdo proti? <stage xml:id="SDZ2-Redna-06-1997-07-01.stage30">(Nihče.)</stage></p>
               <p>Ugotavljam, da je tudi ta amandma sprejet.</p>
               <p>Prehajamo k 89. členu. To je amandma, ki ga je predlagala Vlada Republike Slovenije.
               Želi kdo razpravljati? <stage xml:id="SDZ2-Redna-06-1997-07-01.stage31">(Ne.)</stage> Ugotavljamo sklepčnost! <stage xml:id="SDZ2-Redna-06-1997-07-01.stage32">(55 prisotnih.)</stage></p>
               <p>Kdo je za? <stage xml:id="SDZ2-Redna-06-1997-07-01.stage33">(53 poslancev.)</stage> Je kdo proti? <stage xml:id="SDZ2-Redna-06-1997-07-01.stage34">(Nihče.)</stage></p>
               <p>Ugotavljam, da je tudi ta amandma sprejet.</p>
               <p>Prehajamo na glasovanje o zakonskem predlogu v celoti. Ker ni več razprave, prehajamo
               na glasovanje o zakonskem predlogu v celoti. Ugotavljamo sklepčnost! <stage xml:id="SDZ2-Redna-06-1997-07-01.stage35">(62
               prisotnih.)</stage></p>
               <p>Kdo je za? <stage xml:id="SDZ2-Redna-06-1997-07-01.stage36">(61 poslancev.)</stage> Je kdo proti? <stage xml:id="SDZ2-Redna-06-1997-07-01.stage37">(Nihče.)</stage></p>
               <p>Ugotavljam, da je predlog zakona v celoti sprejet.</p>
               <p>Prehajamo k predlogu sklepa: Državni zbor Republike Slovenije pooblašča Sekretariat
               za zakonodajo in pravne zadeve, da v končni redakciji popravi nekatera napačna
               sklicevanja in opravi nomotehnične popravke, ki so navedeni v 3. točki in v prvi,
               drugi, tretji in četrti alinei 4. točke mnenja Sekretariata za zakonodajo in pravne
               zadeve k predlogu zakona o prevzemih z dne 26.6.97. Predlagatelj je Odbor za
               gospodarstvo. Glasovali bomo tudi o predlogu sklepa. Ugotavljamo prisotnost! <stage xml:id="SDZ2-Redna-06-1997-07-01.stage38">(65
               prisotnih.)</stage></p>
               <p>Kdo je za? <stage xml:id="SDZ2-Redna-06-1997-07-01.stage39">(65 poslancev.)</stage> Je kdo proti? <stage xml:id="SDZ2-Redna-06-1997-07-01.stage40">(Nihče.)</stage></p>
               <p>Ugotavljam, da je predlog sklepa prav tako sprejet.</p>
               <p>S tem zaključujemo to točko dnevnega reda.</p>
               <p>Prehajamo na <title xml:id="SDZ2-Redna-06-1997-07-01.title4">17. TOČKO DNEVNEGA REDA - OBRAVNAVA PREDLOGA ZAKONA O POROŠTVU
                  REPUBLIKE SLOVENIJE ZA OBVEZNOSTI IZ NASLOVA KREDITA, KI JE BIL V ČASU BIVŠE SFRJ
                  NAJET PRI EVROPSKI INVESTICIJSKI BANKI ZA TRANSJUGOSLOVANSKI ŽELEZNIŠKI PROJEKT,
                  II/A, HITRI POSTOPEK.</title>
               </p>
               <p>Predlog zakona je v obravnavo zboru predložila Vlada Republike Slovenije. Želi
               predstavnik vlade besedo? <stage xml:id="SDZ2-Redna-06-1997-07-01.stage41">(Izgleda, da ne, ker ga tudi ni.)</stage></p>
               <p>Predlog zakona je obravnaval Odbor za finance in monetarno politiko kot matično
               delovno telo. Prosim poročevalca, da predstavi mnenje odbora o predlogu zakona.
               Gospod Kopač se bo pripravil.</p>
            </sp>
            <sp xml:id="SDZ2-Redna-06-1997-07-01.sp20">

               <speaker>MAG. JANEZ KOPAČ:</speaker>

               <p>Hvala za besedo. Odbor je navedeni predlog zakona seveda obravnaval in pri tem bil
               soočen s pripombami Sekretariata za zakonodajo in pravne zadeve, ki smo jih potem
               tudi prelili v amandmaje k 4. členu in k naslovu - pardon, k 3. členu in k naslovu.
               Medtem ko amandma k 1. in 4. členu je bil oziroma pripomba k 1. in 4. členu s strani
               sekretariata je bila tehnično bolj zahtevna. Na sami seji odbora tega nismo mogli
               preliti v besedilo amandmaja in zato smo pozvali vlado, da na podlagi pripomb
               sekretariata sama pripravi dva amandmaja in to je tudi storila.</p>
               <p>Poleg tega smo vlado pozvali, da nam pošlje in predstavi besedilo te stare pogodbe z
               Evropsko investicijsko banko in Ministrstvo za finance nam je to pogodbo naknadno
               tudi poslalo v angleščini.</p>
               <p>Tako, da gre za, lahko rečem v imenu odbora, obravnava je šla v to smer, skratka, gre
               za formalno ureditev nečesa, kar tako ali tako že dolga leta poteka. Predlagam, da
               podprete predlog zakona in tudi amandmaje odbora, lahko pa rečem, da tudi amandmaja
               vlade, ki jih sicer odbor formalno ni obravnaval, k 1. in 4. členu, sta pa narejena
               na podlagi pobude odbora, tako da sledita odborovim usmeritvam oziroma usmeritvam
               Sekretariata za zakonodajo in pravne zadeve. Hvala lepa.</p>
            </sp>
            <sp xml:id="SDZ2-Redna-06-1997-07-01.sp21">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Želi besedo predstavnik Sekretariata za zakonodajo in pravne zadeve? <stage xml:id="SDZ2-Redna-06-1997-07-01.stage42">(Ne
               želi.)</stage> Želijo besedo predstavniki poslanskih skupin? <stage xml:id="SDZ2-Redna-06-1997-07-01.stage43">(Ne želijo.)</stage> Besedo dajem
               poslankam in poslancem. Želite besedo? Gospod Mozetič. Besedo torej dajemo poslankam
               in poslancem in prijavil se je že gospod Mozetič. Na razpolago je 5 minut.</p>
            </sp>
            <sp xml:id="SDZ2-Redna-06-1997-07-01.sp22">

               <speaker>MIROSLAV MOZETIČ:</speaker>

               <p>Hvala lepa. Ne vem, če je v tem postopku 5 minut, ampak saj bo dovolj!</p>
               <p>Jaz bom spet opozoril samo na nekaj stvari, kaj si vlada privošči - poglejte v
               obrazložitvi zakona je napisala: "Zaradi razpusta <stage xml:id="SDZ2-Redna-06-1997-07-01.stage44">(razpusta - ne vem, kdaj je bil
               razpuščen)</stage> parlamenta pred volitvami 1996 je bil predlog zakona za ta kredit sicer
               obravnavan in potrejen na 182. seji odbora Vlade Republike Slovenije za gospodarstvo
               12. novembra 1996, v nadaljnjo proceduro pa ni bil posredovan." Ne vem, zakaj ni bil
               posredovan v nadaljnjo proceduro vlade, ker mora delati še naprej, vendar ni delala.
               Torej, v parlament sigurno ni bil posredovan, ker piše v zakonu, da je vlada ta zakon
               potrdila na svoji seji 15. maja 1997, to pomeni, da se ni treba nič sklicevati na
               razpust ali ne razpust parlamenta, pač pa na svoje ne delo ali pa delo v vladi.</p>
               <p>Potem bi pa postavil tukaj eno vprašanje, ki mi ni povsem jasno, na kakšen način to
               vlada, pa če bi obrazložila.</p>
               <p>Ocena finančnih sredstev, piše, da ni potrebno zagotoviti nobenih novih dodatnih
               finančnih sredstev. Torej, ker gre za poroštveno izjavo in poroštveno pogodbo, ki bo
               sklenjena, v tistem trenutku gotovo ne, vendar istočasno tudi piše, ker se
               predpostavlja, da bo tudi tako, da bodo ta sredstva zagotovljena v proračunu. Sedaj
               me zanima, ali so že zagotovljena, ali dejansko v bodoče bodo zagotovljena ali bodo
               zagotovljena v proračunu, ki naj bi bil sprejet za leto 1997 ali kdaj. To pomeni, da
               ta zakon se ta trenutek sprejema brez pokritja v proračunu, ga sprejemamo po vsej
               verjetnosti na prazno.</p>
               <p>In še druga zadeva. Ne razumem, kako vlada pripravi zakon, recimo prvi člen je
               dejansko poroštvena izjava, ki bo vnesena v poroštveno pogodbo in ta isti prvi člen
               amandmira. Jaz ne vem, ali niso dobro prebrali, prevedli pogodbe, ki je bila
               pripravljana, ker to bi moralo biti tukaj v tem zakonu, ker parlament pač sedaj
               določa poroštvene pogoje in to so tisti pogoji, ki jih je vlada dogovorila s tem, ki
               daje kredit. To je čisto normalna zadeva, to vsak jurist ali pa ekonomist, ki v neki
               firmi dela, ve, samo naša vlada tega ne razume in ne ve in mora potem z amandmaji
               popravljati in se tukaj delamo pametne v tem parlamentu. Jaz bi res prosil, da bi
               resne stvari, ki so, ki se dogovarjajo, ki so posledica nekih pogajanj, da se
               dejansko potem spravijo tudi v zakonski tekst, tako kot mora biti. Ker mora biti pa
               tako, kot je bilo dogovorjeno, saj ne moremo mi tukaj dati drugačno poroštveno
               izjavo, saj kreditojemalec jo pogojuje. Če bi se pa drugače pogodili, potem bi bilo
               drugače. In prosim, ne se sklicevati na razpust parlamenta v primeru, ko sami svojega
               dela pravočasno ne opravljate. Hvala lepa.</p>
            </sp>
            <sp xml:id="SDZ2-Redna-06-1997-07-01.sp23">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Želi še kdo razpravljati? Gospod Kopač.</p>
            </sp>
            <sp xml:id="SDZ2-Redna-06-1997-07-01.sp24">

               <speaker>MAG. JANEZ KOPAČ:</speaker>

               <p>Hvala za besedo! Ker ne vidim predstavnika vlade, bom poskušal pomagati jaz.</p>
               <p>Gre za <stage xml:id="SDZ2-Redna-06-1997-07-01.stage45">(smeh v dvorani)</stage>, na odboru niso vsi poslanci tega dobili. Mislim, da je
               pomembno povedati sledeče: Gre samo za, gre za pogodbo, ki je bila sklenjena 24.
               julija 1989, gre za poroštvo Republike Slovenije, ki se že izvaja vsa ta leta od
               osamosvojitve dalje, gre samo za pravno formalno ureditev prevzema tega poroštva. Do
               sedaj se to poroštvo izvaja na podlagi 11. člena ustavnega zakona za izvedbo temeljne
               ustavne listine o samostojnosti in neodvisnosti Republike Slovenije ter njegove
               dopolnitve. Torej gre za ustavni zakon iz leta 1991 in njegove dopolnitve iz leta
               1994. Sedaj naj bi se pa čisto formalno eksplicitno na to pogodbo nanašalo državno
               poroštvo s posebnim zakonom. Tako, da kolikor je bilo nam predstavljeno na seji
               odbora, gre izključno za pravno formalno ureditev nečesa, kar že vsa ta leta poteka
               in zato niso potrebna nova dodatna sredstva, ker se ta sredstva pravzaprav že črpajo.
               Tako nam je bilo razloženo, in kolikor lahko pomagam pri tej obrazložitvi, sem to
               poskušal narediti. Hvala.</p>
            </sp>
            <sp xml:id="SDZ2-Redna-06-1997-07-01.sp25">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Želi še kdo razpravljati? Gospod Mozetič.</p>
            </sp>
            <sp xml:id="SDZ2-Redna-06-1997-07-01.sp26">

               <speaker>MIROSLAV MOZETIČ:</speaker>

               <p>Hvala lepa, gospod podpredsednik. Kolegice in kolegi! Jaz ne nasprotujem, ampak če ta
               zadeva že toliko časa dejansko, bom rekel, živi na tej in tej osnovi, potem je toliko
               bolj nerazumljivo, zakaj je vlada pripravila tak zakon, da ga je morala potem
               amandmirati. Zakaj ni znala tistega, kar že, ne vem, iz katerega leta teče,
               obveznost, ki je določena, bi morala točno in natančno prepisati in jo napisati v
               zakon, tako kot je napisan v poroštveni pogodbi. Kar zadeva sredstva, jaz lahko
               verjamem, vendar tukaj je uporabljen prihodnji čas: bodo zagotovljena v proračunu in
               ne so zagotovljena v proračunu. Hvala lepa.</p>
            </sp>
            <sp xml:id="SDZ2-Redna-06-1997-07-01.sp27">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod Špiletič.</p>
            </sp>
            <sp xml:id="SDZ2-Redna-06-1997-07-01.sp28">

               <speaker>BOGOMIR ŠPILETIČ:</speaker>

               <p>Hvala lepa, gospod predsednik. Spoštovani! Jaz imam eno vprašanje, ki se mi poraja ob
               branju tudi ponovno vladnega amandmaja in ki sem ga postavil že na samem matičnem
               odboru. In sicer moti me predvsem šesta alinea novega 1. člena, kjer piše, da se
               poroštvo daje tudi za obveznosti, ki so povezane s stroški črpanja, odpovedjo in
               odplačilom kredita. Na vprašanje, kako visoki so ti stroški, je predstavnik vlade
               odgovoril, da je ta alinea tako in tako brezpredmetna in da so bili ti stroški vsi
               plačani. Če pa so bili vsi stroški plačani in iz tega naslova ni več nobenih
               obveznosti, potem sprašujem vlado in bi res prosil, da nekdo pride, zakaj potem je ta
               alinea tukaj notri. Ali se pod tem skriva nekaj, kar bo jutri spet nastalo. In če je
               to to, potem me zanima tudi višina teh obveznosti, da bomo lahko glasovali o poroštvu
               kot takem, kajti na pamet odločati ne moremo. Tako, da resnično, gospod
               podpredsednik, bi prosil, da se povabi predstavnik vlade, da nam to pojasni, preden
               bomo odločali o samem zakonu oziroma o vloženih amandmajih.</p>
               <p>In opozoril bi še na 4. člen, ki je nekoliko nenavadno napisan, ker določa, da
               Republika Slovenija plača obveznosti iz kreditnih pogodb. Če plača Republika
               Slovenija obveznosti iz kreditnih pogodb namesto Slovenskih železnic, da si lahko
               potem to poplača na nek drug način od Slovenskih železnic. Pogodbo o tem poplačilu
               oziroma regresnem zahtevku naj bi pa Republika Slovenija podpisala v 30-ih dneh po
               sprejemu tega zakona. Moram reči, da je to izredno nenavadna rešitev, namreč, če
               nekomu nekaj posodiš ali mu daš poroštvo, potem terjatev ponavadi zavaruješ vnaprej
               ali pa vsaj na dan podpisa te pogodbe, ne pa v 30 dneh po nekem dogodku, nikjer pa ni
               jamstva, da bo do podpisa tega sploh prišlo.</p>
            </sp>
            <sp xml:id="SDZ2-Redna-06-1997-07-01.sp29">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Vsekakor bi morali biti predstavniki vlade, vsaj Ministrstva za finance,
               tukaj in kolikor sem obveščen, so na poti. Bi pa vseeno nadaljevali sejo in bi
               kasneje to razpravo nadaljevali s predstavniki vlade.</p>
               <p>Želi še kdo razpravo? Ker ne želi nihče več, zaključujemo splošno razpravo prve
               obravnave. Prehajamo na obravnavo in odločanje o posameznih členih zakona, torej na
               drugo obravnavo. Zboru predlagam, da skladno z zadnjo alineo 189. člena poslovnika
               razpravlja in glasuje o vseh tistih členih skupaj, h katerim niso bili vloženi
               amandmaji.</p>
               <p>Izvolite. Gospod Špiletič.</p>
            </sp>
            <sp xml:id="SDZ2-Redna-06-1997-07-01.sp30">

               <speaker>BOGOMIR ŠPILETIČ:</speaker>

               <p>Gospod podpredsednik! Res bi prosil, če je vlada na poti oziroma predstavniki vlade,
               počakajmo nekaj minut, da nam pojasnijo, za kakšno višino sploh, o kakšni višini
               poroštva sedaj glasujemo. Šele potem bo možno izpeljati to glasovanje. 1. člen se
               namreč že nanaša na višino poroštvenih obveznosti Republike Slovenije.</p>
            </sp>
            <sp xml:id="SDZ2-Redna-06-1997-07-01.sp31">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod kolega Špiletič. Se strinjam in prekinjam sejo za 10 minut. V tem
               času se nam bodo verjetno priključili predstavniki vlade.</p>
               <stage xml:id="SDZ2-Redna-06-1997-07-01.stage46">(Seja je bila prekinjena ob 15.10 uri in se je nadaljevala ob 15.24 uri.)</stage>
            </sp>
            <sp xml:id="SDZ2-Redna-06-1997-07-01.sp32">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke in poslanci, nadaljujemo 17. točko dnevnega reda. Medtem
               so prispeli tudi predstavniki vlade, Ministrstva za finance. Pred nadaljevanjem 17.
               točke ugotavljamo prisotnost. Ugotavljamo prisotnost, poslanci in poslanke, prosim,
               če zavzamete svoja mesta. Ugotovimo prisotnost! Ni sklepčnosti. Pozivam poslanke in
               poslance, da pridejo v dvorano. Še enkrat ugotovimo prisotnost! <stage xml:id="SDZ2-Redna-06-1997-07-01.stage47">(37 prisotnih.)</stage> Deset
               minut pavze.</p>
               <stage xml:id="SDZ2-Redna-06-1997-07-01.stage48">(Seja je prekinjena ob 15.26 uri in se je nadaljevala ob 15.37 uri.)</stage>
            </sp>
            <sp xml:id="SDZ2-Redna-06-1997-07-01.sp33">

               <speaker>PODPREDSEDNIK MIROSLAV LUCI:</speaker>

               <p>Prosim kolege poslanke in poslance, da pridejo v dvorano! Še enkrat prosim poslanke
               in poslance, da pridejo v dvorano! Ugotovili bomo navzočnost! Ugotavljamo sklepčnost!
               <stage xml:id="SDZ2-Redna-06-1997-07-01.stage49">(63 prisotnih.)</stage></p>
               <p>Ugotavljam, da je zbor sklepčen.</p>
               <p>Nadaljujemo 17. točko dnevnega reda - obravnavo zakona o poroštvu Republike Slovenije
               za obveznosti iz naslova kredita, ki je bil v času bivše SFRJ najet pri Evropski
               investicijski banki za Transjugoslovanski železniški projekt II/A. Ker je bilo v prvi
               obravnavi naslovljenih nekaj vprašanj na predstavnike vlade, in so predstavniki vlade
               sedaj tukaj, bi želel, da odgovorijo na ta vprašanja, v kolikor so z njimi
               seznanjeni. Kolikor ne, bi predlagal, da se vprašanja ponovijo. Predstavniki vlade so
               z vprašanji seznanjeni, zato prosim predstavnika vlade, gospoda Valterja Reščiča,
               državnega sekretarja pri Ministrstvu za finance. Prosim.</p>
            </sp>
            <sp xml:id="SDZ2-Redna-06-1997-07-01.sp34">

               <speaker>VALTER REŠČIČ:</speaker>

               <p>Najprej se vam opravičujem za mojo odsotnost. Poskušal vam bom sedaj pojasniti to,
               kar je bilo prej načeto. Najprej vprašanje glede stroškov, povezanih s črpanjem in
               odpovedjo ter odplačilom kredita. Do teh stroškov ni prišlo, torej za provizijo za
               odpoved kredita in za odlog črpanja, se pravi, v normalnem času je bil kredit počrpan
               in do teh stroškov ni prišlo. Eventualni stroški bi lahko prišli samo iz naslova
               zamudnih obresti, do česar pa seveda ne prihaja, kajti v povezavi tudi z drugim
               vprašanjem, ki je vezano na regresno pravico, sredstva Republika Slovenija zagotavlja
               v okviru proračuna in prek subvencije to zagotavlja Slovenskim železnicam, da
               odplačujejo kredit. Razlog za takšno rešitev pa je sprememba, ki je tudi osnova za ta
               zakon. Namreč sprememba pravnega subjekta z ukinitvijo železniškega gospodarstva, ki
               je bil osnovni kreditojemalec, so Slovenske železnice d.d. prevzele ta kredit in
               seveda s tem je potem tudi Republika Slovenija postala garant, za kar je pa potrebna
               nova poroštvena pogodba, ki je tudi tukaj predlagana, in sicer v takšni obliki, kot
               je bil kredit prevzet, se pravi s takšnimi klavzulami, kot so v tej pogodbi.</p>
               <p>Zakaj predlagamo tak postopek? Ker v nasprotnem primeru bi morali iti v nov postopek
               za pridobivanje kredita in seveda to bi vse skupaj zavleklo, in vprašanje je, če bi
               do tega sploh potem tudi prišlo. Iz tega razloga predlagamo takšen predlog zakona za
               izdajo poroštva, da seveda lahko potem tudi nadaljujemo z relacijo, ki jo imamo z
               Evropsko investicijsko banko, glede na to, da v letošnjem letu protokol preteče in da
               bi potem lahko tudi na tej osnovi pridobili sredstva, ki so v tej banki predvidena za
               vlaganja v infrastrukturo.</p>
            </sp>
            <sp xml:id="SDZ2-Redna-06-1997-07-01.sp35">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod kolega Špiletič verjetno ni zadovoljen. Želi dodatno vprašanje?
               Razprava je odprta. Gospod Špiletič, izvolite.</p>
            </sp>
            <sp xml:id="SDZ2-Redna-06-1997-07-01.sp36">

               <speaker>BOGOMIR ŠPILETIČ:</speaker>

               <p>Moram reči, da z odgovorom državnega sekretarja tokrat res nisem zadovoljen.</p>
               <p>Prvič zato ne, ker je na odboru govoril eno, danes je tukaj govoril drugo, rekel je
               da stroškov iz naslova 6. alinee ne bo več, kot da so vsi poplačani, danes je rekel,
               da jih sploh ni bilo.</p>
               <p>In drugo, kar je izjavil, da edini stroški, ki naj bi bili, da se lahko pojavijo v
               zvezi z zamudnimi obresti. Zamudne obresti so pa vključene v peto alineo in sedaj ne
               vem, kdo ima prav in kdo nima prav. Mene zanima, če stroškov iz naslova šeste alinee
               ni in jih ne bo, zakaj potem ta alinea sploh je v zakonu o poroštvu. Potem naj gre
               ven. Če pa kaj skrivate, prosim, dajte pojasniti, da bomo vedeli, za kaj gre. In pa v
               zvezi s 4. členom se sploh niste opredelil do tega, da se bo v bistvu pogodba o
               možnosti regresirane terjatve iz naslova tega poroštva sklepala šele 30 dni po
               sprejemu tega zakona, in sprašujem, kaj pa če se ne bo.</p>
            </sp>
            <sp xml:id="SDZ2-Redna-06-1997-07-01.sp37">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Državni sekretar bo dal dodatni odgovor.</p>
            </sp>
            <sp xml:id="SDZ2-Redna-06-1997-07-01.sp38">

               <speaker>VALTER REŠČIČ:</speaker>

               <p>Torej 6. alinea se nanaša na vse zgornje stroške, torej na stroške, ki so navedeni v
               3. alinei, in na stroške, ki so navedeni v 4. alinei, in na stroške, ki so navedeni v
               peti alinei. Lahko pride torej zgolj v primeru, da Slovenske železnice ne bi plačile
               pravočasno, do zamudnih obresti. Do ostalih stroškov ne more priti več, ker je pač to
               bilo že počrpano in ni možno več odpovedati in črpano je bilo v celoti.</p>
               <p>Dikcija je iz osnovne pogodbe, torej dikcija je iz osnovne pogodbe, ki je že
               sklenjenja s Slovenskimi železnicami in je potem kot taka tudi. Ker tako poroštvo je
               bilo dano s strani Ljubljanske banke in tako poroštvo tudi potem tudi sedaj Slovenija
               daje, da ne spreminjamo pogojev, ki so v osnovni relaciji vzpostavljeni. To je osnovi
               razlog, prepisana je praktično dikcija iz osnovne pogodbe.</p>
               <p>Kar se pa regresne pravice in pogodbe iz tega naslova, kaj v primeru, če ne pride do
               podpisa. Omenil sem torej že, da Republika Slovenija že sedaj dejansko skozi
               subvencije zagotavlja Slovenskim železnicam plačilo oziroma vračilo tega kredita,
               kajti kredit je bil namenjen za financiranje infrastrukture, ki je v državni lasti.
               In tudi obveznost Republike Slovenije je, da razvija in tudi vzdržuje. Ureditev
               takšna, v taki obliki, sem prej omenil, je iz tega razloga, da ne spreminjamo torej
               osnovne relacije, ki je sedaj vzpostavljena. Ker če ne, bi morali skozi celoten
               postopek, kar seveda lahko postavi pod vprašaj ta kredit.</p>
               <p>Republika bo s Slovenskimi železnicami sklenila to pogodbo v tem času in tudi sedaj,
               dejansko pa zagotavlja poplačilo teh obveznosti skozi subvencije, ki so predvidene in
               tudi se izvajajo skozi proračun.</p>
            </sp>
            <sp xml:id="SDZ2-Redna-06-1997-07-01.sp39">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod Špiletič želi še dodatno vprašanje.</p>
            </sp>
            <sp xml:id="SDZ2-Redna-06-1997-07-01.sp40">

               <speaker>BOGOMIR ŠPILETIČ:</speaker>

               <p>Še tretjič bom ponovil eno in isto stvar, zakon ki ga imamo pred sabo se glasi:
               "poroštvo Republike Slovenije za obveznosti iz naslova kredita". Sedaj, če v tej
               šesti alinei gre pravzaprav za nekaj, kar je že konzumirano v prvih treh alineah, ne
               vem, zakaj moramo imeti tukaj neko alineo, v katero bomo lahko spravili še kaj, če bo
               "ratalo". Jaz imam ta občutek in se ga ne morem znebiti, ker če povzemam prve tri
               alinee, kar je bilo ravnokar tukaj opredeljeno, ja, ne vem, zakaj rabimo potem še
               rezervno četrto alineo. Zato, da, prvič, bremeni zakonski tekst. Ampak moje mnenje je
               pač to, kar se je že večkrat izkazalo, da na ta način si pač vlada pripravi rezervo
               in dodatne stroške vrže na tisto postavko.</p>
               <p>Drugo pa, gospod Reščič, ne vem, iz katerega proračuna ste mislili, da se regresira -
               iz tistega, ki ga ni?</p>
            </sp>
            <sp xml:id="SDZ2-Redna-06-1997-07-01.sp41">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Predstavnik vlade.</p>
            </sp>
            <sp xml:id="SDZ2-Redna-06-1997-07-01.sp42">

               <speaker>VALTER REŠČIČ:</speaker>

               <p>Torej, še enkrat bi rad pojasnil, da ta alinea je povzeta iz osnovne pogodbe. Ko je
               bila osnovna pogodba sklenjena, seveda takrat ni prišlo še do črpanja, ni prišlo še
               do tega, da bi lahko bil odlog črpanja ali pa da v celoti ne bi, in je to še enkrat
               povzetek osnovne pogodbe, osnovne poroštvene pogodbe, ki je bila z Ljubljansko banko
               in ki jo sedaj Republika Slovenija zaradi menjave pravnih subjektov praktično povzema
               v tem zakonu.</p>
               <p>Kar se pa regresne pravice in financiranja tega v okviru začasnega financiranja tiče,
               Republika Slovenija je zagarantirala sredstva, iz katerih poplačuje te obveznosti.
               Hvala.</p>
            </sp>
            <sp xml:id="SDZ2-Redna-06-1997-07-01.sp43">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Ker ni več dodatno prijavljenih za razpravo, zaključujem razpravo in prvo
               obravnavo predloga zakona o poroštvu Republike Slovenije za obveznosti iz naslova
               kredita, ki je bil v času bivše SFRJ najet pri Evropski investicijski banki za
               Transjugoslovanski železniški projekt II/A.</p>
               <p>Prehajamo na <title xml:id="SDZ2-Redna-06-1997-07-01.title5">drugo obravnavo</title> tega zakona. Zboru predlagam, da skladno z
               zadnjo alineo 189. člena poslovnika razpravlja in glasuje o vseh tistih členih
               skupaj, h katerim niso bili vloženi amandmaji. Ugotovimo sklepčnost! <stage xml:id="SDZ2-Redna-06-1997-07-01.stage50">(67
               prisotnih.)</stage></p>
               <p>Kdo je za? <stage xml:id="SDZ2-Redna-06-1997-07-01.stage51">(63 poslancev.)</stage> Je kdo proti? <stage xml:id="SDZ2-Redna-06-1997-07-01.stage52">(Nihče.)</stage></p>
               <p>Ugotavljam, da je predlog sprejet.</p>
               <p>Prehajamo na obravnavo amandmajev in na obravnavo, torej vloženih amandmajev k
               predlogu zakona o poroštvu Republike Slovenije za obveznosti iz naslova kredita, ki
               je bil v času bivše SFRJ najet pri Evropski investicijski banki za Transjugoslovanski
               železniški projekt II/A. Te amandmaje ste dobili na mizo in jih imate v pregledu,
               datiranem z datumom 26.6.1997.</p>
               <p>Prehajamo na obravnavo prvega amandmaja k 1. členu. Predlagatelj tega je Vlada
               Republike Slovenije. Matično delovno telo ta amandma podpira. Želi kdo besedo?
               <stage xml:id="SDZ2-Redna-06-1997-07-01.stage53">(Nihče.)</stage> Tako dajem na glasovanje amandma k 1. členu. Ugotavljamo prisotnost! <stage xml:id="SDZ2-Redna-06-1997-07-01.stage54">(69
               prisotnih.)</stage></p>
               <p>Kdo je za? <stage xml:id="SDZ2-Redna-06-1997-07-01.stage55">(59 poslancev.)</stage> Je kdo proti? <stage xml:id="SDZ2-Redna-06-1997-07-01.stage56">(Nihče.)</stage></p>
               <p>Ugotavljam, da je amandma k 1. členu sprejet.</p>
               <p>Tako se 1. člen spremeni in lahko gremo k 3. členu, kjer imamo prav tako amandma, ki
               ga je podal Odbor za finance in monetarno politiko. Vlada podpira ta amandma. Odpiram
               razpravo. Besede ne želi nihče, zato zaključujem razpravo in prehajam na glasovanje.
               Ugotovimo sklepčnost! <stage xml:id="SDZ2-Redna-06-1997-07-01.stage57">(65 prisotnih.)</stage></p>
               <p>Kdo je za amandma k 3. členu? <stage xml:id="SDZ2-Redna-06-1997-07-01.stage58">(52 poslancev.)</stage> Je kdo proti? <stage xml:id="SDZ2-Redna-06-1997-07-01.stage59">(1 poslanec.)</stage></p>
               <p>Ugotavljam, da je amandma k 3. členu sprejet.</p>
               <p>Na glasovanje dajem 3. člen v celoti. Ugotovimo sklepčnost! <stage xml:id="SDZ2-Redna-06-1997-07-01.stage60">(61 prisotnih.)</stage> Kdo je
               za? <stage xml:id="SDZ2-Redna-06-1997-07-01.stage61">(50 poslancev.)</stage> Je kdo proti? <stage xml:id="SDZ2-Redna-06-1997-07-01.stage62">(Nihče.)</stage></p>
               <p>Ugotavljam, da je 3. člen sprejet.</p>
               <p>Prehajamo k 4. členu, kjer je dala amandma Vlada Republike Slovenije. Matično delovno
               telo ta amandma podpira. Odpiram razpravo. Želi kdo razpravljati? <stage xml:id="SDZ2-Redna-06-1997-07-01.stage63">(Nihče.)</stage> Prehajamo
               na glasovanje. Ugotovimo sklepčnost! <stage xml:id="SDZ2-Redna-06-1997-07-01.stage64">(64 prisotnih.)</stage> Kdo je za? <stage xml:id="SDZ2-Redna-06-1997-07-01.stage65">(48 poslancev.)</stage> Je
               kdo proti? <stage xml:id="SDZ2-Redna-06-1997-07-01.stage66">(1 poslanec.)</stage></p>
               <p>Ugotavljam, da je amandma k 4. členu sprejet.</p>
               <p>Glasujemo o 4. členu v celoti. Ugotavljamo sklepčnost! <stage xml:id="SDZ2-Redna-06-1997-07-01.stage67">(66 prisotnih.)</stage></p>
               <p>Kdo je za? <stage xml:id="SDZ2-Redna-06-1997-07-01.stage68">(42 poslancev.)</stage> Je kdo proti? <stage xml:id="SDZ2-Redna-06-1997-07-01.stage69">(1 poslanec.)</stage></p>
               <p>Ugotavljam, da je celotni 4. člen sprejet.</p>
               <p>Prehajamo na obravnavo preostalih členov, h katerim niso bili vloženi amandmaji. Želi
               kdo besedo? <stage xml:id="SDZ2-Redna-06-1997-07-01.stage70">(Nihče.)</stage></p>
               <p>Ker ne želi nihče besede oziroma razpravljati, zaključujem razpravo in dajem na
               glasovanje preostale člene, h katerim niso bili vloženi amandmaji. Ugotavljamo
               sklepčnost! <stage xml:id="SDZ2-Redna-06-1997-07-01.stage71">(66 prisotnih.)</stage></p>
               <p>Kdo je za? <stage xml:id="SDZ2-Redna-06-1997-07-01.stage72">(50 poslancev.)</stage> Je kdo proti? <stage xml:id="SDZ2-Redna-06-1997-07-01.stage73">(Nihče.)</stage></p>
               <p>Ugotavljam, da so tudi preostali členi sprejeti.</p>
               <p>Opravili smo razpravo in glasovanje o posameznih členih. Glasovati pa moramo še o
               naslovu zakona. Želi kdo razpravljati o naslovu zakona?</p>
               <p>K naslovu zakona imamo amandma, ki ga je predložil Odbor za finance in monetarno
               politiko. Vlada ta amandma podpira. Želi kdo razpravljati? <stage xml:id="SDZ2-Redna-06-1997-07-01.stage74">(Nihče.)</stage></p>
               <p>Potem dajemo na glasovanje amandma, ki ga je pripravil Odbor za finance in monetarno
               politiko. Ugotavljamo sklepčnost! <stage xml:id="SDZ2-Redna-06-1997-07-01.stage75">(65 prisotnih.)</stage></p>
               <p>Kdo je za? <stage xml:id="SDZ2-Redna-06-1997-07-01.stage76">(52 poslancev.)</stage> Je kdo proti? <stage xml:id="SDZ2-Redna-06-1997-07-01.stage77">(1 poslanec.)</stage></p>
               <p>Ugotavljam, da je amandma k naslovu sprejet.</p>
               <p>Tako prehajamo h glasovanju o naslovu zakona. Želi kdo besedo? <stage xml:id="SDZ2-Redna-06-1997-07-01.stage78">(Nihče.)</stage></p>
               <p>Potem dajem na glasovanje naslov zakona v celoti. Ugotavljamo sklepčnost! <stage xml:id="SDZ2-Redna-06-1997-07-01.stage79">(66
               prisotnih.)</stage></p>
               <p>Kdo je za? <stage xml:id="SDZ2-Redna-06-1997-07-01.stage80">(39 poslancev.)</stage> Je kdo proti? <stage xml:id="SDZ2-Redna-06-1997-07-01.stage81">(1 poslanec.)</stage></p>
               <p>Ugotavljam, da je naslov zakona sprejet.</p>
               <p>Prehajamo na tretjo obravnavo. Želi kdo vložiti amandma? <stage xml:id="SDZ2-Redna-06-1997-07-01.stage82">(Nihče.)</stage> Odpiram razpravo o
               zakonskem predlogu v celoti! Želi kdo besedo? Gospod Pukšič izvolite.</p>
            </sp>
            <sp xml:id="SDZ2-Redna-06-1997-07-01.sp44">

               <speaker>FRANC PUKŠIČ:</speaker>

               <p>Hvala, predsedujoči! Jaz bi se kljub temu vrnil, čeprav je sedaj zakon v tretjem
               branju, na tisto 6. alineo.</p>
               <p>Gospod Špiletič je, če sem dobro razumel, trikrat vprašal, zakaj, gospod državni
               sekretar je poskušal povedati, da to pač tako to piše in tako ostaja. Vendar možno
               moje sklepanje je, da je možno, da tega ni povedal, zakaj mora biti ta 6. alinea
               zapisana, ali to izhaja s pravnih vidikov mednarodne pogodbe, torej, ali je to iz
               tega naslova obvezno. Če je to to, potem bo seveda razmišljanje o nekem špekulativnem
               zapisu lahko zvodenelo.</p>
               <p>Zato bi vsekakor prosil nekoga, da bi mi s pravnega vidika povedal, zakaj 6. alinea
               mora biti zapisana, če pa vemo, da nikomur nič ne služi. Ali je to striktno zaradi
               pravnega vidika mednarodne pogodbe. In če ni drugega, če ni nikogar s strani vlade
               tu, prosim Sekretariat za zakonodajo našega Državnega zbora, da mi da odgovor na to
               vprašanje. Kolikor ne, pač seveda ne bom mogel glasovati za to, ker bi rad imel
               razčiščeno in čisto. Da ne bi kdo rekel, da smo glasovali za nekaj, kar ima za sabo
               nek špekulativen namen. Hvala lepa.</p>
            </sp>
            <sp xml:id="SDZ2-Redna-06-1997-07-01.sp45">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Vprašanje je naslovljeno na predstavnika vlade ali pa sekretariat. Želi
               kdo odgovoriti? Gospod državni sekretar.</p>
            </sp>
            <sp xml:id="SDZ2-Redna-06-1997-07-01.sp46">

               <speaker>VALTER REŠČIČ:</speaker>

               <p>Bom skušal še enkrat torej pojasniti. V osnovni pogodbi, ki je bila sklenjena med
               Železniškim gospodarstvom in Evropsko investicijsko banko in v poroštveni pogodbi med
               Ljubljansko banko in investicijsko banko je pač zapisano, da kolikor pride do
               provizije odpoved dela kredita 0,75% letno, se ta znesek plača in obračuna v ecujih
               in plačljivo v ecujih v katerikoli državi.</p>
               <p>Kolikor bi prišlo do stroškov, povezanih z odpovedjo tega kredita, kar seveda tudi ni
               prišlo, bi bili ti stroški plačljivi v ecujih ali katerikoli od teh držav. Kolikor bi
               prišlo do zamudnih obresti, kar pomeni, da Slovenske železnice ne bi mogle plačati
               pravočasno, potem bi se ta klavzula upoštevala in bi se te zamudne obresti obračunale
               v ecujih. Torej, povedal sem tudi, da je to osnovna pogodba, da skušamo regulirati
               samo to, da so novi pravni subjekti tukaj nastopili in da zaradi tega ne odpiramo
               novih postopkov, da bi se z novimi subjekti seveda nov kredit sklenil. To je osnovi
               razlog.</p>
               <p>Torej, kolikor bi prišlo do tega, da Slovenske železnice ne bodo pravočasno plačale,
               se obračunajo zamudne obresti v ecujih in so plačljive potem v katerikoli od valut
               držav članic Evropske gospodarske skupnosti. Samo v tem primeru glede na to, da je
               kredit bil že črpan in da do odloga črpanja ni prišlo, lahko nastopijo stroški
               zamudnih obresti, plačljivi v ecujih. To je vloga te klavzule.</p>
            </sp>
            <sp xml:id="SDZ2-Redna-06-1997-07-01.sp47">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Valter Reščič, državni sekretar v Ministrstvu za finance. Gospod
               Pukšič ni zadovoljen z odgovorom oziroma ima dodatno vprašanje.</p>
            </sp>
            <sp xml:id="SDZ2-Redna-06-1997-07-01.sp48">

               <speaker>FRANC PUKŠIČ:</speaker>

               <p>Jaz se opravičujem, ampak verjetno se ne razumemo. Poglejte, v samem osnovnem
               besedilu piše: "Stroški plačila kredita <stage xml:id="SDZ2-Redna-06-1997-07-01.stage83">(razen obresti)</stage> se obračunavajo in so
               plačljivi v ecujih". Tu sedaj v amandmaju pa piše: "Stroški, povezani s črpanjem
               odpovedi in odplačevanja kredita <stage xml:id="SDZ2-Redna-06-1997-07-01.stage84">(razen obresti)</stage> se obračunavajo v ecujih itd."
               Poglejte, nobenega razloga niste navedli, ker niste navedli pravnega, da pravno
               formalno mora to biti v pogodbi, čeprav ste rekli, da je prenos pogodbe. Ampak ne
               govoriti, ker so te alinee že izčrpane, tretja in četrta. Torej nastajanja teh
               zadolžitev oziroma tega dolga 0,75% in 1% tistih provizij ne bo, ker je to že ad
               acta. Še enkrat, poizkušajte mi razložiti, ali je to res striktno iz pravnih vidikov
               obvezno v tej mednarodni pogodbi, ki je zapisano in je sedaj nujno potrebno, da je
               to, ali je kaj drugega. Hvala lepa.</p>
            </sp>
            <sp xml:id="SDZ2-Redna-06-1997-07-01.sp49">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod državni sekretar je že pripravljen za odgovor.</p>
            </sp>
            <sp xml:id="SDZ2-Redna-06-1997-07-01.sp50">

               <speaker>VALTER REŠČIČ:</speaker>

               <p>Kredit je bil črpan v različnih valutah, zato se obresti obračunavajo tudi v
               različnih valutah. Kredit je nominiran v ecujih, zato se stroški, povezani s tem
               kreditom, torej 0,75 in 1, plačujejo v ecujih.</p>
            </sp>
            <sp xml:id="SDZ2-Redna-06-1997-07-01.sp51">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Želi še kdo razpravljati? <stage xml:id="SDZ2-Redna-06-1997-07-01.stage85">(Ne.)</stage> Vloženih amandmajev nimamo, zato
               prehajamo kar na glasovanje.</p>
               <p>Na glasovanje dajem predlog zakona v celoti. Ugotovimo sklepčnost! <stage xml:id="SDZ2-Redna-06-1997-07-01.stage86">(67
               prisotnih.)</stage></p>
               <p>Kdo je za? <stage xml:id="SDZ2-Redna-06-1997-07-01.stage87">(51 poslancev.)</stage> Je kdo proti? <stage xml:id="SDZ2-Redna-06-1997-07-01.stage88">(2 poslanca.)</stage></p>
               <p>Ugotavljam, da je predlog zakona v celoti sprejet.</p>
               <p>S tem zaključujemo to točko.</p>
               <p>Prehajamo na <title xml:id="SDZ2-Redna-06-1997-07-01.title6">18. TOČKO DNEVNEGA REDA - PRVO OBRAVNAVO PREDLOGA ZAKONA O SPREMEMBI
                  IN DOPOLNITVI ZAKONA O PRAZNIKIH IN DELA PROSTIH DNEVIH V REPUBLIKI
                  SLOVENIJI.</title> Predlog zakona je v obravnavo zboru predložila skupina poslancev s
               prvopodpisanim Janezom Janšo, in sicer po hitrem postopku. Zbor je ob določanju
               dnevnega reda sklenil, da bo navedeni predlog zakona obravnaval po rednem
               zakonodajnem postopku, to je v prvi obravnavi. Želi predstavnik predlagateljev zakona
               besedo? Želi? Gospod Janez Janša.</p>
            </sp>
            <sp xml:id="SDZ2-Redna-06-1997-07-01.sp52">

               <speaker>JANEZ JANŠA:</speaker>

               <p>Spoštovane kolegice in kolegi! Vsaka država skuša z državnimi prazniki zasledovati
               nekaj ciljev. Državni prazniki se uvajajo zato, da država z njimi poleg ostalega
               gradi nacionalno identiteto. In taki prazniki potem postanejo tudi del te nacionalne
               identitete. Z državnimi prazniki želi država utrjevati nacionalno zavest, zato je
               eden od temeljnih principov pri izboru dogodkov, na podlagi katerih temeljijo taka
               praznovanja, da ti dogodki, ki se praznujejo, ne smejo deliti naroda. Ob našem
               zakonu, ne samo ob teh praznikih, o katerih zdaj razpravljamo, bi se morali večkrat
               vprašati, ali izpolnjujejo vsi ta kriterij. Absolutno pa morajo državni prazniki
               temeljiti na zgodovinski resnici. Vsaka država si prizadeva, da bi z državnimi
               prazniki, z vsemi skupaj, da bi se v njih celovito odražal zgodovinski razvoj naroda
               in države. Približno o teh stvareh ali pa s takimi poudarki smo govorili v parlamentu
               takrat, ko se je sprejemal tudi zakon,ki ga skušamo zdaj spreminjati. Ker pa se je
               sprejemal v času, ko so bile pomembne mnoge druge zadeve, je marsikateri od teh
               poudarkov potem ostal brez nadaljevanja v samem tekstu zakona. S tem predlogom, ki
               smo ga vložili poslanci Socialdemokratske stranke, želimo doseči večino omenjenih
               ciljev. Najprej želimo iz obdobja v času 1941-45 in tudi že prej in v tem obdobju
               poiskati nek dogodek, nek nesporen dosežek odpora proti fašizmu in
               narodnoosvobodilnega boja, okoli katerega se ne bi delili, okoli katerega ne bi bilo
               veliko različnih razlag in okoli praznovanja katerega ne bi bilo slabega priokusa. Mi
               predlagamo, da se za tak praznik določi dan priključitve Primorske k Sloveniji. Ali
               je 15.9., ko je to nekako postalo mednarodno pravno priznano dejstvo, pravi datum ali
               ne, dopuščamo razpravo o tem; zaenkrat, ko smo iskali v zgodovini in novejši
               zgodovini primere, nismo našli boljše rešitve. Smatramo, da se s tem, ko bi se
               poiskal datum - mi predlagamo 15. september, ki obeležuje na nek način priključitev
               skoraj tretjine nacionalnega ozemlja, narodnega ozemlja k matični državi ali pa k
               državi matičnega naroda, da bi se na ta način v letu, ko bomo praznovali 50-letnico
               tega dogodka, država tudi že zaradi same te obletnice dostojno oddolžila tistim, ki
               so k temu največ prispevali. Ne samo tistim, ki so pač v tem obdobju 1941-45 dejansko
               delali, tudi šli v narodnoosvobodilni boj s tem ciljem - večina Primorcev je zagotovo
               šla predvsem s tem ciljem v partizanske enote - ampak tudi Tigrovcem, ki so ta boj
               začeli že leta prej in so bili desetletja po letu 1945 zamolčani in se lahko o njih
               govori šele v zadnjih letih in včasih bolj sramežljivo tudi praznuje kakšen dogodek
               iz njihovega obdobja.</p>
               <p>Nas malo čudijo te razprave, češ ta predlog je že dober, samo ne ga vezati na kakšne
               druge datume in tako dalje. Tisti, ki tako govorijo in ki se ne strinjajo s kakšnimi
               drugimi predlogi v tem našem zakonu, bi lahko že zdavnaj sami vložili zakon, ki bi
               samo to urejal, pa ga niso, kar pomeni, da je to bolj izgovor.</p>
               <p>Drugič, s tem zakonom predlagamo, da se kot dan, ki simbolizira nacionalni odpor v
               slovenski državi, opredeli 26.6., 26. junij, kajti 26. junija 1991 se je slovenski
               narod enotno uprl. Ne samo, da se je uprl enotno, tudi nobenih težav ni s tem
               datumom; vsi vemo, kdaj se je zgodilo, nikoli najbrž se ne bo nihče prepiral, ali je
               bilo 26. ali je bilo en dan kasneje, kajti večinski odpor se je pač takrat začel.
               Tudi odločitev za to je bila sprejeta enotno, to ni nepomembno. Najprej je bil
               plebiscit izglasovan z rezultatom, ki nam ga lahko marsikdo zavida, nato je bila tudi
               odločitev o odporu sprejeta enotno, samo eden od udeležencev na sestanku, kjer se je
               ta odločitev sprejemala, mislim na dr. Drnovška, je bil proti taki odločitvi, na
               srečo pa ni imel pravice glasovanja. Teritorialna obramba in slovenska policija sta
               nato v nekaj dneh strateško spremenili razmerje sil, o tem ni drugačnih ocen, razen
               morda pri kakšni jugonostalgikih, in na tej podlagi je bilo potem možno uveljaviti
               odločitev, ki je bila sprejeta 25. junija in že prej na prebliscitu in doseči
               mednarodno priznanje.</p>
               <p>Tudi slovenska vojska je zrasla predvsem iz te izkušnje. Ko smo se nekateri poslanci
               pred nekaj tedni kot člani delegacije v Severnoatlantski skupščini udeležili zadnjega
               zasedanja te skupščine v Luxemburgu, smo lahko slišali iz ust predsednika oziroma
               vodje ameriške delegacije v tej skupščini, kongresnika Douglasa Bereuterja tudi
               naslednje besede. Ko je govoril v prid temu, da je treba Slovenijo sprejeti v Nato,
               je dejal, Slovenija je edina država med kandidatkami, ki je v zadnjih letih dokazala,
               da se je sama sposobna ubraniti, in to pred mnogo močnejšim nasprotnikom.</p>
               <p>Moram reči, da od naših vladnih pogajalcev, ki so lobirali za sprejem v Nato, tega
               argumenta nismo nikoli slišali. Tudi težko ga nekdo izreče, ki je bil proti temu
               odporu, ampak vendarle v svet je šla slika o Sloveniji predvsem 26. junija in v
               naslednjih dneh in to dejstvo je znano in to nam priznajo tudi drugi. Ko gre za
               državne praznike, je tudi ta mednarodni vidik zelo pomemben in pri prvem, ki ga
               predlagamo, se pravi 15. september, je ta kriterij izpolnjen in pri 26. juniju
               enako.</p>
               <p>Morda še eno navedbo ta potrditev k temu dejstvu. Ko je bila delegacija Ministrstva
               za obrambo jeseni leta 1993 na Češkem in smo imeli zvečer večerjo z njihovim
               ministrom in člani generalštaba, je načelnik češkega generalštaba potem v zdravlici
               dejal, Slovenci ste lahko veseli, kajti svojo državo gradite na neki izkušnji, za
               katero je značilna nacionalna enotnost in tudi nacionalni pogum. Mi Čehi, je rekel,
               posebej češka armada ima na sebi veliko zgodovinsko hipoteko, zato ker se leta 1968
               nismo uprli, je rekel, sedaj vidimo, da bi se morali upreti, pa čeprav bi bile lahko
               posledice hude. To dejstvo, ta napaka spremlja vse generacije, vse generacije
               kadetov, ki pridejo v češko armado, vsaki posebej je treba to pojasnjevati, vsaka
               posebej to sprašuje. In je rekel, lahko ste zadovoljni, to bo vedno ostal dogodek,
               okrog katerega ne bo treba veliko pojasnjevati novim generacijam. Takrat sem jaz temu
               verjel, sedaj pa, ko spremljamo te proslave ob Dnevu državnosti, moram reči, da nisem
               prepričan, da čez nekaj let ne bo treba tudi pri nas nekaterih stvari pojasnjevati,
               čeprav drugače ne bi bilo treba. S takimi stvarmi, kot je bila ta zadnja proslava ob
               dnevu državnosti v Cankarjevem domu, si ta država sama sebi izpodkopava
               samozavest.</p>
               <p>Tam nismo slišali ne besede slovenski narod, ne slovenska država, ne slovenska
               vojska, ne slovenska policija. Najvišji dosežek okusa po državnosti je bilo omenjenje
               lipicancev v kulturnem programu. V govoru in v celotnem odrazu ni bilo nič od tega,
               kar normalna država praznuje ob dnevu državnosti.</p>
               <p>To so zdaj utemeljitve za dva nova praznika, ki ju predlagamo. Ta, prvi praznik, se
               pravi dan priključitve Primorske k Sloveniji, predlagamo tudi kot nadomestilo za
               praznik, ki se zdaj imenuje Dan upora proti okupatorju. Takrat, ko se je zakon o
               praznikih sprejemal, mislim, da je bila to še Demosova skupščina, je bila razlaga,
               češ to je neko obdobje slovenske zgodovine, kjer se je dogajalo marsikaj velikega, pa
               tudi marsikaj, kar je možno označiti z nasprotno besedo, vendar pa je treba to
               obeležiti. In potem se je kot nek kompromis zelo na hitro izoblikoval ta predlog, da
               bi lahko to bil 27. april, ker gre za precej megleno zadevo. In to je bilo potem
               sprejeto. Ampak od takrat naprej so se diskusije odvijale dalje, zgodovinska stroka
               si je upala v teh letih zapisati tudi nekatere resnice, ki se do takrat še niso
               smele, zato tudi niso bile znane, in zadeva je zdaj drugačna. Mislim, da smo v času,
               in da je v teh dneh lahko napočil trenutek, ko lahko za to obdobje izberemo
               primernejši datum.</p>
               <p>Zakaj 27. april po našem mnenju ni primeren za državni praznik? Prvič zato, ker se
               27. aprila po raziskovanju zgodovinarjev v tej državi ali pa na tem ozemlju ni
               zgodilo nič takega, kar bi bilo vredno državnega praznika. Tudi tisto, kar naj bi se
               zgodilo in kar se je praznovalo 50 let, je zdaj po dokaj enotnem, že dolgo časa dokaj
               enotnem prepričanju zgodovinarjev dokazano, ni bilo takrat, ampak en dan prej. 26.
               aprila leta 1941 se je namreč v Ljubljani ustanovila Protiimperialistična fronta.
               Bolje rečeno, takrat je bil nek sestanek članov Društva prijateljstva s Sovjetsko
               zvezo, in ta sestanek se je kasneje proglasil za ustanovitev Protiimperialistične,
               kasneje pa se je to preimenovalo v ustanovitev Osvobodilne fronte. Večina
               zgodovinskih knjig - lahko jih citiram, veliko smo jih skopirali, če bo kdo hotel
               zgodovinsko razpravo, lahko postrežemo s tem - govori točno o tem datumu, češ da je
               bila potem, ko se je iskalo nek datum na hitro, sfabricirana neka zadeva in se je
               potem zaradi tega uporabil napačen datum.</p>
               <p>Tudi v zgodovinopisju do leta 1990 v večini virov stoji vsaj pod opombo resnica. Se
               pravi, da to ni bilo 27., ampak da je bilo to 26. aprila, in da to ni bila
               Osvobodilna, ampak Protiimperialistična fronta. Inštitut za zgodovino delavskega
               gibanja, Vojaško-zgodovinski inštitut bivše države, oba ta inštituta sta to dognala
               že v 70-ih letih.</p>
               <p>To je prvi razlog. Državni praznik namreč ne sme temeljiti na zgodovinski laži, mora
               temeljiti na zgodovinski resnici. No, in ta sestanek pripadnikov Društva prijateljev
               Sovjetske zveze je bil eden od mnogih sestankov ali pa eden od mnogih podobnih
               sestankov aprila 1941, ko so se ljudje dobivali po različnih gostilnah v različnih
               društvih in so razpravljali o teh stvareh. Tudi ni znano, da bi bili tam sprejeti
               kakšni posebni sklepi. Vrhovni plenum Protiimperialistične fronte se je sestal šele
               15., čeprav tudi to po mnenju zgodovinarjev ni povsem jasno, ali je bilo en dan prej
               ali kasneje, junija 1941 in sprejel nekaj sklepov oziroma, kot so jih imenovali,
               gesel za delovanje. So znana, objavljena in lahko jih preberemo in večina teh gesel,
               nekatera vsebujejo tudi narodno-osvobodilno noto, večina pa govori o boju proti
               imperializmu in izenačuje, izrecno izenačuje tako imenovani francosko in
               anglo-ameriški imperializem in pa nemško-italijanski imperializem. Izrecno se
               poudarja, da gre za eno in isto stvar. Za državo, ki hoče v Evropo, za državo, ki
               hoče v Nato, najbrž ni pametno, da praznuje nek dan, v katerem se je ustanovila tako
               imenovana Protiimperialistična fronta, ki je bila naperjena proti državam, ki zdaj
               tvorijo jedro teh asociacij, v katere želimo. Da ta datum ni primeren za praznovanje
               dneva odpora, govori tudi samo dejstvo, da po pričevanju vseh, tudi zgodovinarjev iz
               prejšnjega sistema, takrat ni bil sprejet noben sklep o tem, da se gre v kakšen
               odpor. Obstajajo vse številke Slovenskega poročevalca, kjer se je govorilo in
               objavljalo sporočilo Protiimperialistične in kasneje Osvobodilne fronte in takega
               sklepa ne boste našli. Tak sklep je bil sprejet šele po napadu Nemčije na Sovjetsko
               zvezo 22. junija leta 1941. To je zgodovinsko dejstvo. 27. aprila takega sklepa tudi
               ni moglo biti, kajti eden od pobudnikov preimenovanja Društva prijateljev Sovjetske
               zveze v Protiimperialistično fronto, ki je bila ena od znanih inačic
               ljudsko-frontnega gibanja pod vplivom Kominterne v takratni Evropi, Boris Kidrič je
               še nekaj mesecev prej v članku, ki je tudi še objavljen in dostopen v zgodovinskih
               virih, izrazil veliko veselje nad porazom Francije, češ, da je s tem padel eden od
               stebrov imperializma in v bistvu pozdravil nemško zmago nad Francijo, vse v luči tega
               pakta med Sovjetsko zvezo in nacistično Nemčijo. V takih razmerah se seveda niso
               mogli roditi sklepi o odporu nacistični Nemčiji ali Italiji, ker je pobudnike te
               organizacije vezal pakt z državo, ki so ji bili v vsem podložni in podrejeni in kar
               se vidi tudi iz teh sklepov. Eden od argumentov, ki je bil pred kratkim, ko se je
               glasovalo o hitrem postopku za ta zakon, naveden v prid 27. aprila, je bil, češ,
               morda res ni vse tako zgodovinsko točno, ampak ta dan je ukoreninjen, ta praznik je
               ukoreninjen, simbolizira nek nacionalni odpor. Na zgodovinski laži ni možno
               simbolizirati nacionalnega odpora. In ker mi nismo želeli biti polovičarji, ker nismo
               želeli samo izražati neke kritike v tem našem predlogu, smo sami poiskali predlog.
               Zato, da se tudi to obdobje ali pa nacionalni odpor v tem obdobju 1941 in 1945 odrazi
               v tem nacionalnem praznovanju, smo sami poiskali datum, za katerega mislimo, da ne
               deli ne nazorsko ne kako drugače slovenskega naroda, kajti mislim, da ni nikogar v
               tej državi, ki ne bi sprejel dejstva, da je bil rezultat nacionalnega odpora, ne samo
               v letih 1941-1945, ampak vse od vzpostavitve versajske Jugoslavije naprej, tudi
               priključitev večjega dela narodnostnega ozemlja, ki je prej spadalo pod Italijo.</p>
               <p>Rad bi odgovoril še nekaterim, ki so zadnjič svoje nasprotovanje temu zakonu
               argumentirali s tem, češ kako lahko predlagajo tak zakon in celo praznovanje
               priključitve Primorske tisti, ki so odtegnili častno četo, ko se je podoben praznik
               praznoval pred tremi leti. Prvič naj rečem, da to ni res. Častna enota Slovenske
               vojske na tej proslavi je bila. In drugič. Problemi in zapleti v zvezi s to enoto so
               nastali zaradi tega, ker je bilo najprej dogovorjeno, da tudi Ministrstvo za obrambo
               in Slovenska vojska enakopravno sodelujeta na tej proslavi, potem pa se je predvsem
               zaradi uzurpacije tega častnega odbora s strani ene stranke zgodilo, da je slavnostni
               govornik s strani generalštaba Slovenske vojske izpadel in rečeno je bilo, če ne bo
               enakopravnega zastopstva, tudi ne bo častne enote. In potem, ko je bil kot govornik
               nazaj uvrščen tudi brigadir Beltram, poveljnik severnoprimorske pokrajine, je bila
               tam tudi častna enota. Toliko v odgovor tistim, ki pač - neko laž, ki se je petkrat
               ponovila, to ponavljajo kot resnico, lahko se pa to tudi preveri.</p>
               <p>Toliko v imenu predlagateljev. Predlagam, da pač razpravljamo z vidika teh načel, na
               podlagi katerih vsaka država gradi nacionalno identiteto in k čemer veliko
               prispevajo, lahko veliko prispevajo tudi državni prazniki. Če pa kdo hoče zgodovinsko
               razpravo o tem, zakaj kakšen dan ni primeren, pa mi to tudi sprejemamo in lahko vam
               preberemo tukaj za to govornico pet ali šest zgodovinskih knjig, ki so bile napisane
               pred letom 1990 in v katerih se lahko tudi najde utemeljitev za to, kar smo
               predlagali. Hvala.</p>
            </sp>
            <sp xml:id="SDZ2-Redna-06-1997-07-01.sp53">

               <speaker>PODPREDSEDNIK MIROSLAV LUCI:</speaker>

               <p>Hvala lepa predstavniku predlagateljev gospodu Janezu Janši.</p>
               <p>Predlog zakona je obravnaval Odbor za notranjo politiko in pravosodje kot matično
               delovno telo. Prosim poročevalko, da predstavi mnenje odbora k predlogu zakona!</p>
            </sp>
            <sp xml:id="SDZ2-Redna-06-1997-07-01.sp54">

               <speaker>DARJA LAVTIŽAR-BEBLER:</speaker>

               <p>Hvala lepa, gospod podpredsednik. Spoštovani zbor! Odbor za notranjo politiko in
               pravosodje je ta predlagani zakon obravnaval na 14. seji 11. junija 1997. Odbor je
               bil ob tem seznanjen z mnenjem Sekretariata za zakonodajo in pravne zadeve, poročilom
               Komisije za politični sistem Državnega sveta ter pismom Združenja borcev in
               udeležencev NOB občin Brda, Kanal, Miren, Kostanjevica in Nova Gorica.</p>
               <p>Predloženi zakonski akt, ki je bil prvič vložen po skrajšanem postopku, je odbor že
               obravnaval na svoji 12. seji 13. maja 1997. Na podlagi takratnega mnenja Sekretariata
               za zakonodajo in pravne zadeve, iz katerega je bilo razvidno, da niso utemeljeni
               razlogi za sprejemanje zakona po skrajšanem postopku, saj ukinitev zgodovinsko
               pomembnega državnega praznika ter uvedba dveh novih državnih praznikov glede na
               nacionalni pomen in zgodovinski značaj vsakega državnega praznika posebej sploh nista
               neproblematični v smislu manj zahtevne spremembe in dopolnitve zakona ter izhajajoč
               iz obsežne razprave na seji odbora odbor tudi ni podprl predloga predlagateljev, da
               se predloženi zakonski akt obravnava po skrajšanem postopku. Iz mnenja sekretariata
               je razvidno, da z vidika svojih pristojnosti nima dodatnih pripomb, kot jih je že
               navedel ob obravnavi predloga identičnega zakona.</p>
               <p>Tako tudi sedaj meni, da gre pri ukinjanju praznikov in določanju novih za povsem
               politično vprašanje, ki mora upoštevati nacionalni pomen posameznih dogodkov in
               zgodovinska dejstva, poleg tega pa globoko posega v veljavni zakon, saj se bisteveno
               spreminja in dopolnjuje prav njegov najpomembnejši del.</p>
               <p>V razpravi so člani odbora zavzeli stališča in poglede do obravnavane problematike
               ter izhajajoč iz povedanega tudi do predloga predlagateljev, da se predlog zakona
               obravnava po hitrem postopku. Del razpravljalcev se je strinjal z ugotovitvijo, da če
               bi dosledno sledili poslovniški določbi in razlagam, ki utemeljujo sprejem zakona po
               hitrem postopku, ni za to pravega razloga, razen če bi nujnost sprejemanja predloga
               zakona po hitrem postopku povezali z dejstvom, da je 15. september že zelo blizu in
               če bi že letos, ko je 50 - letnica priključitve Primorske k Sloveniji, želeli ta dan
               obeležiti kot praznik. V tem primeru preostane le tak način sprejemanja predloga
               zakona. Po drugi strani pa je bilo izraženo mnenje, da zgoraj navedeni argument ima
               sicer določeno težo, vendar gre za vsebino zakona, ki je širša, kot pa je uvajanje
               novega praznika. Ocenjeno je namreč bilo, da če bi že sprejeli argumente za hitri
               postopek za navedeni del zakona, le-ti nikakor ne morejo veljati za tisti del zakona,
               ki ukinja dosedanji praznik, in dokler je tudi ta del sestavina predloženega
               zakonskega akta, ni moč podpreti predloga za hitri postopek. Poleg tega je treba
               imeti pred očmi tudi dejstvo, da predstavlja 27. april pomemben mejnik v procesu
               združevanja slovenskega naroda v samostojno državo in neposredno s tem datumom je
               pogojevan tudi 15. september, ko je bil zaključen proces priključitve Primorske k
               matični domovini.</p>
               <p>Nadalje je bilo rečeno, da je dan upora proti okupatorju, kakršnega sedaj praznujemo,
               nesporen. Zato ni smiselno in primerno, da bi ga spreminjali oziroma ukinili. Praznik
               priključitve Primorske k Sloveniji pa bi tudi kazalo politično in zgodovinsko
               ovrednotiti do te mere, da prestane kritično presojo časa, ne glede na dejstvo, da je
               to velik in pomemben dogodek, ki ga je treba zgodovinsko temu primerno tudi
               proslaviti. Pri uvajanju novega praznika se je treba zavedati tudi dejstva, da
               vključuje praznik sam po sebi določene ekonomske posledice, ki nikakor niso
               zanemarljive. Zato bi bilo primerno in ustrezno, da se do predloga zakona opredeli
               tudi Vlada Republike Slovenije, in to ne le z vidika ekonomskih posledic, temveč tudi
               z vsebinskega vidika, saj gre za sistemsko ureditev pomembne materije.</p>
               <p>V razpravi je bil med drugim tudi dan predlog, da bi bilo možno doseči visoko stopnjo
               soglasja za sprejem predloga zakona po hitrem postopku, če bi predlagatelj umaknil
               tisti del predloga zakona, ki se nanaša na ukinitev 27. aprila. O pomembnosti
               obeležitve zgodovinskega dogodka, priključitve Primorske k Sloveniji, pa bi bilo
               gotovo dosežena enotnost pogledov. Ob tem je bila še dana sugestija, da bi ob
               morebitni podpori Državnega zbora za hitri postopek sprejemanja predloga zakona lahko
               odbor kot matično delovno telo v smislu prej navedene pripombe v drugi obravnavi
               predlagal svoj amandma.</p>
               <p>Ob zaključku razprave je odbor najprej glasoval o predlogu predlagateljev, da se
               predlog zakona obravnava po hitrem postopku, in ga ni podprl.</p>
               <p>Glede na navedeno je odbor prešel na prvo obravnavo predloga zakona, in ker je že
               prej opravil ob splošni razpravi tudi vsebinsko razpravo glede predlaganih rešitev,
               je takoj prešel na glasovanje o naslednjem sklepu:</p>
               <p>"Predlog zakona o spremembi in dopolnitvi zakona o praznikih in dela prostih dnevih v
               Republiki Sloveniji, prva obravnava, je primerna podlaga za pripravo predloga zakona
               za drugo obravnavo."</p>
               <p>Odbor sklepa ni podprl, se pravi, ni podprl sklepa, da je predlog zakona primerna
               podlaga za pripravo predloga zakona za drugo obravnavo. Hvala lepa.</p>
            </sp>
            <sp xml:id="SDZ2-Redna-06-1997-07-01.sp55">

               <speaker>PODPREDSEDNIK MIROSLAV LUCI:</speaker>

               <p>Hvala lepa predstavnici odbora oziroma predsednici Odbora za notranjo politiko in
               pravosodje, gospej Darji Lavtižar-Bebler.</p>
               <p>Želi besedo predstavnik Sekretariata za zakonodajo in pravne zadeve? <stage xml:id="SDZ2-Redna-06-1997-07-01.stage89">(Ne želi.)</stage> Želi
               besedo predstavnik vlade? Izvolite.</p>
            </sp>
            <sp xml:id="SDZ2-Redna-06-1997-07-01.sp56">

               <speaker>IRENA PEČAN:</speaker>

               <p>Hvala lepa. Vlada doslej tega predloga ni uspela obravnavati. Glede na splošne
               usmeritve vlade, da se delodajalcev ne obremenjuje dodatno oziroma da se v vsej
               zakonodaji pač poiščejo rešitve, ki zmanjšujejo obremenitve delodajalcev, pa menim,
               da je korektno povedati, da vsako povečevanje števila praznikov pomeni dodatne
               obremenitve za delodajalce. V Sloveniji imamo trenutno 15 praznikov in dela prostih
               dni, kar je, če primerjamo s prazniki v drugih državah, sosednjih državah na zgornji
               meji, čisto konkretno, Avstrija ima 15 praznikov, Nemčija sicer 17, Francija 12,
               Italija 11, Madžarska 11, Hrvaška 11, Švica - različno po kantonih - 12 do 14,
               Švedska 14, Nizozemska 10, Belgija 14, Češka 11. Še enkrat ponavljam, vsako večanje
               števila praznikov pomeni tudi dodatne obremenitve za izplačevanje nadomestil.
               Hvala.</p>
            </sp>
            <sp xml:id="SDZ2-Redna-06-1997-07-01.sp57">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospa Irena Pečan, svetovalka Vlade Republike Slovenije iz Ministrstva za
               delo, družino in socialne zadeve. Želijo besedo predstavniki poslanskih skupin?
               Prijavljen je gospod Borut Pahor, Združena lista socialdemokratov.</p>
            </sp>
            <sp xml:id="SDZ2-Redna-06-1997-07-01.sp58">

               <speaker>BORUT PAHOR:</speaker>

               <p>Spoštovane kolegice in kolegi! Lep popoldan želim! Predlagatelj ima prav, ko pravi,
               da praznovanje dnevov, ki so pomembni za Slovence, pomeni praznovanje dogodkov, ki
               pomembno konstituirajo našo slovensko nacionalno zavest. Konstituirajo naš
               zgodovinski spomin, zato se mi v tej razpravi med drugim zastavlja vprašanje, kaj je
               danes po sredi, da glede upora proti okupatorju nismo enotnega mnenja. Navajanje
               nekaterih zgodovinskih okoliščin, ki jih je tukaj dal kolega Janša, ni zadosten
               razlog za to, da bi odprli razpravo o umestnosti 27. aprila kot dneva, torej praznika
               upora proti okupatorju. Združena lista socialnih demokratov meni, da je 27. april dan
               Osvobodilne fronte, dan upora proti okupatorju, praznik vseh domoljubnih Slovencev,
               da ni praznik ene politike, ampak je praznik vseh, ki cenimo svobodo, cenimo torej
               iskreno domoljubje.</p>
               <p>V drugi polovici 80-ih let, ko se je pred Slovence že napovedala zarja slovenske
               pomladi, me je vedno motilo, da se je ob diskusijah o naši viziji, ki je bila
               povezana z demokracijo, ki je bila povezana s samostojno državo, posebno po 1990.
               letu, vse bolj agresivno mešala diskusija o reinterpretaciji zgodovine. Nikoli nisem
               razumel, zakaj je to tako zelo pomemben segment diskusije na začetku te tranzicije in
               vedno sem menil, da je to v nekem smislu potrata časa. Danes mislim drugače. Danes
               sem trdno prepričan, da je bolj kot kdajkoli prej za Slovence izjemno pomembno, da
               končno zakrpamo svoj zgodovinski spomin in da se poenotimo okrog temeljnih vrednot,
               ki jim bomo dali v našem nacionalnem značaju pomembno mesto, in ena od teh pomembnih
               vrednot mora biti odpor proti okupatorju in mora biti partizanstvo kot ogelni steber
               tega upora. Partizanstvo je bil veren izraz iskrenega domoljubja in ni imelo
               ideološke motivacije. Te ideološke motivacije ni moč zaslediti v razmišljanjih ob 27.
               aprilu in kasneje.</p>
               <p>Drugič. Obžalovanja in obsodbe vredno je seveda narodno izdajstvo, ki je bilo v
               tistih časih okupacije napačen odgovor na napačno vprašanje, in ne sme terjati naše
               simpatije.</p>
               <p>Tretjič, in to je verjetno za to diskusijo tudi zelo pomembno, čeprav se je
               predlagatelj ni dotaknil, je pa danes dostikrat predmet političnih razprav. Povojne
               zlorabe in nedemokratičnosti oblasti seveda kot verni demokrati danes ne moremo
               opravičiti, to je potrebno obsoditi, v trdni veri, da ne takrat, ne danes in ne jutri
               ne more biti takih zgodovinskih okoliščin, da bi za reševanje slovenskega
               nacionalnega vprašanja opravičevale kratenje politične svobode.</p>
               <p>Združena lista socialnih demokratov torej hoče reči, da zgodovinske resnice ne morejo
               biti stvar političnih kompromisov; ni te srednje poti. Slovenski narod in naše ljudi
               je pred fašističnimi in nacističnimi apetiti zavaroval v tistih dneh edinole
               partizanski boj, ki je črpal svojo kredibilnost tudi v stališčih in razmišljanjih na
               tisti večer 27. aprila leta 1941. Zato ga danes nima seveda nihče pravice mazati z
               dogodki po vojni. Tudi ni mogoče reči, da je bil 27. aprila ali kasneje, s
               partizanskim bojem že vnesen zarodek prevzema monopolne oblasti ter da ga je zato
               treba razvrednotiti v zgodovinskem spominu Slovencev. In seveda je na drugi strani
               spet res, da legitimnost partizanskega boja in odločitve, da se Slovenci upremo
               okupatorju, nihče ne sme zlorabljati za opravičevanje dogodkov po vojni. Do zmage nad
               okupatorjem je šlo za narodnoosvobodilni boj in za naše narodno preživetje; po zmagi
               nad okupatorjem pa je šlo za politični boj, boj za oblast. Zato teh dveh epizod ni
               moč poljubno mešati za današnje zgodovinske politične potrebe. Če želimo prihajajočim
               generacijam Slovencev predati izvirno zgodovinsko izročilo, mora biti po mojem in po
               našem mnenju v njem tako slava partizanskemu boju in odločitev, da se v upor gre, in
               s tem je v zavesti Slovencev 27. april leta 1941 trdno usidran, in mora biti seveda
               obsodba sodelovanja z okupatorjem takrat ter seveda obsodba nedemokratičnosti povojne
               oblasti na drugi strani.</p>
               <p>Združena lista torej razume, da gre v pobudi za ukinitev 27. aprila kot dneva upora
               proti okupatorju za več kot samo novo zgodovinsko razpravo o tem, ali je bil 26. ali
               27. april, kakšni natančno so bili takrat sprejeti sklepi, ampak da gre za preseganje
               te diskusije in ponovno razpravo o vprašanjih, ki še danes politično delijo Slovence.
               Zato je treba to razpravo izdiskutirati. V tem smislu sem danes torej različnega
               mnenja, kot sem bil morda pred desetimi leti. Če hočemo torej Slovenci zakrpati svoj
               zgodovinski spomin in si s tem omogočiti tudi nek nacionalni ponos, neko nacionalno
               dostojanstvo, ki nam bo omogočalo, da bomo jutri v družini evropskih narodov suverena
               nacija, potem moramo to diskusijo opraviti in v tem smislu ta diskusija morda celo ni
               odveč, če bo prispevala k temu, da bomo naredili korak naprej k ugotovitvi, da je
               bilo partizansko gibanje, partizanski upor in 27. april kot njegov sestavni, celo
               neizogiben del, potem bomo naredili korak naprej v skupno stališče, da je
               partizanstvo in upor proti okupatorju ogelni steber ohranitve slovenskega naroda v
               tistih prelomnih časih sredi preloma tega stoletja in da brez tega ne bi bilo mogoče
               doseči osamosvojiteve pol stoletja kasneje.</p>
               <p>Če je današnja razprava priložnost za to, da se reče tudi kaj o dogodkih po vojni,
               potem ZL nima zoper to, je tudi za to, da se razčisti to obdobje in natančno to hoče
               reči, da je potrebno povleči razlike med časom do zaključka upora proti okupatorju,
               ki mora ostati med Slovenci kot nesporno pozitivna zgodovinska vrednota, in časa
               potem, ko ni šlo več za upor proti okupatorju, ampak boj za oblast. In če to
               pripomore k temu, da Slovenci naredimo korak naprej, morda ne do tako želene sprave,
               ampak do tako neizogibne sloge, potem naj bo tudi ta današnja razprava priložnost za
               to. Hvala lepa.</p>
            </sp>
            <sp xml:id="SDZ2-Redna-06-1997-07-01.sp59">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospodu Pahorju, predstavniku Združene liste socialnih demokratov. V
               imenu poslanske skupine DeSUS-a se je prijavil Anton Delak.</p>
            </sp>
            <sp xml:id="SDZ2-Redna-06-1997-07-01.sp60">

               <speaker>ANTON DELAK:</speaker>

               <p>Hvala lepa za besedo! Spoštovani gospod podpredsednik, spoštovani državni zbor!
               Evropa se je po 2. svetovni vojni gradila na idejah antifašizma in po vseh evropskih
               državah so ponosni na svoja antifašistična in osvobodilna gibanja in v ta krog
               spadamo seveda tudi Slovenci.</p>
               <p>Simbol tega boja je bil do sedaj in je še Dan Osvobodilne fronte, ki je bila
               organizatorka tega gibanja, po 50-ih in še več letih pa nam sedaj hoče neka stranka
               zaradi svojih notranjestrankarskih potreb ta praznik odvzeti. Mi se sprašujemo, kaj
               pa bomo pokazali tej novi Evropi, v katero bomo šli, ali mogoče kakšne druge ideje
               ali mogoče kakšne druge borbe. Mi mislimo, da edino narodnoosvobodilna borba in
               Osvobodilna fronta je tisto, kar mi lahko Evropi pokažemo.</p>
               <p>Z dolžnim spoštovanjem do Primorcev, in seveda ob tem moram povedati, da se je
               priključitev izvršila ravno zaradi tega, ker je bila organizirana OF, in ravno zaradi
               tega, ker je bil to rezultat narodnoosvobodilnega gibanja. Seveda moram, žal,
               ugotoviti, da tudi tega ne moremo podpreti, iz razloga, ker bi eventualno potem tudi
               na Štajerskem, kjer je po I. svetovni vojni tudi general Maister pripomogel, da se je
               tudi skoraj 1/3 slovenskega dela priključila k Sloveniji in potem bo vsaka pokrajina
               po svoje praznovala neke državne praznike. Zato žal tudi tega, v povezavi seveda s
               tem, kar je predlagano v naši poslanski skupini, ne moremo podpreti. Mi ne pristajamo
               na to, da se Dan Osvobodilne fronte ukine in bomo seveda kompletno glasovali proti.
               Hvala lepa.</p>
            </sp>
            <sp xml:id="SDZ2-Redna-06-1997-07-01.sp61">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Prijavil se je še gospod Zmago Jelinčič, poslanska skupina Slovenske
               nacionalne stranke.</p>
            </sp>
            <sp xml:id="SDZ2-Redna-06-1997-07-01.sp62">

               <speaker>ZMAGO JELINČIČ:</speaker>

               <p>Hvala za besedo. En lep dober dan. Zahteva po ukinitvi 27. aprila, praznika boja
               proti okupatorju, je pravzaprav žalitev za Slovence in za Slovenke. Vsaj za tiste, ki
               svojo tradicijo in svoj ponos temeljijo na narodnoosvobodilni protifašistični borbi.
               Razumem pa tiste, ki bi radi to borbo izničili, jo pozabili in bi naredili vse, da bi
               rehabilitirali tiste, ki so izdajali, klali, pobijali lastne sodržavljane, sosede,
               brate, sestre in ne vem kaj še vse.</p>
               <p>Mislim, da že sam predlog zakona diskvalificira predlagatelja. Razumel bi recimo
               drugačne utemeljitve, če nič drugega. Zakaj predlagatelj na primer ni predlagal 19.
               aprila 1941, ko so domoljubi v Mariboru zažgali prvi nemški avtomobil. Zakaj ni tega
               predloga? In ravno ker ni tega predloga, je evidentno, da gre za političen konstrukt
               z daljšimi tendencami, da bi se potem rehabilitiralo domobranstvo, belogardizem in
               vse skupaj. In vendar ne smemo pozabiti, da je na Nürnberškem procesu bilo
               ugotovljeno, kdo so bili zločinci in kdo so bili tisti, ki so se borili za svobodo.
               In med zločince, zločinske organizacije je Nürnberško sodišče posadilo tudi
               domobranstvo in pa belo gardo.</p>
               <p>Če nekatere stranke želijo negirati kompletno svetovno zgodovino, to lahko počno,
               ampak to naj počnejo doma, pa bolje, da se ne bi osramotili pred vsem demokratičnim
               svetom, nekje na samem, da se jih kaj dosti ne sliši. Evropa se zaveda, kdo so bili
               protifašisti in kdo so bili sodelavci fašistov. Zaveda se. Gospod Rupar, bolj kot si
               vi mislite, sicer pa včasih je kakšne zadeve težko razumeti, včasih je potrebno imeti
               kakšne šole in kakšno knjigo prebrati.</p>
               <p>Mislim, da če vzamemo širši zgodovinski diskurz, bi morali potem praznovati več
               praznikov. Konec koncev Slovenci imamo bogato zgodovino, zgleda pa, da nekatere
               stranke in nekateri ljudje poznajo en sam datum, to je tistega, za katerega se
               zavzemajo, to je 26. junij leta 1991. In vendar se je zgodovina Slovencev začela že
               davno prej in kakor spoštujem tisti dan, ko je narodnoosvobodilni upor vrnil
               Primorsko slovenskemu narodu in slovenski državi, tako ne morem podpirati tega
               praznika, zaradi tega, ker bi mi Slovenci potem lahko skoraj celo leto praznovali. Če
               sežemo dosti daleč nazaj, zagotovo marsikdo tukaj notri ne ve, da je nek Slovenec,
               Arnolf Koroški imenovan, leta 1846 zavzel Rim in se okronal za cesarja. Zagotovo
               velika zmaga, ki bi nam v današnjem času še kako koristila proti recimo
               Rimskokatoliški cerkvi in vendar tega dneva ne bomo praznovali, čeprav je velik dan,
               in še marsikaj takih praznikov je in zaradi tega in prej navedenih razlogov zakona ne
               bomo podprli.</p>
            </sp>
            <sp xml:id="SDZ2-Redna-06-1997-07-01.sp63">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Besedo ima gospa Darja Lavtižar-Bebler, v imenu poslanske skupine
               Liberalne demokracije Slovenije.</p>
            </sp>
            <sp xml:id="SDZ2-Redna-06-1997-07-01.sp64">

               <speaker>DARJA LAVTIŽAR-BEBLER:</speaker>

               <p>Hvala lepa, gospod podpredsednik. Spoštovani zbor! Želim brez kakšnih posebnih
               velikih besed pač povedati, da poslanska skupina LDS tega predloga zakona ne bo
               podprla, ker ga ne more podpreti. Ne more pa ga podpreti zaradi tega, ker se s tem, s
               predlogom zakona poskuša iz zakona o praznikih izključiti 27. april kot edini
               praznik, ki spominja na to, da so se Slovenci sploh leta 1941 uprli proti fašizmu in
               nacizmu in da so se sploh v 2. svetovni vojni borili na strani, za katero vemo, da
               smo leta 1995, da je cela svobodna demokratična Evropa skupaj z ZDA proslavljala
               veličastno 50-letnico zmage nad fašizmom in nacizmom. Če bi podlegli logiki, da ta
               praznik ni sprejemljiv zaradi tega, ker so med takratne, leta 1941, imperialistične
               sile štele tudi države, ki so danes v Evropski uniji, potem moram reči, da tudi 1995.
               leta, ko je bila proslava 50-letnice zmage nad fašizmom in nacizmom in zmage v 2.
               svetovni vojni, se ne bi mogla odviti tako, kot se je odvila. Je pa še ena druga
               stvar, namreč zgodovina se očitno res ponavlja, to zgodovinarji vedo bolje kot mi,
               vedno pa se človek nekako z nelagodjem sooči s situacijo v družbi, ko začnejo
               politiki razlagati zgodovino in ko začnejo politiki pisati zgodovino. To obdobje smo
               že imeli, smo ga že vzeli, kot se temu reče, in danes se mi zdi, skratka, to zelo
               neprimeren poizkus.</p>
               <p>In še nekaj je. Tudi, če bi danes predlagatelj prepričal Državni zbor, da ukinemo 27.
               april kot dan upora proti okupatorju, ne bi mogel izbrisati dejstva, da se je takrat
               v noči iz 26. na 27. april zgodilo to pač, da je ta shod se razšel s sklepom, da se
               bo v Sloveniji začel oborožen upor. In še nekaj bi rada povedala. V tej skupini so
               sodelovali predstavniki različnih, tudi političnih skupin, kajti večkrat se zavaja
               javnost, da so bili to samo komunisti in samo prijatelji Sovjetske zveze. Tam so bili
               takrat tudi Sokoli, bili so krščanski socialisti, bili so neodvisni kulturniki in
               seveda tudi komunisti.</p>
               <p>In še nekaj je. Če bi ukinili 27. april kot praznik, ne bi storili nobene usluge 15.
               septembru kot dnevu priključitve Primorske k Sloveniji. Namreč prepričana sem, da
               Primorci hočejo praznovati še naprej, vsaj večina njih, tudi 27. april.</p>
               <p>In še eno stvar bi k temu dodala. Morda se nekateri spominjate, da po vojni in dolgo
               let po vojni 27. april ni bil praznik. In kot dela prost dan se je uvedel šele leta,
               če se ne motim, 1958. Pa veste, zakaj? Zaradi tega, ker v bivši Jugoslaviji ljudje v
               Beogradu niso marali slišati, da so se v Sloveniji, že preden so oni dali ukaz in
               preden so se oni spomnili, že se zbrali ljudje, ki so se odločili o tem, da bo upor
               proti okupatorju. In se mi zdi tudi s tega vidika ta predlog, ki ga pač tukaj
               predlagatelj predlaga, zelo neprimeren.</p>
               <p>Kot rečeno, želim samo to sporočiti Državnemu zboru, poslanska skupina LDS tega
               zakona ne bo podprla. Hvala.</p>
            </sp>
            <sp xml:id="SDZ2-Redna-06-1997-07-01.sp65">

               <speaker>PODPREDSEDNIK MIROSLAV LUCI:</speaker>

               <p>Hvala lepa Darji Lavtižar-Bebler, pa istočasno opravičilo - stvar je bila nenamenska
               in rezultat fizikalnih lastnosti v tem je nenameren.</p>
               <p>Gremo naprej. Še poslanske skupine? Ni več nobene poslanske - aha, izvoli, izvoli!
               Pardon, oprosti, prej je bil poročevalec!</p>
            </sp>
            <sp xml:id="SDZ2-Redna-06-1997-07-01.sp66">

               <speaker>IVO HVALICA:</speaker>

               <p>Ne, ne, hoteli ste me spregledati. Spoštovani! 15. september 1947. leta - jaz sem ta
               dan doživel. Tisti dan so me fizično preložili iz sedaj Italije v takrat Jugoslavijo,
               sedaj Slovenijo. To je bil samo zaključek nekega procesa, to je bil takšen dan, kot
               je bil včerajšnji dan v Hongkongu, isto je bilo. To je bila dejansko fizična
               razmejitev. Doživeli smo tudi veliko travm. Mi smo imeli trgovino, lokal. Prišli so
               partizanski voditelji in čisto vse pobrali; so sicer plačali, ampak od takrat naprej
               nikdar več ni bilo nič v tisti trgovini, tudi zaradi tega, ker so jo potem
               nacionalizirali. Ampak to samo tako, kot utrinek iz tistih časov. Kljub vsemu smo
               nosili slovenske zastave in kričali pač tisto, kar so nam v šoli povedali in kar smo
               se tista leta naučili - "Tito, Jugoslavija, živela Primorska, svobodna Primorska!" -
               in tako dalje in tako dalje.</p>
               <p>Kako smo Primorci doživljali partizanski boj, to bi rekel, da je bilo malo drugače,
               dragi prijatelj Borut, to je bilo le malo drugače. Jaz se predvsem spominjam velike
               travme, ki so jo doživeli primorski partizani, ko so morali triglavko zamenjati s
               titovko. Nikakor se nekateri niso sprijaznili s tem, nikakor ne. Torej, ne zato meni
               govoriti, da partizanstvo ni bilo ideološko zaznamovano. Ne samo to, lahko ti povem
               veliko detajlov, ki sem jih kot otrok doživel, kjer sem videl tudi, kako so tisti, ki
               so v imenu takrat edino veljavne ideologije hoteli prevladati, druge zaznamovali
               oziroma poslali dva metra pod zemljo pred mojimi očmi, partizani partizane, ampak to
               je druga zgodba. Takrat sem imel devet let in spomin je živ, spomin mi sega, dobro mi
               sega spomin tja v moje peto, četrto leto.</p>
               <p>27. april kot dan upora ni bil nikdar trdno usidran, to je bil dan OF. Je pa tako,
               kot je povedala gospa Darja Lavtižar, bil je dan OF, Slovenija je imela dan vstaje
               drugačen, to je bil tam, 22. julija, če se ne motim. Sicer sem pa bil v soboto na
               neki proslavi v vipavski kino dvorani in sem pred seboj gledal hrbtišča, nisem sedel
               v prvi vrsti, ampak tam v četrti, peti, sem pred seboj zagledal hrbtišča stolov in
               zaznamke, ki nam jih je pustilo bratstvo in jedinstvo. In sem tam videl v cirilici
               izrezano na lesenih stolih na hrbtišču nekaj imen z juga z datumom "7. jul". To je
               verjetno bil srbski praznik, to se pravi, tudi ta se je praznoval v Sloveniji v
               vipavski kasarni. Tako da o 27. aprilu tam nisem videl nikjer nobene sledi. To je, to
               sem sedaj v soboto, v soboto sedaj sem opazoval.</p>
               <p>Meni se zdi, da je ta 27. april ob tistem, kar je rekla gospa Beblerjeva, in to drži,
               se spomnim, da nekako je bila takrat polemika, da nekako, ampak to se je po tihem
               govorilo, to se ni javno govorilo, ker se ni smelo javno govoriti, da pač ni bilo
               primerno, da bi Slovenci imeli datum upora, ki bi bil pred srbskim, ker oni so bili
               glavni, da se razumemo. In zato pač niso pustili praznovati; no Slovenija je kljub
               vsemu praznovala. To je bil dan OF in nikakršen dan upora proti okupatorju.</p>
               <p>Včasih sem imel občutek, da je 27. april bolj bil prirejen z balkanske nedelovne
               razvade, zato da se imenuje en velik most od 27. aprila tja do 2. maja in še danes
               smo poleg Rusije edina evropska država, za druge res ne vem, ampak evropska pa,
               trdim, ki praznujemo dva dni za 1. maj. To sem tukaj za to govornico že povedal. Ne
               bi, tako bi rekel, branil našega predloga zakona, celo bi bil lahko toleranten, ker
               naš je predlog zakona, naša ni zahteva, kot pravi gospod Delak, oni zahtevajo, mi ne
               zahtevamo, mi predlagamo. Tega ne bi tako branil, če se ne bi vmes nekaj zgodilo.
               Poglejte, mislim da je gospa Beblerjeva tukaj ali pa sem prebral v njenem poročilu,
               citirala tudi pismo goriških združenj Zveze borcev. Dragi moji, kaj naj pa drugega
               rečejo borci, tisti ki so združeni v Zvezi borcev, saj so vendar dobili navodilo,
               poslal ga jim je Dolničar. Tam je jasna razprava Stanovnika rekla, z Janšem in
               Hvalico se ne pogovarjamo. Mi je jasno, da so borci pač to ukazali, ampak to še ne
               pomeni, da imajo prav, daleč od tega, daleč od tega. Torej na vsak način ta 27.
               april, je kar se tiče dejanja samega, kar se tiče samega imena, ker smo v bistvu mu
               zamenjali ime, sedaj je dan upora, prej ponavljam, je bil dan OF, torej ni to tako
               trdno niti nima to nobene zgodovinske osnove in kakorkoli jaz sem trdno prepričan, da
               se je "šlepal" zgolj zaradi 1. maja do potem, do leta 1991 in da se "šlepa" še
               naprej. Razlogi, zaradi katerih je ostal, so bili tudi tu navedeni.</p>
               <p>Ampak ne vem, kaj moti 15. september? Glejte, če hočemo, ne, ne, tudi tebe moti, ker
               ti je ukazala Zveza borcev, glej tudi tebe moti, si jasno to povedal. Glej, gre za
               neizpodbitno dejstvo, da vsaka vojska, vsaka vojna ima za posledico izgubo ali
               pridobitev ozemlja, redko kdaj zgolj samo obranitev. In če pogledamo s tega aspekta,
               ali ni 15. september pravzaprav tisti datum, ki je dokončno nagradil
               narodnoosvobodilni boj s tem, da je prisodil takratni Jugoslaviji, predvsem pa
               matični Sloveniji, velik kos ozemlja, ne vsega, ki smo ga želeli, ne vsega tistega,
               ki bi nam moral pripadati, ker mogoče smo želeli malo preveč, segli smo svoj čas tudi
               v čisto etnično ne naše ozemlje, amapak večinski delež Primorske je bil
               priključen.</p>
               <p>In ta predlog je nastal, ni nastal nikjer drugje, za 15. september, je nastal pri
               meni. Jaz sem to doživel, 50 let bo tega, v koloniji sem bil v Portorožu in zadnji
               dan so me potem na brzino pripeljali v Solkan in tam, kjer je mejni prehod v Solkanu,
               dobesedno vrgli čez mrežo. Ker prva stvar, ki so jo naredili Titovi vojaki, je bila
               takoj žična ograja, bodeča žica in 9 let nismo mogli niti pisniti, kaj šele iti čez.
               Torej, tu je 15. september. 15. september je datum, s katerim je bil
               narodnoosvobodilni boj, predvsem narodnoosvobodilni boj Primorcev, ki niso šli zaradi
               vašega komunizma v boj, ampak zaradi osvoboditve, priključitve Primorske takrat k
               Jugoslaviji oziroma k Sloveniji, samo zaradi tega.</p>
               <p>In ko je bilo govora o praznikih in če se ne motim, v enem mnenju ali kaj sem
               prebral, je nekdo rekel, da je treba imeti vedno razloge za praznike in da je tudi,
               jaz mislim, ali je bil to gospod Baškovič ali kaj, ugotovil, da tega pogoja naš
               predlog zakona ne izpolnjuje, se sprašujem, zakaj vi tega nočete amandmirati, ali
               kaj. Gospa Beblerjeva pravi, torej ni podprl, ni pa povedala, kakšen je bil rezultat,
               da odbor ni podprl. Glejte, bilo je 6:6, mi vemo, da je to ruleta, loterija, lahko bi
               bilo tudi 5:7 in tako dalje. Torej ni podprl, veste, to je tisti najbolj minimalni
               preglasovalni rezultat. Če postavite vprašanje narobe, se lahko zgodi tudi drugače,
               ampak vi ste bili dovolj spretni.</p>
               <p>Torej, jaz predlagam res, da bi praznovali pravi dan upora, 26. junij, upora proti
               Balkanu, ker tu se moramo upirati, tu se bomo morali še naprej upirati, pred nami je
               SECI itd., Clinton bo prišel v Evropo, pa nas bo zaobšel, šel bo lepo naravnost v
               Romunijo, mi se bomo pa tukaj "pajcali" še naprej z Balkanom. Torej mi se moramo
               upreti Balkanu, Balkan je naš sovražnik, Balkan. Ali ti ni še jasno, gospod Borut?
               Ali naj ti pojasnim mogoče, kako sem doživljal proslavo 26. junija v dvorani
               Cankarjevega doma. Travmatično, neke hrošče sem videl tam, ki lezejo in neke
               srbohrvaške napise. Sramota! Lahko, da je to všeč režiserjem tipa Živadinov ali ne
               vem, kako se imenujejo, lahko da je njim všeč, samo to ni slovensko, to ni
               nacionalno, to je brez nacionalnega naboja. To je internacionala. Tja pa jaz ne
               spadam. V tistem smislu internacionalno, kot vi to zagovarjate. In še nekaj. Jaz
               nisem nikdar bral neumnosti, ki jih je pisal Kidrič, pa Krištof, pa tisti pisci. Vi,
               Potrč, ste sigurno imeli metre takih knjig za vašim hrbtom, pa si preberite tole:
               Boris Kidrič, Zbrano delo, 44/46, govori, članki, razprave, druga izdaja - to se je
               prodajalo na kile, veste, pa so tudi drugo izdajo imeli - 1978. leta, Cankarjeva
               založba. Preberite si to, pa boste videli o ideologiji v partizanskem boju. Pa ne
               govoriti tega, saj nekaj smo pa že dali skozi. Navsezadnje imamo tudi toliko let.
               Lepo vas prosim za resnost. Povejte, ali ste za 15. september, ker tu so možne vse
               možne kombinacije, ali ste za 15. september kot največji praznik, ker s tem je bil
               narodnoosvobodilni boj nagrajen z velikim delom ozemlja. Ali ste za to ali pa niste,
               in če niste, povejte, da mi je to naročil Dolničar. Hvala lepa.</p>
            </sp>
            <sp xml:id="SDZ2-Redna-06-1997-07-01.sp67">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Ivo Hvalica, ki je govoril v imenu poslanske skupine
               Socialdemokratov. Sicer je malo prešel v konkretni dialog, kar ni primerno, ampak v
               drugem krogu je seveda možen dialog s poslanci. Naslednji se je prijavil gospod Alojz
               Peterle v imenu poslanske skupine Krščanskih demokratov.</p>
            </sp>
            <sp xml:id="SDZ2-Redna-06-1997-07-01.sp68">

               <speaker>ALOJZ PETERLE:</speaker>

               <p>Spoštovani gospod podpredsednik, spoštovane poslanke in poslanci! 27.4. kot dan
               Osvobodilne fronte najprej ni smel biti, ker je dišal preveč po slovenskem. Potem je
               moral biti, ker je moral dišati po slovenskem, potem se spomnimo zgodbe iz Zaliva, ko
               sta, če se prav spomnim, gospoda Blažič in Miklavčič podvomila v ta praznik z vidika
               zgodovinske resnice in doživela vsak svoje. Mislim, da sta prestala nekaj mesecev
               zapora in seveda doživela obravnavanje, kakor se takim ljudem potem spodobi. Potem je
               prišla Demosova vlada, ki se je zavedala, da se 27. aprila leta 1941 ni zgodila
               Osvobodilna fronta, ampak Protiimperialistična fronta in smo se dolgo pogovarjali o
               zakonu, ki so uvedli nove praznike in vzeli nekaj prejšnjih, in smo takrat našli
               nekakšen kompromis, ki se mu reče Dan odpora proti okupatorju, in to seveda v času,
               ko še ni bilo slovenske osamosvojitve, ki je pa vendar združila ta narod, kot ga
               nobena pobuda do zdaj tako rekoč ni. In sedaj imamo tukaj nov predlog, da to zadevo -
               jaz bi tako rekel - uredimo v skladu z zgodovinsko resnico, in Slovenski krščanski
               demokrati podpiramo ta predlog, da gre na dnevni red na način, kot je bil predlagan.
               In mislimo, da je prav, da se končno v tej hiši, ki se imenuje Državni zbor Republike
               Slovenije, do zgodovine obnašamo tako, kot resnica zgodovinska zahteva. Torej, mi
               želimo, da ne bi noben naš praznik - da ne bi nobenega praznika praznovali brez
               zgodovinske podlage. In ta v tem duhu, kot sem že prej povedal, nima te podlage,
               kajti tisti dan so se menda res dobili v Vidmarjevi vili ljudje, vendar kot
               Protiimperialistična fronta. In čemu je odgovarjala ta organizacija, če tako rečem,
               oziroma ta ustanovitev? Ta je bila v duhu enkratne, najbolj nesrečne kolaboracije v
               tem stoletju dveh totalitarizmov, ki sta jih poosebljala Stalin in Hitler, in
               sklenila en lep kompromis. Takrat ni bilo Osvobodilne fronte; takrat je bila ta
               zadeva povsem v duhu tega dogovora. Šele kasneje, ko je prišlo do napada na Sovjetsko
               zvezo, so se zadeve začele reinterpretirati, da ne rečem organizirati, navadno
               rečeno, za nazaj. In od takrat naprej smo morali imeti Dan Osvobodilne fronte.</p>
               <p>Torej, ne gre tukaj, da bi zakrpali zgodovinski spomin, se opravičujem rahli
               polemiki, mi ga moramo vzpostaviti šele. Jaz trdim, da še ni vzpostavljen, ker niso
               upoštevana prava zgodovinska dejstva.</p>
               <p>In kar se Primorske tiče, mene skrajno čudi, da je naš Odbor za notranjo politiko
               govoril v tem duhu, da je treba pregledati, če zgodovinsko zdrži zadeva. Zdaj me
               zanima, ali je s priključitvijo Primorske kaj narobe ali se mogoče ni zgodila? Kaj se
               bo moralo še zgoditi, da bomo temu dokončno verjeli? Torej, moram reči, da tega res
               ne razumem in me skrajno čudi. Na Primorskem seveda imamo mi veliko dejstev in veliko
               ljudi, ki bi jih lahko, glede na to, kar se je zgodilo, praznovali na najvišji, se
               pravi državni ravni, pa če bi šli na sam začetek odpora proti fašizmu, potem, ko je
               prišlo do zasedbe Primorske, pa če bi šli nazaj do požiga Narodnega doma v Trstu, pa
               če bi šli na Tigra, in tako naprej.</p>
               <p>Torej, jaz ne bi tukaj šel v zgodovinsko razpravo, čeprav kot zgodovinar o tem tudi
               nekaj vem. Mislim pa, da moramo tudi na politični ravni v tej hiši nekaj narediti.
               Vsekakor se pa strinjam, da se resnice ne da ugotavljati z večino ali manjšino v
               Državnem zboru. Resnica je, kakršna je, mi pa moramo v zvezi s to resnico pač kot
               demokrati v tem času dati nek odgovor na to, ki mislim, da mora biti drugačen, kot je
               bil v času totalitarnega enoumja. Hvala.</p>
            </sp>
            <sp xml:id="SDZ2-Redna-06-1997-07-01.sp69">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Peterletu, predstavniku skupine Slovenskih krščanskih demokratov.
               Poslanske skupine so končale. Besedo dajem poslankam in poslancem! Prvi se je k
               besedi prijavil dr. Ciril Ribičič, izvolite.</p>
            </sp>
            <sp xml:id="SDZ2-Redna-06-1997-07-01.sp70">

               <speaker>DR. CIRIL RIBIČIČ:</speaker>

               <p>Spoštovani! Preden začnem, bi predsedujočega rad opozoril, da bi moral resneje
               reagirati, kadar se tako flagrantno krši poslovnik, kot ga je gospod Hvalica, ko je
               polemiziral v imenu poslanske skupine, ker veste, da ni dovoljeno z vsem in z
               vsakomer na njegov znani način, v grobem nasprotju z veljavnim poslovnikom.</p>
               <p>Prva stvar, ki bi jo vsebinsko rekel, je, da je Združena lista socialnih demokratov,
               in predsednik kolega Borut Pahor me je posebej prosil, da to še posebej poudarim,
               zelo jasno povedala, da nima nič proti zelo resni razpravi o tem, ali je smiselno
               uvesti kot nov praznik 15. september kot spomin na leto 1947 in na priključitev
               Primorske in da smo s tega vidika prisluhnili tudi pripombam s Štajerske in predlogom
               v zvezi s 23. novembrom kot spomin na leto 1918, ko je po zaslugi generala Rudolfa
               Maistra prišlo do osvoboditve Maribora. In seveda, naj vam zagotovim, da seveda
               nimamo ničesar proti razpravi o novih praznikih, ki bi obeleževali osamosvajanje
               Slovenije, saj smo bili stranka podpisnica sporazuma o plebiscitu in aktivni
               udeleženci tega osamosvajanja, celo več, jaz sem osebno bil tisti, kar je predsednica
               Beblerjeva korektno tukaj povzela ta predlog, ki sem sugeriral predlagateljem, naj
               samo umaknejo predlog o ukinitvi 27. aprila, pa bomo hitro dosegli soglasje, ali in
               katere nove praznike uvajati in s kakšno argumentacijo. Pa tudi te polemike o hitrih
               postopkih verjetno ne bi bilo, vsaj ne v tem smislu, kot je bila, ko se je pokazalo,
               da se vztraja pri tem, da se ukine ta praznik.</p>
               <p>Moti torej predlog za ukinitev 27. aprila in mene še posebej moti, da je do tega
               predloga prišlo na takšen način. Zakaj? Tisto, kar želim posebej poudariti, je, da če
               primerjamo 27. april kot datum, kot sedanji praznik Dan upora, s priključitvijo
               Primorske in z datumi iz časa osamosvajanja Slovenije, ne moremo postavljati enih
               praznikov proti drugim, enih datumov proti drugim, enih dogodkov proti drugim,
               nasprotno, gre za dogodke, ki govorijo o prizadevanjih slovenskega naroda v povezavi
               z drugimi prebivalci na tem območju, da si zagotovi čim večjo stopnjo samostojnosti
               in svobode.</p>
               <p>S tega vidika se mi zdi ravno tisto, kar je v bistvu, bom rekel, kar zame je najbolj
               sporno, lahko bi rekel, kar podlo, to, da se poskuša na prikrit način ukinjati 27.
               april, ne s posebno argumentacijo in s predlogom za ukinitev, ampak z nadomeščanjem z
               drugimi prazniki. Ravno to je tisto, kar najbolj moti, ne samo zato, ker sem rekel,
               da ne gre za praznike, ki en drugemu nasprotujejo, ampak tudi zaradi tega, ker je od
               teh praznikov najbolj zgodnji 27. april in je leto 1941 s tega vidika posebej
               pomembno za uresničitev drugih ciljev. Danes smo tukaj že slišali, da osamosvojitve
               Slovenije verjetno ne bi bilo, je ne bi bilo v tem obdobju, če ne bi prej imeli
               uspešne osvobodilne borbe med II. svetovno vojno. Še v večji meri seveda to velja za
               priključitev Primorske. Nadomeščati priključitev Primorske kot praznik, seveda ne
               pride v upoštev ali pa ni primerno zaradi tega, ker je jasno, da je osvobodilna
               fronta odločilno prispevala k temu, da je lahko prišlo do priključitve Primorske, in
               da do tega ne bi prišlo, gotovo pa ne bi prišlo v tistem obdobju, ko se je to
               zgodilo.</p>
               <p>Naj ob tem mimogrede rečem, da upam, da ne bo nihče nikoli na tako podel način, na
               tako nizkoten način, na tako neargumentiran način blatil naših novih praznikov izpred
               šestih, sedmih let, kot so tukaj kolegi Socialdemokratske stranke, mislim na gospoda
               Janšo in na gospoda Hvalico, govorili o 27. aprilu. Ne misliti, da se ne da na ta
               način obravnavati stvari, ki so še veliko bližje. Tudi jaz znam pokazati na kakšno
               zelo resno laž izpred šestih let, na marsikatero slabost ali na marsikatero zelo
               neresno razpravo iz tistih noči, ko smo usklajevali sporazum o plebiscitu. Pa seveda
               tega ne bom tukaj počel, ker mislim, da je to v škodo te države in tega naroda in je
               nedržavotvorno. Pač pa bi naredil nekaj drugega. Rad bi primerjal sporazumevanje
               parlamentarnih političnih strank leta 1990 z ustanovnim sestankom Osvobodilne fronte
               leta 1941. V čem vidim bistveno povezavo ali pa sorodnost. V tem, da je v Sloveniji
               že takrat dozorelo spoznanje, že leta 1941, ne šele leta 1990, da je čimvečja stopnja
               političnega sporazuma, čim širša fronta, kot se je takrat reklo, tistih sil, ki so
               pripravljene vzeti v roke orožje in se na oborožen način opreti okupatorju, da je to
               ključnega pomena za osvobajanje Slovenije. To je bistveno spoznanje. Vem, da smo leta
               1990 bili bistveno uspešnejši, kot so bili leta 1941. Leta 1990 so vse parlamentarne
               stranke podpisale ta sporazum, leta 1941 ni nobena parlamentarna stranka hotela se
               odločiti za oborožen odpor. Našle pa so se zelo pomembne politične skupine, ki so se
               za ta odpor odločile. Po pričevanjih udeležencev tega sestanka, ravno v Vidmarjevi
               vili, mislim da 26. aprila 1941, jaz sam seveda nisem zgodovinar, ampak ne govorim
               popolnoma na pamet. Z enim od znanih slovenskih zgodovinarjev sva pred kakšnimi 15
               leti se lotila zgodovine Osvobodilne fronte, nisva prišla daleč, nisva stvari
               končala, sva pa govorila z vsemi takrat še živimi akterji teh dogajanj, aprila 1941,
               pa v poznejših mesecih, ko so nastajale temeljne točke Osvobodilne fronte. Te zapise
               imava shranjene. Jaz zdaj nisem utegnil iz nekih drugih razlogov, zdravstvenih, se
               temu posebej posvetiti, ampak tisto, kar je nesporno med udeleženci tega sestanka, ki
               so takrat bili še živi, pa danes seveda niso več, je bilo to, da so se takrat
               strinjali, da je treba iti na oborožen način v boj za osvoboditev Slovenije. Takrat
               ni bilo nobenega po teh pričevanjih. Po pričevanju gospoda Janeza Janša, po zelo
               hudih obtožbah je eden nasprotoval v času osamosvajanja nekje takšnemu načinu. Jaz te
               stvari ne poznam za leto 1990, tistega sestanka, nisem bil zraven, ne poznam teh
               dokumentov, vem pa, da je sporazum, da so sporazum podpisale vse parlamentarne
               politične stranke leta 1990.</p>
               <p>Ko sem omenil to, da upam, da nihče ne bo na ta način se loteval teh novejših
               praznikov, bi rad omenil tudi to, da je gospod Hvalica tukaj v imenu poslanske
               skupine se na nek način norčeval že iz praznika, ki ga sami predlagajo. Način, kako
               je on govoril tukaj o 15. septembru 1947, ni način, ki je dobro utemeljevanje novega
               praznika. Mi je zelo žal, vključno s primerjavo s Hongkongom, ampak ne samo to, tudi
               druge stvari. Ne gre za to, da bi idealizirali leto 1947, takrat se je marsikaj
               dogajalo in s tega vidika je seveda argument več za 27. april 1941. Idealizirati
               pogum, zdaj pa govorim o tistem pogumu, ki ga je gospod Janša tukaj omenjal,
               idealizirati pogum leta 1941 tistih, ki so se upali odločiti za oborožen odpor, to se
               mi ne zdi nič slabega, to se mi zdi pravo. Leta 1947 je bilo marsikaj drugače, pa že
               tudi leta 1943 je bilo nekaj drugače in leta 1945. Leta 1945 je Slovenija izgubila
               visoko stopnjo samostojnosti. Marsikaj se ni uresničilo v temeljnih točkah
               Osvobodilne fronte, ni se uresničilo tudi tisto, da bo v celoti prevzela oblast na
               slovenskem ozemlju. Velik del te oblasti si je uzurpirala ali vzela, ali kakorkoli to
               imenujemo, jugoslovanska oblast in jugoslovanska armija. Kako se je takrat Kidrič kot
               najpomembnejši akter Osvobodilne fronte počutil, o tem imamo nekaj zgodovinskih
               pričanj, ki morda niso najbolj zanesljiva. Ampak omenil sem tudi leto 1943. Takrat se
               je marca zgodila Dolomitska izjava. Jaz o tem lahko govorim tudi zato, ker sem bil
               predsednik SDP-ja takrat, ko smo skupaj s političnimi nasledniki krščanskih
               socialistov podpisali izjavo, ki je zelo ostra obsodba Dolomitske izjave. Z
               Dolomitsko izjavo si je na politični ravni partija zagotovila prvenstvo. To je, lahko
               rečemo, nek začetek tistega dogajanja, ki se potem po vojni sprevrže v enopartijski
               sistem, in kar se je začelo presegati šele desetletja pozneje. Hočem reči, da je 27.
               april leta 1941 ne samo praznik Osvobodilne fronte, ampak praznik preddolomitske
               Osvobodilne fronte, tiste, ki je postavila kot kriterij za povezovanje osvobodilno
               fronto, kriterij, kdo je za to, da na oborožen način začnemo boj proti okupatorju. In
               tukaj so nesporazumi z drugimi prazniki in z oblastmi desetletja pozneje v
               Jugoslaviji. Gre seveda tudi za vprašanje, o katerem je tukaj že bilo govora in o
               katerem sem govoril na odboru. Namreč za to, da Slovenci niso mogli biti pred drugimi
               narodi v bivši jugoslovanski federaciji; da so prvi tukaj morali biti Srbi in da so
               bili zadnji z 11. oktobrom Makedonci. Ampak to je samo en vidik.</p>
               <p>Gre še za drug vidik. 27. april je proslavljanje enotne politične, čimbolj enotne
               politične volje, da se začne upor. Kaj je pomembnejše, ali politični dogovor o uporu
               ali prvi strel ali prva žrtev, kar je bilo potem absolutno in je marsikdaj tudi
               pozneje bilo vzeto kot absoluten kriterij in edini zveličavni kriterij za to, kdaj se
               začne vstaja. Zato je Slovenija imela 22. julij kot dan vstaje. In po dolgih
               prizadevanjih ji je uspelo to, da je 27. aprilu, kot politični podlagi za poznejšo
               oboroženo vstajo, dala tisto vlogo, ki ji gre. In zaradi tega jaz mislim, da je bil
               velik korak naprej v tem, da je to postal dan upora, ne pa več samo dan osvobodilne
               fronte.</p>
               <p>No, to je nekaj takih obrobnih poudarkov o tistih vprašanjih, o katerih so drugi
               morda nekoliko manj govorili. In to je nekaj, po moje, političnih argumentov, ki
               govorijo za to, da se ne bi odpovedovali prazniku Dneva upora, ki temelji na 27.
               aprilu leta 1941. Seveda je mogoče izničiti ta praznik, ali s tem, da se dokazuje
               drug datum, ki je zelo blizu, ali v zvezi z imenom in še na druge načine. Ampak
               tisto, kar je zanimivo ali pa tisto, kar je aktualno ta trenutek, je, če hočemo 27.
               april kot dan upora tolmačiti, razumeti, razvijati, utrjevati kot praznovanje pač
               političnega dogovora o tem, da se začne oborožen odpor. To je bistvo tega praznika in
               zaradi tega mislim, da je smiselno, da ostane. Ni pa to seveda edini datum, ko je
               slovenski narod pokazal pogum, o katerem je tukaj govoril gospod Janša. Morda se
               boste čudili temu, ampak jaz si upam tudi leto 1948 s tega vidika omeniti kot datum,
               ko se je kdo upal upreti, pa morda takrat najmočnejši sili na svetu, Stalinu in to 20
               let pred Praško pomladjo. Nekateri danes prikazujete zgodovino tako, kot da smo bili
               Slovenci skupaj z drugimi jugoslovanskimi narodi na drugi strani železne zavese do
               leta 1990, do zmage Demosa na volitvah. Jaz pa se spomnim, ko so me prebudili ponoči
               takrat avgusta leta 1968, saj se nismo bali, da pridejo sem Amerikanci ali pa
               Italijani, nam je na vzhodnih mejah leta 1968 grozilo, da bodo prek teh meja prišli
               tanki varšavskega sporazuma in takrat je bila ustanovljena, je prišlo do ideje o
               teritorialni obrambi, ki je bila pozneje pomembna tudi v času osamosvajanja.</p>
               <p>Kot alternativa 27. aprilu bi glede na razpravo v zvezi s priključitvijo Primorske
               morda bilo smiselno govoriti o Kočevskem zboru. Ne vem, to ima dobre in slabe strani.
               Gotovo je Kočevski zbor z vidika državotvornosti zelo pomembno dejanje, tukaj so
               vendarle z odposlanci na Kočevskem zboru bile opravljene volitve v partizanskih
               enotah znotraj Osvobodilne fronte. Res pa je to že podolomitska Osvobodilna fronta.
               No ampak sklep Kočevskega zbora, da je slovenski narod končno veljavno stopil v krog
               suverenih narodov sveta, pa je takšen sklep, na katerega smo lahko vsi ponosni, pač
               vsi tisti, ki nam je pri srcu državnost in državotvornost v Sloveniji.</p>
               <p>Ampak, da ne bom dolgo govoril, naj kratko pač povzamem svoje mnenje. Prepričan sem,
               da je smiselna razprava o tem, kateri novi praznik si zasluži, da kot vseslovenski
               osvobodilni državotvorni dogodek dobi poseben status praznika. Ta razprava je
               smiselna, ne bi smeli pa te razprave ponujati na način, ki ukinja 27. april, vsaj po
               mojem mnenju ne. Hvala lepa.</p>
            </sp>
            <sp xml:id="SDZ2-Redna-06-1997-07-01.sp71">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bil prvi razpravljalec. Replika na izvajanje gospoda Ribičiča,
               gospod Hvalica, izvoli.</p>
            </sp>
            <sp xml:id="SDZ2-Redna-06-1997-07-01.sp72">

               <speaker>IVO HVALICA:</speaker>

               <p>Hvala lepa! Očitati predlagateljem tega zakona podlost, je res pravo podlo dejanje,
               revolucionarno podlo dejanje. Hvala.</p>
            </sp>
            <sp xml:id="SDZ2-Redna-06-1997-07-01.sp73">

               <speaker>PODPREDSEDNIK MIROSLAV LUCI:</speaker>

               <p>Hvala lepa. K besedi se je prijavil poslanec Jože Zagožen, kot drugi.</p>
            </sp>
            <sp xml:id="SDZ2-Redna-06-1997-07-01.sp74">

               <speaker>DR. JOŽE ZAGOŽEN:</speaker>

               <p>Spoštovani gospod podpredsednik, drage kolegice in kolegi! Praznični dnevi so povsod
               po svetu tisti dnevi, ki jih narodi praznujejo z največjim konsenzom in pa z najbolj
               pozitivnimi čustvi in takšni bi morali biti tudi vsi naši prazniki. Praznik, o
               katerem danes tu govorimo, je 27. april, Dan upora proti okupatorju in mislim, da je
               nesporno, da je bila narodnoosvobodilna borba eden najbolj veličastnih uporov proti
               okupatorju. Naj tudi zaradi očitkov, ki so bili tu dani, povem, da je tudi moja
               družina v njej dala 4 življenja v tem partizanskem boju, vendar govorimo o datumu 27.
               aprilu in govorimo o uporu, o uporu kot fizičnemu dejanju, ne kot uporu kot sklepu
               nekega organa in teh uporov kot fizičnih dejanj je bilo v naši zgodovini kar precej.
               Spomnite se, da je prvi takšen znan upor bil upor proti Hunom, ko so morali Slovenci
               potem iti pod bavarsko zaščito in dati dva talca za to. Nadaljnji takšen upor je bil
               upor proti frankopanski državi, ko smo se povezali z Ljudevitom Posavskim in nekoliko
               nepremišljeno takrat zgubili državno samostojnost, Karantanijo. Nato so bili upori
               proti Turkom. Upori proti Nemcem, Italijanom in Madžarom v 2. svetovni vojni in pa
               upor proti agresiji Jugoslovanske ljudske armade. Lahko, da je bil še kakšen upor,
               ampak to so bili tisti, ki so bili nekako glavni. In v vsej tej zgodovini, torej
               govorimo o datumu, ki naj bi simboliziral ta naš upor. Kot je bilo že danes tukaj
               rečeno, je bila 27. aprila, Dan upora proti okupatorju, dejansko, in to je tudi
               zgodovinsko nesporno dokazano, ustanovljena Protiimperialistična fronta. Ta je bila
               usmerjena bolj proti Angležem, proti Američanom kot pa proti Nemcem v tistem času,
               kajti ne smemo pozabiti, da je v tistem času še veljal pakt Hitler-Stalin in da po
               ukazu Kominterne komunistične organizacije po svetu se do napada Hitlerja na
               Sovjetsko zvezo niso smele upirati proti Hitlerju, ker bi to pomenilo kršitev pogodbe
               Stalin-Hitler. To je bil takšen takrat ukaz Internacionale in ta dejansko
               Protiimperialistična fronta je bila že četrta po vrsti od leta 1935, ko jih je
               Kominterna ustanavljala. Šlo je za čiste razredne, tako imenovane razredne, ne pa
               nacionalnoosvobodilne organizacije, ki so imele predvsem revolucionarne in podredno
               šele tudi nacionalne cilje, čeprav v končni konsekvenci niti ne nacionalnih, kajti
               cilj ali pa končni cilj internacionalizma je bil seveda ukinjanje nacij nasploh in
               zlitje v svetovno brezrazredno družbo. In šele 28. julija 1941. leta, se pravi po
               napadu na Sovjetsko zvezo, se je sestal Vrhovni plenum Osvobodilne fronte in nekako
               potrdil te stvari. In ta pakt Hitler-Stalin je bil pakt, spomnite se, ki je imel za
               posledico tudi napad Sovjetske zveze in s tem Kominterne na Poljsko; Hitler in Stalin
               sta si Poljsko takrat razdelila, Stalin je bil v funkciji predsednika Kominterne, ki
               ji je bila podložna tudi jugoslovanska partija in z njo tudi slovenska partija.
               Stalin in z njim Kominterna sta napravila okupatorski napad na Finsko in v načrtu je
               bilo še nadaljnje zavajanje. Tako, da v tistem delu bi težko govorili o uporu, za
               kakršnega naj bi šlo tukaj.</p>
               <p>Prvi takšen fizični upor, če lahko sploh o uporu govorimo, je bil dejansko 29.
               aprila, ko so v Mariboru Skojevci zažgali dva avta. In to je bilo domala edino takšno
               dejanje vse do napada na Sovjetsko zvezo s strani Nemčije. In 22. junija 1941 je
               Komunistična partija, ne pa Osvobodilna fronta, ustanovila poveljstvo slovenskih
               partizanskih čet. Plenum Osvobodilne fronte pa je naknadno, 29. junija 1941, vključil
               vanjo tri člane. Skratka, 27. april, to je zgodovinsko dokazano, je revolucijski,
               razredni datum nekega sestanka, ki je bil napravljen po direktivi partijskega vodstva
               iz Zagreba, in ni šlo za kakšen poseben nacionalni upor na ta dan. Morda pa je bil
               motiv za ta dan ta, da je v resnici 26. aprila 1941 Centralni komite Zveze komunistov
               Slovenije reorganiziral in razširil vojaško komisijo Centralnega komiteja; morda je
               to bilo tisto, kar je motiviralo zadevo. Seveda takšen, pretežno revolucijski, manj
               pa nacionalni datum, po mojem mišljenju in po mišljenju tudi naše stranke, ne more
               predstavljati datuma ali pa dneva, ki bi trajno, skozi desetletja ali pa stoletja
               lahko užival konsenz vseh Slovencev. In s tega vidika menim, da ni primeren za dan
               upora in da je primernejši dan, ki je bil predlagan, 15. september, dan priključitve
               Primorske k Sloveniji.</p>
               <p>Jaz bi na koncu le apeliral, da se držimo zgodovinskih dejstev, da gledamo tudi
               nekoliko naprej in da se ne odločamo pod vplivom trenutnih ali pa do sedaj, zadnja
               desetletja veljavnih ideoloških šablon. Hvala lepa.</p>
            </sp>
            <sp xml:id="SDZ2-Redna-06-1997-07-01.sp75">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Besedo ima poslanec Janez Janša.</p>
            </sp>
            <sp xml:id="SDZ2-Redna-06-1997-07-01.sp76">

               <speaker>JANEZ JANŠA:</speaker>

               <p>Torej najprej nekaj odgovorov na dileme, ki ste jih nekateri izpostavili. Gospod
               Delak je predlagal, primerjalno, naj bi se potem če že tudi priključitev Primorske
               kot državni praznik uvedel 23. november, dan ko je Maister prevzel nadzor nad
               Mariborom. To je dober predlog, to je bilo dejanje, ki je konsistuiralo slovensko
               nacijo, tako kot so še nekatera podobna dejanja. Prej je predstavnica Ministrstva za
               delo dejala, da imamo 15 ali 16 praznikov in dela prostih dnevov, zagotovo so med
               temi prazniki prazniki, ki nimajo enakega pomena, naj se vlada enkrat okrog tega
               usede in naj predlaga potem nek celovit, nov zakon, ki bo upošteval kriterije, o
               katerih smo prej govorili in o katerih ni bilo dilem.</p>
               <p>V teh razpravah, ki so bile, ni nihče temu nasprotoval, edino gospod Delak je bil
               skeptičen do tega. Ne strinjam pa se s to trditvijo, ki se stalno ponavlja v
               Sloveniji, češ kako je vsa zgodovina povojne Evrope zgrajena na protifašizmu. S
               fašizmom je bilo obračunano leta 1945 in tudi na Nürnberškem procesu, ki ga je tukaj
               omenil gospod Jelinčič, in potem se Evropa s tem ni preveč ukvarjala. Ukvarjala se pa
               je z nečim drugim, s komunizmom in povojna Evropa do leta 1990, vsaj zahodna
               demokratična Evropa, se je organizirala proti komunizmu, ne proti fašizmu. Ustanovna
               listina Nata govori o tem, da je to vojaška organizacija, ki jo organizirajo
               demokratične države za obrambo svobodnega sveta pred agresivnimi težnjami komunizma.
               Zato je nastal Nato! Gospod Delak, naslednjič, ko boste govorili o povojni Evropi,
               imejte to pred očmi.</p>
               <p>Kar se tiče teh navedb gospoda Pahorja, je šlo samo za ponovaljanje tega, kar sem jaz
               povedal v prvem delu. Mi smo rekli, da se strinjamo in da je to nesporno zgodovinsko
               dejstvo, da je priključitev Primorske rezultat nacionalno zavednega partizanskega
               osvobodilnega boja. To je nesporno dejstvo in okrog tega ni razhajanj v Sloveniji in
               praznujmo stvari, okrog katerih ni razhajanj. Žal seveda ni šlo za priključitev
               vsega, Trst in Gorica, še nekateri deli so ostali izven. Če bi bila ta fronta, o
               kateri je gospod Ribičič govoril, res tako široka, potem bi najbrž Trst in Gorica
               danes pripadala Sloveniji.</p>
               <p>Moram reči tudi to, da se na vsak način ta monopol nad narodnoosvobodilnim bojem
               skuša vleči naprej tudi po letu 1990. Samo poglejmo organizacijo Zvezo združenj
               borcev. To je organizacija, ki nastopa izrazito z ideološkimi in političnimi stališči
               še naprej, ki jo vodijo bivši jugo generali, organizacija, ki je na svojem zadnjem
               sestanku, kot smo lahko prebrali, kritizirala celo Združeno listo, stranko, ki je
               bila prej lojalna, in bolj za svoje vzela Liberalno demokracijo in gospoda Jelinčiča,
               če preberemo samo Stanovnika. In skrajni čas bi bil, da se ravno zaradi afirmacije
               nekomunističnega narodnoosvobodilnega partizanskega boja ustanovi tudi nekomunistična
               organizacija partizanov. Šele potem bo možno verodostojno razpravljati o nekaterih
               stvareh, o katerih morajo veterani razpravljati sami med sabo.</p>
               <p>Gospod Pahor je dejal, da tega, kar se je dogajalo po vojni s povojnimi poboji in z
               uzurpacijo oblasti, ni možno povezovati s 27. aprilom in s tem, kar se je dogajalo na
               začetku, gospod Ribičič je temu dodal do Dolomitske izjave, v Osvobodilni fronti.
               Žal, moram reči, temu ni tako. Temu ni tako. Dejstvo je, da je na teh prvih sestankih
               Protiimperialistične fronte, v prvi polovici leta 1941, bilo govora tudi o
               osvoboditvi, o nacionalni osvoboditvi, vendar v navezavi na protiimperialistični boj
               in v navezavi na razredni boj. Jaz vam bom prebral sklepe, ki jih je objavil
               Slovenski poročevalec 4. julija 1941 in v katerem so povzeti oziroma napisani in
               navedeni edini sklepi, ki obstajajo oziroma gesla, kot tukaj pravijo, s prvega
               sestanka plenuma Protiimperialistične fronte, tukaj prav pravijo, še 4. julija 1941
               govorijo o Protiimperialistični fronti, ki naj bi bil 15.junija 1941. Tudi 15. junija
               1941 nikjer ni govora o oboroženem boju, gospa Bebler, nikjer. Še manj ga je bilo 27.
               oziroma 26. aprila 1941. Ti sklepi dejansko govorijo o tem, da je potrebna
               osvoboditev in združitev razkosanega slovenskega naroda, vštevši Koroško in
               Primorsko, to je dejstvo. To je bil eden od sklepov.</p>
               <p>Drugi govori: "Sloga in enotnost zasužnjenih narodov Jugoslavije in vsega Balkana v
               njihovem boju za osvoboditev". So se zavzemali za Jugoslavijo, tudi drugi so se, pač
               ni sporno. No, potem se pa preide na razredno in na ideologijo. Naslednji sklep se
               glasi:"Sovjetska zveza je vodilna sila in glavna opora v osvobodilnem boju
               slovenskega naroda in vseh zatiranih narodov. Ona nam je vzor enakopravnega sožitja
               med narodi, njihove sloge in pogojev za njihov neomejen narodni razvoj itd." In
               potem: "Osvoboditev slovenskega naroda je mogoča samo na ruševinah imperializma."
               Razredni boj." Kdor je za osvoboditev slovenskega naroda, ta se mora boriti tako
               proti nemško-italijanskemu imperializmu, ki je konkretna oblika imperializma na naših
               tleh, kakor tudi proti propagandi angleško-amerikanskih imperialistov, ki se trudijo
               ohraniti kapitalizem in imperializem, to se pravi izvor in pogoje za nacionalno
               zatiranje, in ki ne smejo proglasiti gesla nacionalne samoodločbe, vštevši pravico do
               odcepitve, kajti oni sami zatirajo 100-milijonske množice kolonialnih in odvisnih
               narodov." In potem 6. točka, na kateri je temeljila celotna revolucija: "Brez boja
               proti izdajalski lastni kapitalistični gospodi se zatirani narod ne more osvoboditi."
               Brez boja proti izdajalski lastni kapitalistični gospodi se zatirani narod ne more
               osvoboditi. To je bil sklep protiimperialistične fronte, sprejet 15. junija leta
               1941. Na tej podlagi se je začel razredni boj. Na tej podlagi se je dogajala
               uzurpacija oblasti, na tej podlagi so se polnile jame in rudniški jaški po Sloveniji
               po letu 1945 oziroma po maju leta 1945. Tukaj se je to začelo.</p>
               <p>Na koncu te objave v Poročevalcu piše: "Prouči ta gesla, ki so podlaga
               Protiimperialistične fronte slovenskega naroda." Ne Osvobodilne, Protiimperialistične
               fronte. In praznovati dan, na katerega je vezan začetek, ne samo neke nacionalne
               osvoboditve, ampak predvsem razrednega boja, komunistične revolucije in vsega tega,
               kar je sledilo, je za demokratično državo sporno. Da bo stvar še jasnejša, v
               številnih dokumentih, ki so natisnjeni v 10.000 izvodov, je utemeljitev teh sklepov,
               ki sem jih prebral, še dodatno raznovrstna in ne dopušča nobenih dvomov, da je šlo za
               kakšno pomoto. Gre tudi za izvirno dokumentacijo, ki jo lahko dobite v arhivih in
               muzejih, kjer so ohranjene številke Slovenskega poročevalca in raznih drugih
               publikacij, originalnih. 26. aprila, ko se je ustanavljala Protiimperialistična
               fronta, je vodstvo Slovenske komunistične partije, ki je dalo pobudo za njeno
               ustanovitev oziroma preoblikovanje iz Društva prijateljev Sovjetske zveze, ocenilo,
               da je glavni nasprotnik, bom citiral, angleški imperializem. Ne nemški, nemški pa ne
               zato, ker je prijateljska Sovjetska zveza imela takrat sklenjen pakt o nenapadanju z
               nacistično Nemčijo, pakt Molotov-Ribbentrop in ker je seveda na tej podlagi držala
               Kominterna, Sovjetska zveza prek Kominterne v podrejenem položaju in pasivnem statusu
               tudi vse svoje partije po drugih evropskih državah. Ko je prišlo do poraza Francije,
               je kot sem že prej dejal, Kidrič z veseljem pozdravil nemško zmago. Napisal je
               naslednje, nekaj mesecev pred ustanovitvijo Protiimperialistične fronte: "S porazom
               francoskega imperializma je znatno oslabel tudi njegov mentor in relativni
               izkoriščevalec, angleški imperializem. Os Berlin-Rim je ostala kot gospodar
               zahodnoevropskega položaja." In nadalje razlaga o tem, kako je Sovjetska zveza
               ravnala pametno, ko je pač okupirala Finsko, del Poljske in na ta način zavzela
               pozicije, ki ji bodo omogočile, da se zahodni imperializem potolče med sabo, nakar bo
               ugoden trenutek za razvoj socialistične revolucije. To je bila takrat linija
               Kominterne in tudi linija Komunistične partije Slovenije. Na tej podlagi so potem
               oblikovali Protiimperialistično fronto. Potem, ko je prišlo do napada na Sovjetsko
               zvezo, je bil šele sprejet sklep o oboroženem odporu. Gospa Bebler, na tisoče knjig
               je natisnjenih, v katerih lahko preberete, da je bil sklep o oboroženem odporu
               sprejet po 22. juniju. Dr. Zagožen je citiral, da je prej oziroma da je takoj potem,
               ko je prišlo do napada na Sovjetsko zvezo, prišlo do ustanovitve štaba partizanskih
               enot, ki pa ga ni ustanovila Osvobodilna fronta, niso čakali na to, da bi se zbral
               izvršilni odbor Protiimperialistične fronte še takrat, ampak ga je kar vodstvo
               partije samo ustanovilo. In šele naknadno, za nazaj je potem Osvobodilna fronta to
               potrdila, ker so pač morali, tako kot Dolomitsko izjavo. Tudi Varnostno-obveščevalna
               služba, ki je začela revolucijo v Ljubljanski pokrajini in eksekucije, je bila
               ustanovljena s sklepom partijskega vodstva. Osvobodilna fronta, kot se je
               Protiimperialistična fronta že takrat preimenovala, je to za nazaj potrdila, nikoli
               pa ni imela nobenega nadzora nad tem, kaj se je dogajalo v tej Varnostno-obveščevalni
               službi.</p>
               <p>Tako, da ta trditev, da je bil 26. ali pa 27. aprila, za ta primer je to vseeno,
               sprejet sklep o oboroženem odporu, enostavno ne drži - ne drži! Bom rekel, še tako
               zakrknjen partijski zgodovinar tega ni nikoli trdil, smo pa to danes slišali za to
               govornico. Potem se je izvajalo iz tega češ, takrat je prišlo do tega, še malo prej
               do tega in korenine so se vlekle tam do Oktobrske revolucije. In dejansko je potem,
               ko je po 22. decembru prišlo do tega sklepa in ko je prišlo tudi do posamičnih akcij
               in ko je prišlo do prvega stika med odposlanstvom Rdeče armade in Osvobodilno fronto
               oziroma vodstvom slovenskih partizanskih enot, je Boris Kidrič ob sprejemu te
               delegacije rekel naslednje: "Brez divne borbe Rdeče armade, pod vodstvom velikega
               maršala Stalina, brez divne borbe tiste Rdeče armade, ki je sprejela in izvedla levji
               delež v domovinski vojni proti tiraniji Hitlerjeve Nemčije, ne bi bilo niti prvega
               partizanskega strela na slovenskih tleh." Se pravi, brez Sovjetske zveze ne bi bilo
               niti prvega partizanskega strela na slovenskih tleh, in tako dalje in tako dalje. Kar
               pomeni, da je tudi kasneje jasno potrdil tisto, kar se je zgodilo prej, se pravi, da
               so šele na podlagi navodil iz Moskve začeli z oboroženim odporom.</p>
               <p>In zaradi tega, gospa Bebler, mi tukaj, čeprav govorimo kot politiki, ne pišemo
               zgodovine. Zgodovina je bila napisana, se je dogajala in je bila napisana, kakorkoli
               je pač bila napisana in opisana. Mi smo samo za to, da se ta zgodovina upošteva, še
               posebej pri dogodkih, ki kot nacionalni prazniki dajejo ključni ton nacionalni
               indentiteti.</p>
               <p>Naj seveda ta zgodovinska dejstva pričajo o tem, da je prišlo do kolaboracije s
               Kominterno bistveno prej, preden se je na slovenskih zgodila karšnakoli druga
               kolaboracija, o kateri je prej govoril gospod Jelinčič, bistveno prej, dokazljivo
               stokrat. In moram reči še to, da ste preveč knjig natisnili do leta 1990, kjer je to
               natančno popisano, da bi se to lahko sedaj kar tako pometlo pod preprogo, preveč
               teksta je natisnjeno, res veliko tega je še napisano.</p>
               <p>Najbolj neprijetno sem bil presenečen nad razpravo gospoda Ribičiča v terminih, ki
               jih je tukaj uporabljal. Niso taki, da bi jih človek ponavljal, neprimerni za
               poslanca, zagotovo tudi za nekoga, za katerega se govori, da naj bi postal celo
               ustavni sodnik. Parlamentarna procedura je parlamentarna procedura. Mi smo zakon
               vložili v parlamentarno proceduro, predlog zakona je bil objavljen v Poročevalcu, mi
               ga nismo podlo objavili v kakšnem tajnem uradnem listu. To ste vi delali do leta
               1990, ste podlo objavljali zakone, ki so veljali za vse, pa jih nismo mogli prebrati.
               Včasih ste to počeli.</p>
               <p>Sedaj je to predlog, ki je tukaj pred vami, morda ne bo dobil večinske podpore,
               vendar ima zaradi tega še vedno enako legitimnost in tudi v prihodnje se bo ta
               predlog obnavljal, če danes ne bo dobil večinske podpore, iz preprostega razloga, ker
               ta državni praznik ne temelji na zgodovinski resnici, temelji na prikrojeni
               zgodovinski resnici, na tem pa ni možno graditi trdne nacionalne indentitete. V
               nadaljevanju te razprave je bila naravnost cinična primerjava sporazumevanja
               slovenskih parlamentarnih strank pred osamosvojitvijo s tem sestankom Društva
               prijateljev Sovjetske zveze 26. aprila v Vidmarjevi vili. Za božjo voljo,
               parlamentarne stranke, ki so se dogovarjale o slovenski osamosvojitvi, so
               predstavljale velikansko večino slovenskih volilcev in državljanov te države.
               Legitimno so bili predstavniki izvoljeni na svobodnih volitvah, ti predstavniki so to
               podpisali. V Vidmarjevi vili se je zbralo nekaj ljudi, ki so po navedbah partijskih
               zgodovinarjev iz leta 1978, lahko vam citiram: predstavljali največ 250 ljudi. V
               Sloveniji je bilo takrat 180 komunistov in predstavniki teh so bili najbolj številčni
               na tem sestanku in tam je bilo še nekaj Sokolov in krščanskih socialistov. Primerjati
               omizje, ki predstavlja 350 ljudi v najboljšem primeru, s parlamentarnim
               sporazumevanjem slovenskih parlamentarnih strank leta 1990, je cinizem brez
               primere.</p>
               <p>In kar se tiče oboroženega odpora, še to: ni res, ni res, da se je samo v okviru
               Osvobodilne fronte začel odpor proti okupatorju - ni res! Začel se je tudi izven
               Osvobodilne fronte. Nekaj časa je bil v posameznih predelih Slovenije skoraj
               enakovreden. Mislim na Nacionalno ilegalo, ki se je v letih 1941, predvsem pa 1942
               borila v Ljubljanski pokrajini in zadala Italijanom v nekaterih mesecih bistveno
               večje izgube kot pa partizanske enote. O tem je danes možno prebrati že veliko
               stvari; do leta 1990 se tega seveda ni dalo in to ni obstajalo, to ni obstajalo. V
               nekaterih spopadih so nekaj časa sodelovali celo skupaj. Ampak, do česa je potem
               prišlo? Komunistična partija Slovenije je vsilila Izvršilnemu odboru Osvobodilne
               fronte sklep, da vsakdo, ki se organizira za odpor proti okupatorju izven Osvobodilne
               fronte, postane sovražnik Osvobodilne fronte in da ga je treba uničiti. In na tej
               podlagi so potem partizanske enote napadle Nacionalno ilegalo, ko se je ta borila z
               Italijani, in razbile ta bataljon. To je zgodovinsko dejstvo. Tudi sklepi, ki so se
               sprejeli, obstajajo še vedno zapisani. Se pravi, ta Protiimperialistična fronta, ki
               se je kasneje preimenovala v Osvobodilno fronto, je pod dominacijo partije, pod
               stoprocentno dominacijo partije že pred Dolomitsko izjavo, kaj šele po njej,
               preprečila odpor proti okupatorju izven te dominacije. To je zgodovinsko dejstvo. In
               obtoževati zdaj druge, zakaj niso organizirali tega odpora, ob tem pa spregledati to
               dejstvo, da so ga preprečevali, da so napadale enote, so napadale okupatorja - to je
               tudi potvarjanje zgodovine.</p>
               <p>In ko govorimo o teh dogodkih, samo še dve stvari. Bistveno bolj napredno
               deklaracijo, kot pa so bili sklepi tega prvega plenuma Protiimperialistične fronte,
               so sprejeli nekateri slovenski politiki že, mislim, da 20. ali 21. aprila v Kairu, da
               sta tam dva ministra zadnje jugoslovanske vlade, Krek in Snoj, in še nekateri, so
               sprejeli tako imenovano Kairsko deklaracijo, ki se enako zavzema za nacionalno
               združitev vseh Slovencev in za nadaljevanje odpora. Če bi oni zmagali oziroma če bi
               se Angleži izkrcali tukaj, potem bi najbrž slavili tisti datum. Ampak so se stvari
               drugače zasukale. In takih sklepov je bilo v teh letih še veliko. In zdaj dajati
               nekemu sestanku, za katerega se niti ne ve točno, kdaj je bil, težo nacionalnega
               praznika, ni v skladu s tem, kar si mi predstavljamo pod neko trdno nacionalno
               identiteto demokratične države. Hvala.</p>
            </sp>
            <sp xml:id="SDZ2-Redna-06-1997-07-01.sp77">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Janši. Zadeva je taka: najprej moramo sprejeti sklep, da
               nadaljujemo z delom - dejali smo, da ob 18.00 nehamo. Torej, najprej moramo
               ugotoviti, ali nadaljujemo sejo. Na začetku seje je bilo rečeno, da se ob 18.00 uri
               prekine seja oziroma preneha. Kolikor ste prijavljeni, ker pa je - koliko? -
               prijavljenih še kar veliko razpravljalcev, ki želijo razpravljati, torej moramo
               ugotoviti, ali nadaljujemo ali nadaljujemo jutri zjutraj. Če ni dodatnega predloga,
               velja tisti, ki je bil na začetku seje. Seja se zaključi ob 18. uri. Seja je
               zaključena. Nadaljuje se jutri ob 10. uri. <stage xml:id="SDZ2-Redna-06-1997-07-01.stage90">(SEJA JE BILA PREKINJENA 1. JULIJA
                  1997 OB 18.04 URI.)</stage>
               </p>
            </sp>
         </div>
      </body>
   </text>
</TEI>