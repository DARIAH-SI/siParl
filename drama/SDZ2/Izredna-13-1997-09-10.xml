<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ2-Izredna-13-1997-09-10">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|C496590E81E17767C1256530003029A9</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=C496590E81E17767C1256530003029A9</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Izredna-13-1997-09-10.DZ" n="13">
               <name>Izredna</name>
               <date when="1997-09-10"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Izredna-13-1997-09-10.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">13. izredna seja</stage>
            <stage type="date">(10. september 1997)</stage>
            <stage type="chairman"> Sejo je vodil Janez Podobnik, predsednik Državnega zbora.</stage>
            <stage type="time"> Seja se je pričela ob 10.12. uri.</stage>


            <sp xml:id="SDZ2-Izredna-13-1997-09-10.sp1">

               <speaker>PREDSEDNIK JANEZ PODOBNIK:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam 13.
               izredno sejo Državnega zbora Republike Slovenije, ki sem jo sklical na podlagi prvega
               odstavka 49. člena, prvega in drugega odstavka 51. člena in 54. člena poslovnika
               Državnega zbora.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Mirko Zamernik, Jožef Zimšek, Roman Jakič, Jelko Kacin, Roberto
               Battelli, Ciril Pucko, Marjan Schiffrer in Zmago Jelinčič.</p>
               <p>Ugotovimo sklepčnost! (69 prisotnih.)</p>
               <p>Ugotavljam, da je tako Državni zbor sklepčen in lahko odloča.</p>
               <p>Na sejo sem vabil predsednika Vlade Republike Slovenije, dr. Janeza Drnovška,
               ministra za finance, mag. Mitja Gasparija in druge člane vlade, guvernerja Banke
               Slovenije, dr. Franceta Arharja, generalnega direktorja Zavoda za pokojninsko in
               invalidsko zavarovanje, gospoda Janeza Prijatelja in generalnega direktorja Zavoda za
               zdravstveno zavarovanje Slovenije, gospoda Franca Koširja ter vse lepo pozdravljam.</p>
               <p>Prehajamo na določitev dnevnega reda 13. izredne seje Državnega zbora Rpublike
               Slovenije. Dovolite mi, da pred tem povem, da smo na predlog vseh poslanskih skupin
               uredili, da tisti poslanci, ki ste v zadnjih vrstah, da zasedate sedaj po tri sedeže
               v vrsti. Upam, da boste s tem lahko še uspešneje delovali v plenarni dvorani. Prav
               tako pa se je dr. Helena Hren-Vencelj presedla nekaj mest nazaj. To so te spremembe,
               ki sem jih povedal na začetku te seje.</p>
               <p>Prehajamo na določitev dnevnega reda. Izredno sejo sem sklical po dogovoru na seji
               kolegija predsednika Državnega zbora in na podlagi rokovnika za sprejem državnega
               proračuna. Predlog dnevnega reda ste sprejeli s sklicem z dne 4. septembra, in sicer
               predlagam tri točke dnevnega reda:</p>
               <p>1. Predstavitev predloga proračuna Republike Slovenije za leto 1997.</p>
               <p>2. Ponovno odločanje o zakonu o spremembi zakona o prometnem davku.</p>
               <p>3. Imenovanje članov Sveta Banke Slovenije.</p>
               <p>O predlogu dnevnega reda bomo odločali v skladu z drugim odstavkom 64. člena
               poslovnika Državnega zbora. Sprašujem najprej glede umikov, ali želi kdo s tem v
               zvezi besedo? Nihče umikov ne želi. Predloge za razširitev nismo prejeli. Želi s tem
               v zvezi kdo besedo? Tudi ne želi.</p>
               <p>Torej prehajamo na glasovanje o predlogu dnevnega reda 13. izredne seje, kot ste ga
               prejeli s sklicem. Na glasovanje dajem predlagani dnevni red v celoti. Ugotovimo
               sklepčnost! (76 poslancev.)</p>
               <p>Kdo je za? (72 poslancev.) Je kdo proti? (1 poslanec.)</p>
               <p>Ugotavljam, da je glede na izid glasovanja predlagani dnevni red 13. izredne seje
               Državnega zbora sprejet.</p>
               <p>Prehajamo na <title>1. TOČKO DNEVNEGA REDA - PREDLOG PRORAČUNA REPUBLIKE SLOVENIJE ZA
                  LETO 1997. </title>Gre za prvo dejanje obravnave in sprejemanje državnega proračun v
               Državnem zboru, in sicer na podlagi četrtega odstavka 215. člena poslovnika Državnega
               zbora. Predsednik vlade in minister za finance predstavita predlog državnega
               proračuna in proračunski memorandum. O tej predstavitvi ni razprave. Ob tej
               priložnosti pa bodo poslankam in poslancem spregovorili o temeljnih vprašanjih
               delovnega področja institucij, ki jih predstavljajo in se nanašajo na to tematiko
               tudi: guverner Banke Slovenije, doktor France Arhar, generalni direktor Zavoda za
               pokojninsko in invalidsko zavarovanje, gospod Janez Prijatelj in generalni direktor
               Zavoda za zdravstveno zavarovanje Slovenije, gospod Franc Košir. Prosim predsednika
               Vlade Republike Slovenije (Oglašanje iz dvorane.) Proceduralno? Proceduralno ima
               gospod Ivo Hvalica.</p>
            </sp>
            <sp xml:id="SDZ2-Izredna-13-1997-09-10.sp2">

               <speaker>IVO HVALICA:</speaker>

               <p>Hvala lepa. Spoštovani gospod predsednik, dragi kolegi! Preden bom dal svoj
               proceduralen predlog, vas lepo pozdravljam v novi parlamentarni sezoni, tako
               politične somišljenike, enako tudi politične nasprotnike.</p>
               <p>Gospod predsednik! Ko ste pozdravili tiste, ki ste jih povabili na predstavitev
               proračuna, ste omenili tudi gospoda Prijatelja in gospoda Koširja, potem pa še
               gospoda Arharja. Jaz vas moram opozoriti na 215. člen poslovnika Državnega zbora, ki
               pravi: "Ob predložitvi predloga državnega proračuna predstavita predsednik vlade in
               minister za finance na seji Državnega zbora proračunski memorandum in predlog
               državnega proračuna. O tej predstavitvi ni razprave". Torej sprašujem se, ali je
               umestno, čeprav verjetno smo že kdaj prekršili poslovnik, in ali je v skladu s
               poslovnikom, da nastopijo tudi drugi pri predstavitvi proračuna. Torej bi prosil za
               odgovor.</p>
               <p>Uporabil bom še to priložnost, da se zahvaljujem vodstvu Državnega zbora, da je
               končno uredilo tudi te sedeže in namestilo tudi ščitnike na "mrtve" gumbe za
               glasovanje, ki so že dobili naziv "anti Omerza gumbi", tako da ne bomo mogli zgrešiti
               ali pa namerno glasovati na napačnih gumbih. Torej prosil bi za pojasnilo zadnjega
               odstavka 215. člena poslovnika. Hvala lepa.</p>
            </sp>
            <sp xml:id="SDZ2-Izredna-13-1997-09-10.sp3">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Ivo Hvalica. Res je, 215. člen v zadnjem odstavku ima določbe,
               kot ste jih sami prebrali. Povedati pa vam moram, da je bila parlamentarna praksa
               oziroma praksa Državnega zbora zadnjih štiri oziroma že pet let taka, da so vedno ob
               predsedniku vlade in ministrstvu za finance nastopili tudi guverner Banke Slovenije
               in predstavnika dveh drugih večjih, lahko temu rečemo, državnih blagajn, katerih
               vsebina je tesno povezana z vsebino proračuna. Poslovnik tega ne prepoveduje, prav
               tako do sedaj ni bilo izrecnih nasprotovanj tej praksi. Osebno ocenjujem, da s tem
               dobijo poslanke in poslanci celovitejšo podobo o problematiki, katero obravnavamo in
               ker pravim, ker tega poslovnik izrecno ne prepoveduje in ker je bila do sedaj taka
               praksa - in menim, da ni bila slaba - predlagam, da jo ohranimo.</p>
               <p>Torej, besedo dajem predsedniku Vlade Republike Slovenije, dr. Janezu Drnovšku, da
               predstavi predlog proračuna Republike Slovenije za leto 1997 in proračunski
               memurandum.</p>
            </sp>
            <sp xml:id="SDZ2-Izredna-13-1997-09-10.sp4">

               <speaker>DR. JANEZ DRNOVŠEK:</speaker>

               <p>Gospod predsednik, spoštovane poslanke in poslanci. Dejstvo, da proračun za leto
               1997 predstavljamo Državnemu zboru šele v začetku septembra leta 1997, je samo po
               sebi potrebno komentarja.</p>
               <p>V 4 letih prejšnjega mandata, od leta 1992 do 1996, smo vsako leto postopno
               premikali čas sprejemanja letnega proračuna od meseca julija do januarja, ko smo v
               letu 1996 uspeli sprejeti državni proračun. Praksa je pokazala, da se ob obstoječih
               sistemskih predpostavkah inicialne zamude, do katerih pride na začetku mandata, po
               volitvah, ko se sestavljanje vlade zavleče, zelo težko odpravi in da zato država
               preveč časa preživi v nenormalni proračunski situaciji.</p>
               <p>Ker sem se bal, da se bo tako zgodilo tudi v tem mandatnem obdobju, sem lansko leto
               predlagal, da se volitve premaknejo za kakšen mesec naprej, da bi lahko pridobili
               nekaj časa in tako zmanjšali pričakovano proračunsko zamudo. Vendar se je po zadnjih
               volitvah situacija v tem smislu še poslabšala; izid na volitvah je bil izjemno
               poravnan, sestavljanje koalicije in vlade se je zavleklo in je trajalo več mesecev.
               Na koncu je po dolgotrajni politični blokadi prišlo do nove koalicije, v kateri so se
               znašle politične stranke, ki prvič sodeljujejo skupaj, in zato se je tudi
               sestavljanje prvega skupnega proračuna še nekoliko zavleklo zaradi normalnih začetnih
               programskih usklajevanj, medsebojnega spoznavanja in tudi premagovanja začetnega
               nezaupanja, ko so se v koaliciji znašli prejšnji nasprotniki. Strokovne podlage za
               pripravo proračuna so bile pripravljene že ob koncu prejšnjega leta in so se v teku
               letošnjega leta ves čas dopolnjevale glede na aktualna gospodarska gibanja, vendar je
               razumljivo, da je politična situacija s takšnimi političnimi razmerji terjala dodatni
               čas, dodatna usklajevanja, da je končno prišlo do predloga proračuna, ki ga danes
               predstavljamo Državnemu zboru.</p>
               <p>Verjetno bo marsikdo očital zamudo aktualni koaliciji in pozabil na objektivne
               okoliščine, vendar nas takšna poenostavitev ne bi pripeljala daleč. Če ostanemo pri
               tem, se lahko takšne situacije v prihodnje ponovijo. Veliko primerneje je, da se ob
               dogajanjih v zadnjem letu zamislimo o dejanskih vzrokih in o možnostih za njihovo
               odpravo. Očitno je, da naš politični sistem omogoča številne blokade, ki so brez
               ustavnih in zakonskih izhodov, včasih pa jih dodatno otežuje še poslovnik Državnega
               zbora. Vsi skupaj smo izgubili veliko časa in energije za različne medsebojne
               blokade, ki vsekakor ne koristijo upravljanju države. Zato tudi današnjo priložnost
               izkoriščam za poziv političnim strankam, da se v naslednjih mesecih pogovorimo: o
               delovanju političnega sistema, o potrebnih spremembah - tudi ustavnih, o spremembah
               volilnega sistema, tudi o možnostih predčasnih ali ponovnih volitev, kadar prihaja do
               možnosti dolgotrajne politične blokade, ki ima lahko tudi izrazito negativne
               gospodarske posledice. Seveda to ne pomeni, da smo se v koaliciji ali v vladi
               sprijaznili s sedanjo proračunsko situacijo in da se bo začetna zamuda pri
               sprejemanju proračuna v začetku tega mandatnega obdobja avtomatično vlekla skozi
               celotno mandatno obdobje. Nasprotno! Priprave za proračun za leto 1998 so intenzivno
               v teku. Takoj se bo začelo oziroma nadaljevalo tudi politično usklajevanje z namenom,
               da Državni zbor sprejme proračun do konca tega leta oziroma v najslabšem primeru
               takoj na začetku leta 1998. Voljo za to smo koalicijski partnerji jasno izrazili in
               potrdili v medsebojnem dogovoru. Pričakujem, da bomo na podlagi izkušenj pri
               usklajevanju proračuna za leto 1997 hitro in kvalitetno dokončali delo na pripravi in
               sprejemanju proračuna za leto 1998.</p>
               <p>Gospodarska gibanja v letošnjem letu se ne razlikujejo bistveno od tistih v letu
               1996. Kar se tiče ekonomskih rezultatov, so le - ti v veliki meri pogojeni z
               gospodarskimi instrumenti in proračunskimi ter dohodkovnimi gibanji v letu 1996.
               Zaradi neugodnih gibanj na nekaterih naših najpomembnejših trgih, na primer v
               Nemčiji, bo gospodarska rast verjetno nekoliko nižja od načrtovane, to je od 4%.
               Uradne ocene o tem naše institucije pripravljajo, pričakujemo pa, da bo rast
               družbenega proizvoda presegla 3%. Gibanja so nekoliko slabša zlasti v industrijski
               proizvodnji, medtem ko v drugih gospodarskih dejavnostih pričakujemo večji porast.
               Tudi inflacija v letu 1997 bo približno na nivoju leta 1996. V vladi smo se zavestno
               odločili, da tempo zmanjševanja inflacije nekoliko upočasnimo zaradi nekaterih še
               potrebnih uskladitev cenovnih razmerij, zlasti v energetiki. To velja zlasti za
               letošnje in delno tudi še za naslednje leto. Ob vzdržnih cenovnih razmerjih pa bo
               možno v drugi polovici tega mandata napraviti dokončen premik proti evropskim
               stopnjam inflacije.</p>
               <p>Tečajna gibanja so v zadnjem času nekoliko ugodnejša za izvoznike, zato pričakujemo,
               da se bodo pozitivna izvozna gibanja v zadnjih mesecih nadaljevala tudi v drugi
               polovici leta. Država pri tem vzdržuje temeljno plačilno bilančno ravnotežje. Zato ne
               pričakujemo podobnih težav, kot so se z njimi srečale nekatere druge države, zlasti
               tranzicijske, na primer Češka. Tudi nivo obrestnih mer je nekoliko ugodnejši, čeprav
               po naši oceni še vedno previsok. Pričakujemo nadaljnje izboljšanje pogojev
               financiranja našega gospodarstva s strani finančnega sistema, zlasti poslovnih bank.
               K temu pričakovanju nas navaja tudi uspešen zaključek sanacije v dveh največjih
               bankah in njun prehod na normalno poslovanje. Poslovni rezultat v teh bankah daje
               realno osnovo za zahtevo po normalizaciji obrestnih mer, čemur bi morale slediti tudi
               druge banke.</p>
               <p>Da bi v prehodnem obdobju do nadaljnje normalizacije finančnega sistema zagotovili
               ustrezno finančno podporo izvoznemu gospodarstvu, smo v letošnjem letu dodatno
               kapitalizirali Slovensko izvozno družbo in ta naj bi z večjim kreditnim potencialom
               in ugodnejšimi pogoji ter novimi oblikami financiranja pomagala izvoznikom v tistem
               delu finančne ponudbe, kjer banke ne zagotavljajo konkurenčnih in primerljivih
               pogojev z mednarodno konkurenco. Preko povečanja kapitala Slovenski razvojni družbi
               in z novimi pravili njenega delovanja želimo zagotoviti ustrezno podporo tistemu delu
               našega gospodarstva, ki se prehodno še nahaja v težavah, ima pa tržne in razvojne
               perspektive, bi bilo zato na daljši rok z gospodarskega vidika neutemeljeno, da bi
               taka podjetja propadla.</p>
               <p>Z novim konceptom Slovenske razvojne družbe želimo najti pravo ravnotežje med
               kratkoročnimi tržnimi zahtevami in dolgoročnejšimi makroekonomskimi cilji, ki jih
               zastopa vlada. Zavedamo se, da ta naloga ni lahka. Med glavne gospodarske cilje
               vsekakor štejemo tudi vnaprej ustvarjanje delovnih mest in zmanjševanje
               brezposelnosti. Stopnja brezposelnosti se je v Sloveniji ustalila na določeni točki,
               ki je sicer v primerjavi z državami Evropske unije ugodna, vendar za naše potrebe in
               pričakovanja še vedno previsoka. Zato bomo še naprej usmerili precejšnjo pozornost in
               tudi sredstva v različne programe zaposlovanja predvsem mladih, s posebno pozornostjo
               do starejših, ki v primeru brezposelnosti najtežje najdejo novo zaposlitev. Različni
               takšni programi uspešno tečejo v okviru našega ministrstva za delo, pri čemer zelo
               intenzivno spremljamo evropska prizadevanja na tem področju.</p>
               <p>Tako kot v drugih evropskih državah smo se tudi v naši vladi intenzivno ukvarjali z
               vprašanji optimalnega razmerja med bonitetami socialne države in med zahtevami
               oziroma pritiskom mednarodne konkurenčnosti, ki narašča z vedno večjo globalizacijo
               gospodarstva. V letošnjem predlogu proračuna smo poskušali predvsem vzpostaviti
               vzdržna razmerja in pa zadržati vsaj približno proračunsko in javnofinančno
               ravnotežje, ki smo ga vzpostavili v preteklih letih, zavedajoč se, da bo potrebno v
               proračunih za naslednja leta napraviti še korak več.</p>
               <p>V preteklih letih se je krog socialnih pravic povečeval. Še lansko leto je Državni
               zbor sprejel nekatere zakone, ki dodatno obremenjujejo proračun in javne finance. Ob
               hkratnem pritisku na nadaljnjo rast plač je postalo jasno, da ob nespremenjenih
               predpostavkah ne bo mogoče obdržati proračunskega in javnofinančnega ravnotežja.
               Nujno potrebna bo revizija socialnih pravic in to ne v smislu odpravljanja socialne
               države, ampak čim bolj učinkovito usmerjanje sredstev, njihova pravična distribucija
               in posredno čim večji učinek za gospodarstvo. Pri pripravi in zlasti usklajevanju
               proračuna za leto 1997 smo koalicijski partnerji s to diskusijo resno začeli, vendar
               je še nismo dokončali. Nadaljevala se bo s pripravami in usklajevanji proračuna za
               leto 1998. Povsem jasno je, da vsako zmanjševanje že doseženih socialnih pravic
               naleti na nasprotovanje in da to niso popularne poteze. Vendar je na drugi strani
               tudi jasno, da so sredstva omejena in da se moramo vklopiti v svetovne realnosti.
               Slovenija na svoji stopnji razvoja ne more vzdrževati višjega nivoja socialnih
               pravic, kot ga vzdržujejo bistveno bolj razvite države in te države sedaj izvajajo
               zelo zahtevne in neprijetne proračunske uskladitve, da bi se vklopile v evropsko
               monetarno unijo, povečale evropsko konkurenčnost in s tem vzdržale pritisk ameriške
               in azijske konkurence. Povsem normalno je, da Slovenija ne more ostati izven takšnih
               gibanj in prizadevanj. Težavno situacijo ob povečanem nivoju pravic, ki izhajajo iz
               obstoječih zakonov, smo v letošnjem letu reševali z različnimi varčevalnimi ukrepi in
               z zmanjševanjem porabe v vseh ministrstvih. Vendar so to ukrepi z omejenim dometom,
               ki so omogočali, da letošnje leto prebrodimo s še sprejemljivim proračunskim in
               javnofinančnim rezultatom, za naprej pa bo nujno potrebna revizija in sprememba
               nekaterih zakonskih rešitev.</p>
               <p>Velikega pomena za proračunska in javnofinančna gibanja je višina plač. Gibanje plač
               močno vpliva tudi na konkurenčnost gospodarstva, po drugi strani pa tudi na domače
               povpraševanje. Že vsa zadnja leta si prizadevamo doseči vzdržno gibanje plač, tako da
               realne plače ne bi presegale rasti produktivnosti. V letošnjem letu smo o tem izredno
               pomembnem elementu ekonomske in socialne politike dosegli sprejemljiv kompromis in
               dogovor s predstavniki sindikatov. Gibanje plač v letošnjem letu je zmerno in v
               okviru rasti produktivnosti. Pričakujemo, da bo tako tudi vnaprej. Socialni sporazum
               med vsemi tremi socialnimi partnerji sicer letos še ni bil podpisan za razliko od
               prejšnjih let, dosežen pa je bil najpomembnejši del sporazuma; to je dogovor o
               politiki plač. Pričakujemo, da se bo tudi tretji partner, torej predstavniki
               delodajalcev, konstruktivno vključil v nadaljnje sporazumevanje. Socialni mir je
               vsekakor v interesu vseh socialnih partnerjev, tudi delodajalcev, zato od njih
               pričakujemo ustrezen prispevek. Temeljni dialog mora potekati na relaciji med
               delodajalci in delojemalci, pri čemer je vloga vlade v glavnem v tem, da to uokviri v
               temeljne gospodarske cilje in sprejemljiva narodnogospodarska razmerja.</p>
               <p>Vzdržno gibanje plač nam je toliko pomembnejše, ker vpliva neposredno na gibanje
               pokojnin. Pokojninski transferji so postali najpomembnejša postavka proračuna. Vlada
               nadaljuje s politiko razbremenjevanja gospodarstva preko zmanjšanih prispevkov na
               plače in zato ne nameravamo predlagati povečanja prispevkov za pokojninsko in
               socialno zavarovanje. Nasprotno! Doseženo 38% stopnjo prispevkov na plače želimo v
               naslednjem obdobju obdržati, pri čemer postopno odpravljamo davek na plače, tako da
               je vedno večji del gospodarstva dejansko na 38% obremenitvi, ki že omogoča našemu
               gospodarstvu primerljive konkurenčne pogoje. Z pripravo izhodišč za reformo
               pokojninskega sistema se intenzivno nadaljuje strokovno delo za dokončno pripravo in
               izvedbo pokojninske reforme. Prepričan sem, da bo Državni zbor še v letošnjem letu
               opravil razpravo o pokojninski reformi, ki bo omenjeno problematiko rešila
               dolgoročneje in jo bomo lahko v naslednjem letu začeli izvajati.</p>
               <p>Precej pozornosti v tem letu je sedanja vladna koalicija posvetila tudi vprašanju
               racionalizacije državne uprave. Gre za precej kompleksno nalogo: na eni strani se
               zavedamo negativnega učinka, ki ga ima pretirano zaposlovanje v državni upravi; po
               drugi strani pa gre seveda za nujnost, da državna uprava deluje čim bolj kvalitetno
               in učinkovito, da lahko odgovori tudi na nove izzive, ki jih postavlja vedno bolj
               zahtevno mednarodno okolje. V zadnjih mesecih smo vpeljali nekatere radikalne
               omejitve dodatnega zaposlovanja, posebno pozornost v prihodnjem obdobju pa želimo
               posvetiti izboljševanju kvalitete storitev javne uprave, čim bolj humanem odnosu do
               vseh državljanov, poenostavitvi birokratskih postopkov na vseh ravneh. Upoštevati pa
               bomo morali zahteve, ki jih pred nas postavlja včlenjevanje v Evropsko unijo. Državna
               uprava bo morala do konca uskladiti naš pravni in ekonomski sistem z evropskim in se
               usposobiti, da se bo lahko na enakopravni osnovi vključila v delovanje skupne
               evropske administracije.</p>
               <p>Rešitev torej ni prventstvo v zmanjševanju števila delavcev v javni upravi, pač pa
               njihova kvalitetna preobrazba, nadomeščanje z mlajšimi in čim bolj strokovno
               usposobljenimi kadri. S spremembo ustave, z ratifikacijo evropskega sporazuma in z
               dejstvom, da Evropska komisija postavlja Slovenijo v prvi krog kandidatk za
               polnopravno članstvo v Evropski uniji, postaja evropsko vprašanje tudi sicer
               prioriteta v delovanju vlade v naslednje obdobju. Izvajanje pridružitvenega sporazuma
               vpliva tudi na proračunske prihodke, kjer se postopno zmanjšujejo carine, ki jih
               nadomeščamo z drugimi viri - v letošnjem letu predvsem s povečanim prometnim davkom
               na bencin. Pred nami pa je nadaljevanje davčne reforme, kjer z zadnjimi evropskimi
               potezami postaja uvajanje davka na dodano vrednost absolutna nujnost. Temu vprašanju
               morata tako vlada kot državni zbor v naslednjem obdobju posvetiti vso priuriteto.</p>
               <p>Spoštovane poslanke in poslanci, če skušam celovito oceniti gospodarska gibanja v
               letu 1997 in ob tem tudi proračunski in javnofinančni rezultat, bi dejal, da so
               rezultati srednje dobri, niso spektakularni, vendar so boljši kot v večini
               primerljivih držav. Nekatere izmed teh držav so v zadnjem času zašle v resne težave,
               lahko bi celo rekli v gospodarske in socialne krize. Včasih nam očitijo, češ da
               Slovenija ni neke vrste azijski tiger. Ti tigri so v določenem obdobju dosegali
               visoke stopnje rasti, v zadnjem času pa so se marsikje pokazale izrazite težave,
               prišlo je zlasti do socialnih in plačilnobilančnih neravnotežij. Kot bistveno se
               kaže, da je potrebno obdržati ravnotežja na vseh področjih, kjer sicer slej kot prej
               pride do zloma na posameznem področju in do posledic povsod drugje. V Sloveniji v
               zadnjem času dosegamo fiskalna, monetarna, plačilnobilančna ravnotežja in tudi
               zadovoljivo socialno ravnotežje, ob zmerni rasti družbenega proizvoda, nekje med 3 in
               4% letno.</p>
               <p>Zakaj ni višje rasti? Po eni strani smo v veliki meri odvisni od konjukturnih gibanj
               na za nas najbolj pomembnih zahodnoevropskih trgih. Po drugi strani pa se kaže, da
               sedanja stopnja varčevanja, ki se je sicer povečala v zadnjem obdobju, ne zadošča za
               večje investiranje in za hitrejšo rast. Dodatno akumulacijo bi lahko pridobili s
               tujimi vlaganji. V tej smeri vidimo možnosti za pospešitev slovenskega razvoja. Pri
               tem bomo morali opraviti z nekaterimi predsodki, ki nas še vedno spremljajo v odnosu
               do tujih vlaganj. Res je, da do njih ne moremo biti povsem nekritični, kljub temu pa
               nam dosedanje izkušnje kažejo, da tuja vlaganja prinašajo dodatno znanje, trge, večjo
               učinkovitost gospodarjenja, nova delovna mesta.</p>
               <p>Drugo rezervo vidim ob dokončanju procesa lastninjenja sedanje družbene lastnine v
               tem, da pospešimo lastninjenje državnega premoženja. Na tej osnovi bi lahko
               nadaljevali ali celo pospešili nekatere zelo uspešne razvojne, predvsem
               infrastrukturne programe, ki jih izvajamo v Sloveniji, npr. razvoj cestne,
               železniške, telekomunikacijske in energetske infrastrukture. Spodbujali bi lahko
               dodatno razvoj turizma in drobnega gospodarstva, ki kot najbolj propozivni dejavnosti
               lahko ustvarjata nova delovna mesta in nov dohodek. Slovenija je v letošnjem letu
               svoj položaj na svetovnih lestvicah utrdila. Pričakujem, da ga bo celo nekoliko
               popravila. Ocene finančne bonitete so ugodne in se izboljšujejo. K temu prispeva tudi
               ratifikacija evropskega sporazuma, uvrstitev Slovenije v prvi krog držav kandidatk za
               članstvo v Evropski uniji. Svoje bo prispevala tudi utrditev politične stabilnosti v
               Sloveniji, če bo v letošnjem letu ta koalicija uspešno opravila prve dokaj težavne
               preizkuse. V nadaljevanju pa bo seveda vse odvisno od tega, s kakšnim tempom bomo
               tako strokovno kot politično delovali pri izvajanju nekaterih ključnih usmeritev, o
               katerih sem govoril, pri iskanju pravega razmerja med socialno državo in
               konkurenčnostjo, pokojninski reformi, izkoriščanju tistih rezervnih razvojnih
               možnosti, ki jih imamo. Prepričan sem, da bomo o tem v kratkem ponovno govorili ob
               predstavitvi proračuna za leto 1998. Hvala lepa.</p>
            </sp>
            <sp xml:id="SDZ2-Izredna-13-1997-09-10.sp5">

               <speaker>PREDSEDNIK JANEZ PODOBNIK:</speaker>

               <p>Zahvaljujem se predsedniku vlade, dr. Janezu Drnovšku za predstavitev predloga
               proračuna in proračunskega memoranduma za leto 1997. Sedaj pa prosim ministra za
               finance, mag. Mitja Gasparija, da dodatno predstavi predlog proračuna Republike
               Slovenije in tudi dodatno predstavi proračunski memorandum za tekoče leto.</p>
            </sp>
            <sp xml:id="SDZ2-Izredna-13-1997-09-10.sp6">

               <speaker>MAG. MITJA GASPARI:</speaker>

               <p>Gospod predsednik, gospe in gospodje poslanci. Lepo pozdravljeni! Glede na to, da je
               predsednik vlade dal osnovna izhodišča proračunskega memoranduma, bi sam rad poudaril
               samo nekatere bistvene elemente javnofinančnih bilanc, o katerih boste v nadaljevanju
               razpravljali.</p>
               <p>Ne bi se zadrževal na posameznih številkah iz državnega proračuna, ker bo o njih
               tekla osrednja diskusija na odborih in tudi na plenarni seji oziroma sejah Državnega
               zbora. Rad bi pa poudaril naslednje tri stvari.</p>
               <p>Prvič. Nekaj argumentov v prid temu oziroma diskusija o tem, ali ima državni
               proračun oziroma javne finance v tem obdobju in v nadaljnem obdobju nekaj ali kakršne
               koli razvojne komponente, o čemer je bilo veliko govora pri pripravi tega državnega
               proračuna - oziroma še več, ob kritikah na njegov račun.</p>
               <p>Drugič. Rad bi povedal nekaj osnovnih besed oziroma usmeritev, ko gre za vlado glede
               potrebnih reform, ki bodo začete procese s proračunom za leto 1997 v naslednjih letih
               podprle, če ne že najmanj omogočile, pa tudi pospešile.</p>
               <p>Tretjič. Rad bi omenil nekaj pomembnih elementov, ki omogočajo celovito oceno
               javnofinančnih gibanj v Republiki Sloveniji, kar pomeni, da je sama razprava o
               državnem proračunu bisteveno preozka in moramo upoštevati tudi ostale elemente
               javnofinančnega bilanciranja. To so pred vsem tiste oblike socialne varnosti, ki jih
               v Sloveniji urejamo preko posebnih inštitucij oziroma tudi tisti del porabe
               družbenega proizvoda, ki ga v Sloveniji oziroma tako kot drugod po svetu organiziramo
               preko lokalne samouprave.</p>
               <p>Glede orientacije oziroma razvojnih elementov tega proračuna oziroma sploh usmeritev
               vlade. Bistvene stvari je povedal že predsednik sam, dodal bi naslednje.</p>
               <p>Nova vlada je v pripravi državnega proračuna za leto 1997 hkrati organizirala tudi
               sodelovanje z mednarodnimi finančnimi inštitucijami, ki naj bi tako vladi kot tudi
               drugim, predvsem inštitucijam civilne družbe, pomagala z ustreznimi strokovnimi
               nasveti oziroma s sodelovanjem pri oblikovanju programa, ki se je v javnosti začel
               imenovati varčevalni program slovenskega gospodarstva. Rad bi opozoril, da je vlada
               sklenila dogovor z mednarodno Banko za obnovo in razvoj iz Washingtona o tako
               imenovani strategiji sodelovanja med to inštitucijo in vlado oziroma Republiko
               Slovenijo na tistih segmentih ekonomskega sistema in ekonomske politike, ki bodo
               omogočali realizacijo načela večjega varčevanja; tako nacionalnega kot tudi na ravni
               posameznih sektorjev.</p>
               <p>Omenil bi samo tri elemente tega programa, ki je bil v javnosti predstavljen oziroma
               pred tem tudi že na vladi sprejet. Gre za tri pomembne elemente. Gre za tako
               imenovano pokojninsko reformo; gre za vprašanje poosodobitve financiranja in
               organizacije na področju zdravstvenega zavarovanja oziroma izvajanja storitev na
               področju zdravstva in na tretjem mestu gre za stanovanjsko gradnjo oziroma za
               financiranje stanovanjske gradnje, ki bo omogočala večji zagon tako tistim, ki
               ponujajo to storitev na trgu, kot tudi omogočala večjo dostopnost do tega premoženja
               oziroma do stanovanj. Stanovanje je v Sloveniji za prenekaterega državljna še vedno
               težko dostopen po sedanjih pogojih. Na drugi strani ta program upošteva elemente
               boljšega gospodarjenja z državnim premoženjem, kar zahteva ustrezno reorganizacijo
               upravljanja z državnim premoženjem in na drugi strani - kot pomemben element tega
               tudi, da se omogoči večja možnost - institucionalna in tudi funkcionalna - udeležbe
               privatnih investitorjev v javni infrastrukturi, ki je vezana predvsem na
               telekomunikacije, transport, energetiko in podobno. Na vseh teh področjih tečejo ta
               trenutek skupni projekti med ustreznimi ministrstvi Vlade Republike Slovenije in
               ustreznimi strokovnimi ekipami Svetovne banke in javnost bo o teh rezultatih
               posameznih projektov tekoče obveščena. Prvi projekt, ki je že v največji meri blizu
               dokončanja te faze, ki bo predstavljena javnosti, je pokojninska reforma, o kateri
               bomo tudi v skladu s časovnimi termini, ki so postavljeni, in delom, ki ga vodi
               Ministrstvo za delo in socialne zadeve, se začela v mesecu oktobru s tako imenovano
               belo knjigo tudi v Državnem zboru in tudi javno, v javnosti.</p>
               <p>Na osnovi tega je moč pričakovati, da se bo stopnja varčevanja v Sloveniji, ki je ta
               trenutek okrog 22% bruto domačega proizvoda v naslednjih štirih do petih letih
               postopoma dvignila do stopenj, ki omogočajo: prvič, da je investicijski ciklus lahko
               vzdržen, kar pomeni, da je povečevanje odstotka in pa rast investicij financirana na
               zdrav način. Na zdrav način pomeni tisto, kar je tudi predsednik vlade omenil, na
               način, ki ne povzroča v nadaljevanju plačilnobilančnih težav oziroma ki v delovanju
               ne pomeni inflacijskih pritiskov v ekonomiji. Gre za pravo mero med domačim
               varčevanjem - to se pravi varčevanjem, ki ga prispevajo tako državljani kot država,
               kot privatni sektor, to se pravi podjetniški na eni strani; na drugi strani pravilna
               kombinacija tistih virov sredstev, ki niso domači, ki omogočajo komplementarni učinek
               domačim virom; to so predvsem tuji finančni krediti, predvsem pa tuje finančne
               naložbe, to so neposredne naložbe v produktivne kapacitete oziroma podjetja v
               Sloveniji. Na osnovi teh treh elementov, ki naj bi ustvarili predvsem možnost na eni
               strani večjega obsega varčevanja in manjšega obsega tiste potrošnje, ki ne prispeva k
               rasti standarda in družbenega proizvoda v Sloveniji; na drugi strani takšnih
               aktivnosti, ki omogočajo z danimi sredstvi, to je državnim premoženjem oziroma javnim
               premoženjem večji izplen teh sredstev. To pa je boljše upravljanje z državnim
               premoženjem in njegova postopna privatizacija - ob tem je seveda diskusija v vladi in
               predlog državnega proračuna tudi poskušala to pot dovolj jasno usmeriti nekatere
               razvojne tendence, ki naj bi se skozi državni proračun odražala z ustreznim obsegom
               in strukturo instrumenti financiranja.</p>
               <p>Poudaril bi za proračun za leto 1997 tri osnovne smeri, ki so bile zajete v tem
               proračunu oziroma so zajete. Prvič. Gre za vprašanja, ki so bila že odprta nekaj
               časa. Na eni strani je to področje kmetijstva, ki na osnovi vseh analiz, ki so do
               sedaj na razpolago tudi javnosti, kažejo, da je potrebno delež sredstev za naložbe v
               kmetijstvu ustrezno povečati. Seveda tudi uporabiti ustrezne instrumente in
               kriterije, ki bodo omogočali, da se uporaba teh sredstev realizira v ustreznem
               preoblikovanju kmetijske politike oziroma kmetijskega sektorja in hkrati omogoči, da
               ob odpiranju trga, ki mu bo morala Slovenija v ustreznem časovnem obdobju slediti, ne
               bo prihajalo do socialnih, regionalnih in ekonomskih negativnih posledic, ki jih ta
               država ne bi mogla oziroma posamezniki v njej ne bi mogli na ustrezen način tudi
               kompenzirati.</p>
               <p>Na drugi strani gre za določeno spremembo na področju angažmaja države v znanost in
               razvoj tehnologije. Če pogledate razporeditev sredstev, boste opazili, da je to drugi
               pomemben segment oziroma sektor, ki je pridobil večji obseg sredstev v državnem
               proračunu. Ne zato, da bi se nadaljevala nespremenjena praksa subvencioniranja na
               področju znanosti in tehnologije; pač zato, da se sredstva državnega proračuna
               uspešneje komplementirajo s privatnimi sredstvi na način, ki bo omogočil, da se
               znanstvenoraziskovalne inštitucije tesneje povežejo s produktivnimi kapacitetami v
               slovenskem gospodarstvu in da se iz tega kot končni rezultat dobi predvsem večja
               dodana vrednost v slovenskih podjetjih. Torej ne gre za način brezkriterialnega
               subvencioniranja, zato ker neka dejavnost obstaja, ampak za tisto vrsto intervencij,
               ki so lahko subvencije ali investicije, ki omogočajo, da se bo znanje pretakalo iz
               znanstvene sfere v podjetniški sektor na način, kot ga poznajo nekatere druge države,
               ki so nam lahko v tem primeru za vzgled.</p>
               <p>Ta dva sektorja - kot sem prej povedal, kot prioriteti v državnem proračunu 1997 in
               verjetno tudi prednosti, ki bodo ostale stalnica naslednjih proračunov v Sloveniji -
               je treba postaviti ob bok tiste vrste intervencij v gospodarstvu, ki ne pomenijo
               zgolj sanacije obstoječih težav, ampak želijo usmeriti napor države, kolikor ga je v
               tem primeru kot intervencija potrebnega, v prihajajoče nove investicije, v tehnološko
               posodobitev slovenskega gospodarstva. S tega stališča, kakorkoli kritično se na to
               gleda, je pomemben element Slovenska razvojna družba, ki s Slovensko izvozno družbo
               pomenita dva nosilna instrumenta ali elementa ekonomske politike, preko katerih naj
               bi država, predvsem vlada, usmerjala tiste napore, ki se sicer lahko izgubljajo skozi
               proračune posameznih ministrstev. V tem primeru so tukaj tako sredstva kot energija
               in instrumenti koncentrirani in s tem omogočajo večji učinek z enakimi sredstvi.</p>
               <p>Razvojna družba naj bi bila predvsem tisti inštrument, ki bi se sicer po zakonski
               dolžnosti ukvarjal tudi z dokončnim saniranjem nekaterih težav v gospodarskem
               sektorju, ki so posledica težkega prilagajanja novonastalim razmeram na trgu in v
               proizvodnji, na drugi strani pa pretežno kot komplementarni vir financiranja tistih
               posodobitvenih investicij v slovenskem gospodarstvu, za katere v privatnem sektorju
               zaradi prisojenih tveganj, ki jih privatni sektor na tem področju opaža, ne želi
               vstopati brez določenih garancij oziroma sodelovanja države. To ni problem samo v
               Republiki Sloveniji, to je problem, ki ga pozna svet v celoti. Če dam kot primer,
               Združene države Amerike so tipičen primer, kjer so s kombinacijo intervencij države
               na ta način ali pa na podoben način in s privatnimi investicijami spodbudili tisti
               tehnološki razvoj, ki daje zdaj Združenim državam Amerike precejšnjo prednost pred
               Evropo in tudi vedno bolj pred Azijo, ko gre za stopnjo produktivnosti in razvoj
               novih tehnologij, ki jim daje to prednost. V tem primeru je pomembna ta tako
               imenovana vloga sklada oziroma družbe za razvoj, ki naj bi se predvsem ukvarjala v
               tem delu s soudeležbo v investicijah, ki pomenijo, kot sem rekel, tehnološko
               posodobitev kapacitete v Sloveniji, in to pretežno, če ne izključno, v sektorju
               gospodarstva, ki je privatizirano. Čez čas pa reorientacijo teh naložb v odprodajo
               takih deležev, to se pravi v privatizacijo te udeležbe - začasne - države v takem
               financiranju. Zaradi tega je tudi v proračun za 1997 prišlo do ustreznih
               inštrumentov, ki predvsem na področju Ministrstva za gospodarske dejavnosti omogočajo
               večjo dokapitalizacijo Razvojne družbe oziroma dodatne vire financiranja, ki so bili
               sprejeti s posebnim zakonom, ki ga je sprejel Državni zbor.</p>
               <p>Ti trije segmenti so predstavljali, kot sem rekel na začetku, osnovne prioritete v
               razgovorih oziroma pogajanjih o državnem proračunu za leto 1997 in predstavljajo
               premik v orientaciji - mislim, da v pravo smer - in če se bo ta tempo lahko zadržal
               na teh področjih, menim, da je to pomemben element razvojne komponente v državnih
               proračunih Republike Slovenije v naslednjih letih. Na drugi strani imamo dve pomembni
               sferi, ki bosta zahtevali neavtomatično krčenje sredstev države, vendar pa resen
               razmislek o drugačnih inštrumentih in načinih prisotnosti države na teh področjih.
               Gre za celotno sfero socialnih transferov - socialnih pravic, kjer ne gre za
               nekritično linearno zniževanje pravic brez ustreznega premisleka in strokovne ocene,
               pa tudi političnega soglasja, vendar mislim, da je potreben, in začenja se proces, ki
               bo omogočil, da socialni transferi oziroma socialne beneficije prihajajo k tistim, ki
               jih dejansko potrebujejo. Kar pomeni, da ni problem pri ljudeh, ki naj bi te
               ugodnosti oziroma beneficije dobili, ampak gre za sistem, ki te ljudi mora najti. To
               se pravi inštrumenti in mehanizmi, ki bodo določili, kdo je dejansko potreben
               socialne pomoči oziroma socialnega varstva, ne pa ponavljanja ali ekstenzijo sistema,
               ki je bil v bistvu razvit v preteklosti in ki se je na nek način avtomatično prenašal
               v sedanjost ne glede na to, da so se zgodile bistvene tektonske spremembe na drugih
               področjih ekonomskega in socialnega življenja v Sloveniji. Zato mislim, da so
               spremembe, ki so pripravljene v Ministrstvu za delo in socialne zadeve in ki bodo
               usklajevane v okviru koalicije in vlade, ko bodo predstavljene Državnemu zboru v
               jeseni letošnjega leta, pomenile I. stopnjo prilagajanja v tej smeri. Tudi to bi
               lahko imenovali pomembno strukturno spremembo v državnem proračunu za leto 1997, kjer
               je sama številka na posameznih postavkah predpostavila tudi ustrezne sistemske
               spremembe, o katerih je v zadnjih dneh v javnosti že nekaj govora oziroma
               Ekonomsko-socialni svet o tem že tudi razpravlja.</p>
               <p>Četrti pomemben element, ki bo zaslužil tako v razpravi o proračunu 1997, še bolj pa
               ob razpravi za proračun 1998 absolutno prednost, je celotno področje politike plač.
               Vlada je že z zakonom o spremembah in dopolnitvah zakona o izvrševanju proračuna za
               leto 1997 jasno nakazala usmeritev, za katero se je koalicija odločila pri
               sprejemanju proračuna 1997. In to je, da se sredstva za plače v javnem sektorju,
               predvsem v državni upravi, kjer ima vlada vsa pooblastila, da se to področje ureja
               samostojno, premakne iz koncepta linearnega plačevanja zaposlenih oziroma načina, ki
               temelji predvsem na - bom rekel - izkušnjah in starosti zaposlenih, ko gre za njihovo
               nagrajevanj in kjer je stopnja individualne nagrade za dober rezultat zanemarljiva, v
               drugačen sistem. In sicer, da bodo ministri oziroma ustrezni predstojniki resorjev v
               celoti odgovarjali v okviru fisikalnega leta, v okviru obsega denarja, ki ga bodo
               dobili za plače, za plačno in zaposlitveno politiko znotraj ministrstva. Kar pomeni,
               da bodo ministri oziroma drugi predstojniki nagrajeni za takšno organizacijo in
               takšne kadre, ki bodo omogočali, ob ustreznem manjšem številu ali nespremenjenem
               številu kadra, boljše končne rezultate samega ministrstva ob danih sredstvih, ki so
               na razpolago. Na ta način se odgovornost prenaša z neke imaginarne vladne
               odgovornosti za politiko plač, vsaj ko gre za državne organe, na raven predstojnikov
               ministrstev oziroma ministrov in predstojnikov uradov. To pomeni večjo
               decentralizacijo odločanja in s tem večjo možnost, da pride do stvarnih prihrankov,
               ki so tako zaželeni in potrebni na področju plač.</p>
               <p>Drugo, kar je pa pomembno, je pa popolnoma jasno in to številke v proračunu kažejo -
               primerjave s preteklimi leti pa še toliko bolj - da takšna dinamika rasti plač -
               govorim o javnem sektorju, kot se je zgodilo v zadnjih dveh letih - jo ta državni
               proračun v naslednjih letih, prvič: ne more in drugič: ne sme ohraniti. Sicer bo ta
               delež plač, ki ga sprejemate v državnem proračunu, ostajal še nadalje vedno večji in
               seveda s tem zmanjševal tiste prednosti, ki naj bi jih pridobili s tem, kar sem
               omenil predhodno.</p>
               <p>In nenazadnje - področje investicij, ki je sicer deloma povezano s tistim, kar sem
               govoril o kmetijstvu, znanosti in gospodarskih dejavnostih. Pri investicijah je,
               kolikor je bilo to mogoče v tem kratkem času za proračun za leto 1997¸, prišlo do
               prvega poskusa selekcioniranja prednosti. Ne more biti vseh približno 12 ali 13
               sektorjev hkrati deležnih enakega obsega sredstev za investicije v naslednjem
               obdobju, ob predpostavki, da se bo zgodilo na drugih elementih državnega proračuna in
               javnih financ tisti premik iz strukturne narave, ki bodo zmanjšali obseg teh sredstev
               - in delež teh sredstev v proračunu seveda se bo sprostilo nekaj več prostora za
               investicijsko dejavnost države, pri čemer pa velja, da bi moralo ob razpravi za
               proračun 1997 in 1998 priti jasno do izraza, kaj so v tem trenutku res dejanske
               prioritete. Težko bi bile hkrati prioritete enak tempo investiranja, recimo, na vseh
               sektorjih, ki jih v tem trenutku poznamo in kjer se želi v bistvu investirati,
               približno za toliko, da bi moral biti družbeni proizvod približno za 5% večji, če bi
               želeli vse te nacionalne programe tudi dejansko uresničiti. Torej je trenutek, ko bo
               treba te prioritete ustvariti. Mislim, da proračun predvsem za leto 1998 bo v svojem
               usklajevanju predvsem določil te vrste prioritet.</p>
               <p>Če končam z globalno oceno odnosa med državnim proračunom in drugimi proračunskimi
               uporabniki, bi ugotovil naslednje; da se na področju prihodkov javnih blagajn dogaja
               tisto, ker smo predpostavili: delež sredstev, ki pritekajo v vse štiri blagajne
               javnega sektorja, se v deležu bruto domačega proizvoda znižuje. Torej, bom rekel,
               neposredna fiskalna obremenitev vseh tistih, ki prispevajo v te blagajne, se
               relativno - glede na stopnjo rasti družbenega proizvoda - zmanjšuje. V letošnjem letu
               bo to zmanjšanje približno za 0,5 odstotne točke, v naslednjem letu se to
               zmanjševanje nadaljuje najmanj s takšnim deležem. Prvič v zgodovini Slovenije bo
               padlo pod 44% bruto domačega proizvoda, kar pomeni, da vlada v tem trenutku ne
               predvideva novih fiskalnih zajetij oziroma novih fiskalnih virov, seveda če ne bi
               prišlo do takšnih odločitev, ki bi povzročale nepredvidene dodatne izdatke na ravni
               državnega proračuna ali na katerikoli drugi blagajni, ki sodi v štiri javnofinančne
               blagajne. Na drugi strani se je v letu 1997 zgodilo, da je delež porabe celotne
               javnofinančne porabe v odnosu na bruto domači proizvod nekoliko večji kot v lanskem
               letu oziroma v letu 1996 predvsem zaradi razlogov, ki sem jih omenil prej, ko sem
               govoril o strukturi in razvojnih načrtih državnega proračuna. Dejstvo, da se
               transferji iz državnega proračuna v druge blagajne javnih finance povečujejo - tako
               nominalno kot tudi izrazito realno (če povem samo nekaj procentov, gibajo se med 20
               in 50% realno rasti) - potem seveda pomeni, da državni proračun sam za sebe ni več
               osnovni indikator razvoja na tem področju, ampak celotne štiri blagajne, ker prihaja
               do velikih prerazporeditev med njimi. Kot sem rekel, ta odstotek glede na predvideno
               rast družbenega prozvoda pomeni okoli 46,1 do 2% javnofinančnih izdatkov. In to je
               prispevalo k predvidenemu primanjkljaju državnega proračuna v višini približno 0,9%
               in vseh štirih blagajn javnega sektorja nekoliko manj, od tega približno 0,7%.
               Rezultati v prvih sedmih mesecih letošnjega leta na tem področju kažejo, da je
               situacija v tem trenutku še vedno boljša od tiste, ki je predvidena z dokumenti, o
               katerih bo tudi razpravljal Državni zbor. Ta trenutek so celotne štiri blagajne
               javnega financiranja še v rahlem presežku, in sicer za približno 4 milijarde
               slovenskih tolarjev po sedmih mesecih - če govorimo o kumulativnih gibanjih 1 do 7.
               Vsekakor je zadnji kvartal vsakega leta proračunsko gledano in sezonsko vedno slabši
               od predhodnih treh in v tem primeru je predvsem bistveno, da dosežemo rezultat, ki bo
               v najslabšem primeru takšen, kot je bil predviden z načrti. Upam pa, da se bodo
               zgodile nekatere stvari, ki bodo omogočile, da bo ta končni primanjkljaj manjši od
               sicer predvidenega.</p>
               <p>Za naslednje leto se predvideva manjši primanjkljaj. Kot veste, v izhodiščih in
               proračunskem memorandumu, ki je gradivo, ki naj bi veljalo kot orientacija za štiri
               leta - zmanjševanje proračunskega primanjkljaja na raven približno 0,5 kot maksimalen
               obseg primanjkljaja in hkrati tudi ustrezne spremembe znotraj strukture teh
               javnofinančnih izdatkov. Gledano primerjalno: ti podatki pomenijo, da je Slovenija v
               vseh kategorijah javnofinančnih pokazateljev ali v evropskem povprečju ali pa
               nekoliko pod evropskim povprečjem, se pravi z rezultatom, ki je nekoliko boljši od
               tega povprečja.</p>
               <p>Zadnja opomba, ki je pomembna s stališča ocene oziroma tudi predvidenih gibanj na
               področju javnega dolga kot dela bilance javnega financiranja je pomembno, da kljub
               temu da smo z letom 1996 prevzeli nekatere obveznosti, ki so Republiki Sloveniji
               omogočile normalen vstop v mednarodni finančni svet in ustrezno pridobitev tistega
               ratinga, ki Slovenijo uvršča med države, ki imajo investicijsko kvaliteto, je skupni
               javni dolg Republike Slovenije, ki vsebuje tako vlado oziroma državni proračun,
               lokalne proračune, obe blagajni socialnega zavarovanja in vsa tista podjetja oziroma
               družbe in sklade, v katerih ima država ali 100% kapitalsko udeležbo ali pa kontrolira
               v pretežni meri njihovo delovanje, je bil 32,1%. Sam državni dolg, kot se običajno
               primerja na ravni mednarodnih primerjav, pa je bil približno 24%, kar pomeni, da ni
               prišlo do izrazite spremembe v stopnji zadolženosti Republike Slovenije, da je
               Slovenija s svojim deviznimi prilivi, tudi država s svojim fiskalnim potencialom
               popolnoma sposobna normalno servisirati vse svoje obveznosti in da zaradi tega ne
               prihaja do izrazitega pritiska na ostale oblike porabe v okviru javnih financ.</p>
               <p>Torej, država absolutno kontrolira svojo stopnjo zadolženosti, država je tudi
               predlagala oziroma vlada je predlagala v zakonu o izvrševanju proračuna za leto 1998
               dodatne dopolnitve sistema kontrole zadolževanja predvsem javnega sektorja. V zakonu
               imate prvič v tej zgodovini koncept kvot oziroma splošne kvote, ki daje informacijo -
               oziroma ne samo informacijo ampak omejitev - za skupno zadolžitev javnega sektorja
               oziroma predvsem inštitucij javnega sektorja v določenem proračunskem obdobju oziroma
               fiskalnem obdobju. Na ta način smo vzpostavili prvo fazo normalnega upravljanja z
               dolgom tudi na področju javnih inštitucij, to se pravi skladov, javnih podjetij in
               podobnih inštitucij, kar pomeni, da je v naslenji fazi predvsem potrebno to povezati
               še s tako imenovanim ustreznim načinom upravljanja teh inštitucij - to je tako
               imenovani corporing goverments, to se pravi način vodenja poslovanja teh inštitucij.
               In tretjič, kar je še pomembnejše v okviru tega in je povezano s prioritetami
               investicijah: določiti oziroma ugotoviti njihov finančni potencial, ki omogoča tem
               inštitucijam, da so v stanju ob izvedenih programih, te programe tudi normalno
               financirati brez pritiska na državo, neposredno oziroma z vnovčevanjem jamstev,
               garancij in podobnega. Na ta način se tudi stabilizira okvir zadolževanja oziroma
               okvir investicijskih programov na tem področju in s tem tudi normalizira celoten
               obseg zadolževanja države v širšem smislu.</p>
               <p>Podrobnejše razlage posameznih proračunskih postavk znotraj državnega proračuna bodo
               v nadaljevanju razprave o državnem proračunu dali posamezni ministri in Ministrstvo
               za finance v okviru Odbora za finance, kjer bo tekla osnovna razprava o državnem
               proračunu. Vsekakor pa boste že v času razprave o državnem proračunu za leto 1997
               tudi dobili informacije in upam, da tudi že dokončni predlog o proračunu za leto
               1998, za katerega so v tem trenutku že začela teči usklajevanja med resorji v tem
               tednu. Hvala lepa.</p>
            </sp>
            <sp xml:id="SDZ2-Izredna-13-1997-09-10.sp7">

               <speaker>PREDSEDNIK JANEZ PODOBNIK:</speaker>

               <p>Hvala lepa ministru za finance gospodu Gaspariju. Besedo dajem guvernerju Banke
               Slovenije, dr. Francetu Arharju.</p>
            </sp>
            <sp xml:id="SDZ2-Izredna-13-1997-09-10.sp8">

               <speaker>DR. FRANCE ARHAR:</speaker>

               <p>Hvala za besedo gospod predsednik.</p>
               <p>Cenjene dame in gospodje, cenjeni parlament! Ne glede na to, da sta oba predhodnika,
               predsednik vlade na eni strani, kot minister Gaspari, že spregovorila o marsikaterem
               problemu, tudi o dobrih rezultatih, ki jih je ta država naredila v tem sorazmerno
               kratkem obdobju njenega obstoja, pa mi vseeno dovolite, da še sam opozorim na
               nekatera dejstva, ki so v tem istem kontekstu in izvirajo iz denarnega območja.
               Namreč, mi vidimo v naši soseščini, kakšna skrb vlada v Evropi, kakšen denar bo ta
               Evropa dobila. Ali bo dobila tako trdnega, kot je nemška marka ali nizozemski gulden,
               švicarski frank ali avstrijski šiling, in če ga ne bo, kdo bo kriv za katastrofo, ki
               bi ne prizadela samo Evropo, ampak tudi velik del sveta. Mislim, da je danes čas za
               pomemben razmislek tukaj, pri nas v Sloveniji ob tej priložnosti - ob razpravi o
               proračunu. Kajti, če se je ta parlament, če se je ta država odločila, da ji je pot
               Evropa, potem mislim, da ne more iti ta proračun mimo Agende 2000, ki jo je Evropska
               unija izdala, v kateri kaže tudi na nas, kaže na to, kakšne perspektive ima ta mala
               ekonomija. Z drugimi besedami; če je Slovenija odločena, da nadaljuje pot v Evropo, v
               družbo tistih, kamor pripada že dolgo časa po kulturi in po drugih predpostavkah,
               potem se moramo resno pogovoriti o nekaterih zadevah. Nekaj jih je bilo omenjenih
               tukaj s strani obeh predhodnikov.</p>
               <p>Prva stvar, ki tudi zadeva denarno politiko in slovenski tolar, ki je bil rojen v
               tem parlamentu, z veliko negotovostjo, ne tako, kot jo ima danes Evropa, kajti
               Slovenija ni imela izbire, imela je slabo valuto. Narediti boljšo, vemo, da ni lahko.
               Nobena valuta ni rojena z garancijo stabilnosti, tako kot človek: je rojen, osebno se
               pa vzgoji. Tako je z denarjem; je spočet, pa ne veš, kako bo trden. In v svetu danes
               velja, in svet si prizadeva za stabilnost. Take stabilnosti, kot jo ima danes Evropa,
               pa tudi svet že desetletja ni imel, tako nizkih inflacijskih stopenj, tako nizkih
               obrestnih mer in na drugi strani: tako nizkih donosov tudi. Če je Slovenija majhna -
               in podatki so tukaj, brez dvoma: majhna je - se zastavlja vprašanje, kako in kje
               lahko išče mala ekonomija svoje mesto pod soncem v Evropi, v taki konkurenci, pri
               takem standardu in takem razvoju. Je med njimi nekaj majhnih ekonomij, zelo uspešnih,
               malo večjih kot Slovenija: od nizozemske, finske, irske in če se človek ustavi pri
               njih in se vpraša, kateri so pravzaprav temeljni parametri, ki jih mora neka mala
               ekonomija imeti permanentno pred očmi, potem so ugotovitve naslednje.</p>
               <p>Prvič. Glede na odprtost; kakšen je odnos do tujcev, kakšen je odnos do tujih naložb
               v posamezni ekonomiji. Mi smo prakticirali oziroma prakticiram tuje naložbe že od
               davnega 1968. leta. To so bili znani pogodbeni joint venturi. Vemo, kaj smo
               pridobili: nekatera podjetja, pa tudi do kakšnih izkušenj so prišla. Situacija, v
               kateri smo se znašli od lanskega leta dalje, je v Sloveniji drugačna, kot smo jo
               imeli v bivši državi. Dobili smo novo kvaliteto, zahvaljujoč novemu razvoju v
               Sloveniji - kapitalskemu trgu, tako imenovano kategorijo portfelj investicij. Med tem
               časom je tolar postal konvertibilen. 1. september 1995 je znana letnica in s to
               konvertibilnostjo je ta država prevzela nase veliko odgovornost pred svetovno
               javnostjo. Kajti vemo, kaj pomeni ta konvertibilnost - konvertibilnost za tekoči
               račun plačilne bilance in ne konvertibilnost za kapitalski račun bilance. Mi kot
               centralna banka smo se in se od te deklaracije dalje zavedamo, s kakšnim dodatnim
               rizikom dejansko nastopa Slovenija na mednarodnih trgih, predvsem kadar gre za
               kapitalske transakcije. Vi veste, da so kapitalske transakcije v času globalizacije
               ena najbolj nevarnih stvari za premike v posameznih ekonomijah.</p>
               <p>Pravijo, da se kapital premika s svetlobno hitrostjo, glede na novo tehniko pa
               sploh. In če je temu tako, je treba takoj zastaviti vprašanje, kakšne vrste pa je ta
               kapital, kdo je njegov lastnik, kakšno mobilnost ima, kam bo odšel, kdaj nas bo
               zapustil, kdaj se bo ustrašil. Predsednik vlade je omenil primer Češke, Tajske ali
               drugih "azijskih tigrov", kaj se je zgodilo samo v letošnjem letu. Tega dejstva smo
               se še kako zavedali in se zavedamo - tudi iz drugega razloga - v Sloveniji je
               kratkoročnost z velikim domicilom pri prebivalstvu. To iz preteklosti. Človek je
               vedno živel od danes do jutri zaradi slabega denarja. Vedno se je boril, da bi imel
               jutri isto vrednost, kot jo ima še danes in če danes pogledate bančne vloge v
               Sloveniji, spodbudno naraščajo. Kar se ročnosti tiče, pa je še vedno neka konstanta
               in ta konstanta je težka - v zadnjem času je 40% vlog na vpogled. To kaže na nekaj!
               Kaže ravno na to, čemur pravimo zaupanje - na eni strani, na drugi strani pa tudi na
               to, kako je slovenski človek pripravljen reagirati glede na spremenjene razmere. Ker
               če bo šlo slabo slovenski valuti, se bo takoj premaknil v drugo varno zavetje, ki se
               v Sloveniji še vedno imenuje nemška marka. Če se pogleda struktura vlog v Sloveniji,
               potem lahko ugotavljamo, da se ta izboljšuje v korist slovenske valute; da zaupanje
               raste; da imajo banke na podlagi tega zaupanja tudi večji manevrski prostor.</p>
               <p>Globalno gledano pa je danes premoženje v slovenskih bankah lastninsko tako
               razdeljeno. Nekaj manj kot 4 milijarde mark - govorim v devizah - je v lasti
               prebivalstva. 2 milijardi v lasti centralne banke in dodatni 2 v lasti poslovnih bank
               ter podjetij. To se pravi glede na lastnino je največja odgovornost temu slovenskemu
               prebivalstvu, da bo upravljanje s tem denarjem v bankah tako, da bo krepilo nadaljnje
               zaupanje. In vi veste, v bankah je največja umetnost prav ta, sprejeti likviden denar
               od mojega komitenta in ga tako upravljati, da bo likviden tudi, kadar ga bo moral
               dati. Na to opozarjam zato, ker tuje naložbe v obliki portfeljev investicij so takega
               značaja: danes sem tukaj v eni valuti, jutri sem v drugi, v tej isti državi, tretji
               dan odidem iz te države. In če mi pogledamo, kaj se je dogajalo v tem kratkem obdobju
               in s čim se je centralna banka ukvarjala, s kakšnimi problemi - da ne omenjam "posla
               stoletja" s stanovanji v Sloveniji - sanacije bank, kjer je bil velik problem z
               likvidnostjo, pa privatizacije, kjer prihaja do pretakanja iz bančnega sektorja na
               kapitalski trg. Na vse te tri komponente mora centralna banka permanentno misliti,
               kadar misli na tolar, na njegovo zdravje, na njegovo stabilnost. Pri tem mišljenju
               ima vedno pred očmi zaupanje in kredibilnost, kajti ta parlament je zapisal med prvi
               postolat centralne banke: skrb za stabilnost.</p>
               <p>Danes je v Evropi marsikje postavljeno vprašanje, zakaj nimajo centralne banke
               zapisano v svojih zakonih skrb za gospodarsko rast, skrb za manjšo brezposelnost.
               Odgovor je v tem, kaj lahko centralna banka naredi. Centralna banka lahko na dolgi
               rok vpliva samo na inflacijo in inflacija je denarni fenomen. Na dolgi rok, če se
               vzpostavi stabilnost, bomo imeli oboje: bomo imeli gospodarsko rast in bomo imeli
               novozaposlenost. Če tega ne bo, je tako imenovani kratkoročni pristop, na katerega je
               opozarjal že profesor Fridman pred 20 leti, tisti, ki je najbolj nevaren. Daš nekaj
               nekomu, ta bo porabil, pa ne bo jutri nič boljši, ker se ni imel časa reorganizirati,
               prestrukturirati. Vi veste, mi smo proti domačim bankam postavili zahtevo - kadar
               govorimo o kratkoročnem denarju, o tistem, ki ga ne tiska slovenska centralna banka -
               to se pravi o tujem denarju, da imajo te banke zaradi slabih primerov v preteklosti
               100% likvidno rezervo. Omenil sem, da ima slovenska centralna banka, gledano na
               lastnino, 2 milijardi nemških mark, v posestih imamo pa še 3 milijarde dodatnih. S
               svojimi papirji, ki jih imamo na trgu, in z namenom, da bi tisti del, ki gre skozi ta
               tako imenovani inštrumentarij deviznega minimuma, centralna banka dejansko
               zagotavljala, da ne bi prišlo nikdar več do fiaska in bi bila bančna okenca zaprta.
               Torej mi smo nehote postavili vis a vis tujcem, kadar govorimo o kratkoročnem denarju
               - o portfelj investicijah, enak model kot proti domačem. Zavarovanje njihovega
               interesa: sprašujem vas, kaj bi se zgodilo, da bi se jutri tuji investitorji v
               Sloveniji odločili, da zapustijo Slovenijo in bi centralna banka rekla: Oprostite,
               tolar je kovartibilen za tekoči račun, ne morete iti ven, boste čakali. Slovenija bi
               dobila največje nezaupanje.</p>
               <p>In zato ker smo že 1995. leta tudi zaradi obrestnih diferenc, ki obstojajo in so
               normalne, uvedli poseben depozit na finančne račune na finančne kredite, smo tej
               logiki sledili tudi pri portfelj investicijah. Tukaj ni noben politični pristop bolj
               ugajati Natu, bolj ugajati Evropi in tako naprej. Tukaj se varovati zato, da bi z
               lastno valuto prišli zdravi v Evropo. Ker zdravje moramo priskrbeti mi sami, Evropa
               ga ne bo dala. In Evropa ne bo poravnala minuse ali nasprotja, ki danes obstojajo.
               Druga vrsta - direktne investicije. Direktne investicije je centralna banka vedno
               pozdravljala, ker so to rizične investicije, so to dolgoročne investicije in pri
               direktnih investicijah si investitorji prizadevajo, da bi tudi s svojimi dogajanji
               delovali v smeri nadaljnje stibilizacije. Pri direktnih investicijah ni obresti, je
               udeležba na profitu. Vendar, se mora pri direktnih investicijah Slovenija tudi
               dogovoriti in opredeliti, v kateri smeri bo šla. Globalizacija je nov fenomen; pri
               globalizaciji države izgubljajo svojo suverenost, vlade svojo moč, kajti
               nadnacionalne firme imajo svojo strategijo. Imamo tudi take primere že v Sloveniji.
               Zato se mora Slovenija vprašati, namreč Slovenija je pravi "stacker" na svetovnem
               trgu. Na globalnem trgu je povpraševanje veliko, če bi se to povpraševanje jemalo kot
               merilo za brez poselnost potem ne bi bilo brez poselnosti. Kajti, za katerokoli ceno,
               vi veste, se da marsikaj prodati. Če se ve, kaj je situacija na domačem trgu in
               kakšna je cena na domačem trgu, bom prodajal kolikor se da dolgo na domačem trgu. Z
               drugimi besedami, poglejte, kadar mi govorimo o tečaju tolarja, mora slovenska
               centralna banka, tako kot vse ostale, upoštevati celotno sfero v realnem sektorju:
               kaj se dogaja, kakšni so rezultati v plačilni bilanci, kakšne so kapitalske
               transakcije. In če mi gledamo to obdobje 4 let, ko smo polno delovali od 1992 do
               1996, potem poglejte, od kod je prihajal pritok na naše račune. Približno 1,5%
               družbenega bruto produkta predstavljajo viški v plačilni bilanci, 1% direktne
               investicije, 2,1% so dolgoročne zadolžitve v tujini, in 0,1% kratkoročne zadolžitve.
               Tako strukturo ima danes malokatera država, sploh pa v tranziciji. Namreč,
               tranzicijske države niso spoznale nevarnosti kratkoročnega dolga in hitrih premikov.
               Mi smo v ponedeljek ugotavljali za isto mizo v Bazlu ravno ta problem, kako je z
               napadi na valute, kaj se dogaja z dolarjem in kaj se lahko pričakuje in kje so vzroki
               pravzaprav za tak kolaps, ki ga je doživela Češka ali azijski tigri. Kratkoročen dolg
               na Češkem - 35% deviznih rezerv, na Tajskem 122% deviznih rezerv, pri nas, kot
               rečeno, hvala bogu ga nimamo, razen če gledamo v bankah a vista vloge prebivalcev,
               vendar tudi te se tam ne opazujejo.</p>
               <p>Pri nas, kot rečeno, smo blokirali kratkoročen aspekt s pogojevanjem srednjeročnega
               obdobja. In to imamo namen, ne glede na to, kaj piše v asociacijskem sporazumu,
               toliko časa in pod takimi pogoji, da to Evropa tolerira in da se ta prostor pripravi
               na dodatno konkurenco. Če izhajam iz Agende 2000 samo na denarnem področju, na
               bančnem področju, potem ugotavljam tukaj dva problema, katera se zavedamo, katera bo
               treba rešiti in rešiti s pomočjo odločitev v tem parlamentu. Sta pa naslednja:
               namreč, v tem dokumentu se očita, da ta bančna industrija v Sloveniji še ni
               prilagojena, še ni tako organizirana, tuja konkurenca se duši na domačem slovenskem
               bančnem trgu. Koliko je tukaj resnice in kako se vidi ta resnica? Prvič: v Sloveniji
               je 28 bank. Tujci so prisotni v 18 bankah. Če primerjam tujce s slovensko državo,
               slovenska banka je prisotna v 12 bankah, v dveh bankah popolni lastnik. To se pravi,
               tujci so med nami. Tujci imajo že svoje banke tukaj. In to, kar se je večkrat slišalo
               tudi in že v tem parlamentu, če bi imeli več tujcev, bi bila nižja obrestna mera,
               nižja marža in tako naprej.</p>
               <p>Poglejte, kakšna je ta zadeva primerjalno. Namreč, če se gleda po kapitalu, koliko
               ga je v tujih rokah, potem je v tujih rokah v Sloveniji približno 12% kapitala, na
               Madžarskem 50%, na Češkem 20%, na Poljskem 6%. In če bi veljala logika, da je
               pretežni del kapitala v tujih rokah, in ker so v tujini ugodnejše marže, potem bi
               človek enostavno rekel: najboljše obrestne marže so na Madžarskem - najnižje, potem
               ji sledi Češka in potem Poljska - vendar temu ni tako. Madžarske obrestne marže so
               višje kot slovenske, pa so nižje, kot so češke in poljske. Skratka, hočem reči - pa
               so še vedno visoke. Namreč, govoriti danes o bančnih maržah, je zelo aktualno, ker se
               nacionalni sistemi primerjajo drug z drugim. In če se pogledajo samo podatki med
               razvitimi državami, kjer so finančni trgi na drugačnem nivoju, kot je slovenski; kjer
               imajo banke drugačen manevrski prostor kot slovenske, potem mi lahko ugotavljamo, da
               je marža v Združenih državah 3,1, pa imajo banke samo 24% trga, ves ostali trg imajo
               druge inštitucije. Pa v Nemčiji 1,4 in na Japonskem 1,1. In skozi drugi aspekt: ali
               je tam situacija boljša, kjer je država lastnik bank vis-a-vis situaciji, kjer je
               privatni kapital lastnik bank. Zelo pomembno vprašanje za bližnjo prihodnost za
               Slovenijo, ko se bo odločala, ali iti v privatizacijo, kakšno privatizacijo bank, ki
               tukaj delujejo med nami. Namreč, marsikdo bi bil začuden ali bo začuden, če povem, v
               Nemčiji je 50% bančnega sistema v državnih rokah, v državnih direktno in deželnih. V
               Argentini - 42%, v Braziliji - 48%, v Franciji - 17% itn. Pomembno strateško
               vprašanje bo pred tem parlamentu, za kaj se bo odločil. Mislim, da je pri nas doma
               slab priokus: kjer je država zraven, tam je slabo gospodarjenje, slabo menedžiranje,
               zato bi bilo boljše oddati stvari takim ali drugačnim lastnikom. Marsikdaj to velja,
               vedno pa ne. Vse je odvisno od ljudi. Od ljudi, ki so tam, ki se zavedajo
               odgovornosti, ki odgovarjajo dejansko lastniku. Z drugimi besedami, poglejte; ko
               govorimo o obrestni meri tudi v Sloveniji, s katero niso zadovoljni dolžniki, niso
               zadovoljni varčevalci, ker je prenizka, želeli bi višje donose, ni zadovoljen še
               marsikdo, bi rekel naslednje. Ne pozabimo, obrestna mera je v veliki meri odvisna od
               večje ali manjše sreče pri plasiranju denarju, pri kreditih. Če zopet to kategorijo
               človek pogleda, koliko je slabih kreditov v slovenskem bančnem sistemu vis-a-vis
               državam v tranziciji, lahko ugotovi, da je po čiščenju v sanacijskem procesu celoten
               bančni sistem približno na nivoju 10% slabih kreditov. V ostalih tranzicijskih
               državah je ta odstotek 10 do 30. In zato pozivajo mednarodne institucije, na načelu z
               Banko za mednarodne obračune, da je treba v državah v tranziciji imeti močnejše
               banke, z večjim kapitalom, kajti finančni sektor je tako kot trgovina s porcelanom.
               To ni realen sektor ali trgovina z gradbenim materialom. Karkoli se zgodi, karkoli
               pade, se razbije in je po navadi poškodovan še tisti, ki je to povzročil. Če je,
               seveda, je to dobro, da se kaj nauči. Če ni, je to zopet drugo vprašanje.</p>
               <p>Skratka, ko človek gleda na Agendo 2000, potem se vpraša in je resno vprašanje na
               enem segmentu, ta segment ali to vprašanje pa se glasi: Kako se bomo ravnali, kaj
               bomo delali v tistem trenutku, ko bodo sem prišli tujci v obliki filial. To, kar je
               ta parlament že sprejel za podjetja, 1994. leta v zakonu o podjetjih - to se pravi
               organizacijske oblike brez kapitala z močnimi hišami v ozadju, z zvenečimi imeni - in
               od tega vprašanja, ali kar bo predhodno že prej odločal parlament, ali bomo mi še
               imeli 100%-no zavarovanje depozitov v Sloveniji, to, kar je v bančnem zakonu. Kako bo
               šlo to v kakšno korelacijo? Nemčija v Strassbourgu toži Evropo, ker ni zadovoljna s
               priporočili takega, kakršnega imamo v zakonu - zelo delikatno vprašanje. Treba bo
               biti previden, z vso mero občutljivosti, da ne bi ta krhkost, ki postaja vsak dan
               bolj robustna, se zopet spremenila v negativna pričakovanja.</p>
               <p>Z drugimi besedami, poglejte, če mi govorimo danes o bančni industriji na eni
               strani, na drugi strani o realnem sektorju, na treji strani o stabilnosti in o naših
               namerah, da pridemo v Evropo, da ta tolar zamenjamo z evrojem ali kakorkoli se bo že
               pač imenoval - vendar zaenkrat, kot vemo, naj bi se imenoval evro - potem je, tako
               mislim, ta proračunska debata izrednega pomena zaradi dveh elementov, ki jih ta
               država ne izpoljnjuje: to je inflacija in to je dolgoročna obrestna mera. Mi smo
               slišali predsednika, kakšne namere ima vlada: še malo počakati, morda dve leti, pa
               potem zadevo bolj zagrabiti. Mislim, da je treba razmisliti o čim manjšem čakanju.
               Namreč, če si danes pogledate cene v Sloveniji, kakšne so, kakšna izgleda inflacija,
               kako je s kontroliranimi cenami, potem se vidi - kot je bilo tudi rečeno in
               pojasnjeno - da je danes bolj intezivno prilagajanje cen tistih, ki so pod kontrolo
               vlade. Namreč, če se gledajo proste cene - na proste cene vpliva denarna politika, te
               varirajo od 4 do 5%. Ne pozabite, centralna banka plačuje ciljno inflacijo, skozi
               papir, ki ga imamo na trgu - blagajniški zapis z nakupnim bonom, plačujemo ciljno
               inflacijo in jo pri premikih s pomočjo dirigiranih cen zelo plačamo ali višje
               plačamo.</p>
               <p>Skratka, če ni paralelnega prestrukturiranja tistega sektorja, ki ima monopolni
               položaj, ki ima dirigirane cene, je tukaj zelo umestno vprašanje, koliko časa
               nadaljevati s takim prilagajanjem.</p>
               <p>Drugič. Kar zadeva dolgoročne obrestne mere. Referenčna obrestna mera v Evropi je
               desetletna državna obveznica. Mi takega papirja nimamo, ker kot sem rekel, slovenski
               človek je zaradi slabe izkušnje v preteklosti usmerjen na kratkoročnost. V letošnjem
               letu je 20% vseh vlog prišlo nad 12 mesecev - samo 20%! In, ljudje, mi se sprašujemo,
               od kod nove investicije! Za nove investicije je treba najmanj srednjeročna ali
               dolgoročna sredstva. In kje jih bomo dobili? Računamo na nas, na te ljudi, ki naj bi
               s pomočjo pokojninske reforme, reforme v zdravstvu začeli drugače gledati, začeli
               drugače varčevati, začeli dolgoročno varčevati, ki bodo od nas zahtevali trden tolar.
               Če ne bo trdnosti pri denarju, vse reforme propadejo - popolnoma jasno. In tisti, ki
               jemlje kratkoročne obrestne mere za referenco na tem področju, seveda nima prav. Še
               nekaj doživljamo, pa ne samo mi, tudi Evropa. Ta tehnološka revolucija v industriji,
               ki gre in ima svoj pohod, ima drugačne zahteve do lastnikov. Tisto, kar je bilo prej
               - oprema, tehnologija, kot je bilo rečeno, je ta na nivoju evropskega standarda z 10
               leti amortizacije - se je danes marsikaj spremenilo na 2 leti, na 3 leta. In ne mi
               zameriti, taki smo pač ljudje, Slovenci, ko smo začeli drugače živeti, v marsikateri
               sredini se v večji meri gleda na vozni park, da se ta obnavlja v 3 letih kot pa
               katerakoli druga tehnologija, ki danes prinaša kruh, ki prinaša rezultate. Če se
               pogleda, kam je šel ta denar, ki je prišel iz tujine, da se je dolg ustvaril na tem
               nivoju 4 milijarde dolarjev, potem mi lahko ugotavljamo, da se je marsikje tudi s
               pomočjo tujega denarja, vršil transfer v privatne roke preko plač in vsega tega.
               Kajti, prišlo je do dekapitalizacije. Nismo vsi enakega mišljenja, kar se tiče
               privatizacije, tudi nikdar ne bomo, kajti marsikje je tisto pravilo, kot veste:
               boljše vrabec v žepu kot golob na strehi; boljše je danes imeti višjo plačo, kot pa
               čakati kot lastnik zdaj, da mi bo podjetje dalo rezultate. Tako je.</p>
               <p>Tudi s tem mora računati centralna banka, ko gleda na tečaj. Pri tem gledanju na
               tečaj moram reči še nekaj. Ker smo tako odprti, je današnje delovanje centralne banke
               vis-a-vis bančnemu sistemu samo s pomočjo in na podlagi deviznih operacij. Če greste
               gledati našo bilanco, ni več nobenega finančnega kredita bankam. Vse je usmerjeno v
               to, kaj se dogaja s tečajem, da bi bil ta relativno čimbolj stabilen in da ne bi
               prišlo do razkorakov med temi osnovnimi parametri, ki dajejo ton in od katerih se
               pričakuje, da se bo videlo tudi, kakšen je tečaj, in sicer ostala splošna situacija.
               Z drugimi besedami - mi nismo zamenjali cilja v Banki Slovenije. Vedno smo
               poudarjali, da nam je prvi cilj količina denarja. Kot sem povedal, od tega je na
               dolgi rok odvisna inflacija in če imamo pri količini denarja prostor, potem
               interveniramo tudi pri tečaju, pa gledamo, kaj je v plačilni bilanci. Trenutno je v
               plačilni bilanci deficit zelo simboličen 0,3, 0,2% družbenega bruto produkta. Če se
               to gleda, je Slovenija daleč pred vsemi ostalimi, kajti ta ista Češka, ki je to
               doživela, je imela deficit 8 do 9% družbenega bruto produkta, na Daljnjem vzhodu še
               7%, vendar poglejte, kaj vse vpliva na pričakovanja. Namreč, ta mala Tajska - bila je
               večkrat omenjena kot azijski tiger, pa je še - je projicirala v proračunu proračunski
               suficit. Zgodilo pa se je, da so šla konkretna gibanja v smeri deficita. Trg je
               ocenil s pomočjo parametrov kratkoročne zadolženosti skozi deficit v plačilni
               bilanci, skozi drugačna gibanja v proračunu, da tukaj ni realnih povezav in je začel
               reagirati. In ni težko zmleti majhne ekonomije ob velikih kapitalih.</p>
               <p>Skratka, poglejte. Mislim, da je tako prepričanje tudi pri tem cenjenem zboru, da
               Slovenija mora nadaljevati s stabilnostjo, kajti brez nje ni vstopa v Evropo. To je
               tista največja razlika in tukaj mi ne smemo vreči puške v koruzo. Kajti čas gre tako
               hitro in te spremembe, ki jih doživlja Evropa in svet, so pravzaprav tako težke, da
               lahko to premagamo samo s skupnimi močmi. Centralna banka si bo prizadevala, da
               naprej krmari med to Scilo in Karibdo: med tistimi tudi v tej državi, ki bi si želeli
               take ali drugačne injekcije z več denarja, pa dvomljivimi programi, in tistimi, ki si
               naprej želijo absolutno kontinuiteto.</p>
               <p>In še na nekaj mislite, ko boste diskutirali in razpravljali o proračunu. Večkrat
               smo že poudarili. Ta Slovenija je pokazala svetu veliko kredibilnost v tem kratkem
               času s stabilizacijsko, fisikalno in monetarno politiko. Prvič letos je tukaj pred
               parlamentom proračun z minusom. Zastavlja se resno vprašanje, komu je namenjen ta
               minus. Ali bo ta minus prinesel progres, pa kolikšen, če je minus simboličen. Ampak
               gre se za kapitalno vprašanje. Kje se minus lahko zaustavi, če enkrat mi začnemo? Ne
               me napačno razumeti z vidika centralne banke. Centralna banka je sposobna tudi to
               sterilizirati, če se bo proračun zadolžil v tujini, in marsikaj potrpeti tudi pri
               domačih obrestnih merah - kako bodo to drugi, je drugo vprašanje. Vendar to, kar je
               bilo opozorjeno s strani predsednika vlade in finančnega ministra; kje je naše
               varčevanje. Poglejte, ta dolg, ki ga Slovenija trenutno ima, približno 4 milijarde
               dolarjev, ne me držati za besedo s povsem točno številko - tečaji se spreminjajo,
               navzkrižni tečaji so različni - vendar ta dolg pri sedanji obrestni meri v svetu
               potrebuje za obresti - odvisno, ker so obresti pri različnih kreditih različni, pa
               gibljive itd. - 80 do 120 milijonov dolarjev. Toliko znese to varčevanje tega v
               Sloveniji, ki letno priraste. To se pravi, če bomo mi povečevali dolžniško
               kapaciteto, potem je treba računati, da bomo začeli delati hipoteko tudi zanamcem,
               bodočim generacijam.</p>
               <p>In na drugi strani, treba se je zavedati še enega zelo pomembnega dejstva. Današnja
               situacija v svetu je zelo ugodna. Povedal sem, obrestne mere že dolgo niso bile tako
               nizke in še nekaj moramo vedeti. Ta Evropa, kot veste, je napisala pakt o stabilnosti
               in rasti, konsolidira finance. Zaradi konsolidacije je pričakovati še dodatno ponudbo
               na trgu kapitala. In ta kapital išče svojo lokacijo tudi v taki ekonomiji, kot je
               naša. Zato, kot rečeno; ocena je, da so obrestne mere v svetu doživele svojo dolino.
               Zato tisti, ki se zadolžuje, mora misliti do konca zadolžitvenega obdobja: ne samo,
               kakšna mu je danes situacija. Tako jih je preveč mislilo v preteklosti, in sploh pa
               pri zadolževanju v tuji valuti. Kajti, če sam nimam terjatev tudi v tuji valuti, še v
               isti valuti, potem grem v velika tveganja. In še nekaj. Vi samo veste kot dobri
               gospodarji; kadar grem v investicijo z lastnimi sredstvi, to, kar sem prigaral, kar
               sem prihranil, je moj odnos do tiste stvari, ki sem jo kupil, malo drugačen, kot če
               sem dobil tak ali drugačen kredit, po taki ali drugačni vezi, pa me na koncu še ne
               zanima, če ga bom vrnil ali pa kaj se bo zgodilo čez pet ali šest let. To, seveda, je
               tudi še prisotno marsikje. Tudi v podjetjih, in pri posameznikih. Namreč, tranzicija
               je nevarna zadeva za banke. Dobivajo nove subjekte, prej so imeli velike kolose,
               danes dobijo vrsto novih subjektov, ne ve se, kdo ta podjetja vodi in tako naprej -
               gre se na vero do teh ljudi, da bodo ti vrnili, da ne bodo ti pustili barke. Zato
               govorim na splošno o investicijah, ker investicije so, kot je bilo poudarjeno, eden
               od pomembnih vzvodov, da lahko računamo na nadaljnjo rast.</p>
               <p>Skratka, glejte, ne bom ponavljal, kar je nujno potrebno, ker oba predhodnika sta to
               rekla. Mi moramo z reformami začeti takoj. Ne vemo, koliko časa bo trajala diskusija
               v tem parlamentu o pokojninski reformi; vemo samo to, da taka ekonomija stroškov ne
               more izvažati, ker je "price taker", in mi jih moramo sami urediti. O privatizaciji
               se je parlament pogovarjal dve leti - ni bilo izgubljeno, unikaten proces in tako
               dalje - ne vemo, koliko časa se bo o tem, ampak s tem je treba štartati. Slovenija je
               draga, piše v vseh poročilih tujih investitorjev. Stroški dela per capita najvišji,
               med najvišjimi med državami, ki danes tekmujejo na zunanjem trgu. Skratka, ne
               zamerite mi, če sem bil tako direkten, ampak sam menim, glede na to, da se tretji
               kvartal izteka, da bo ta razprava o tem proračunu pravzaprav razprava o prihodnosti.
               Letošnje leto je passe več ali manj. Čudeži se ne dogajajo v enem kvartalu. Zato od
               te razprave pričakujem dejansko analizo o tem, o naši prihodnosti, ker plan je
               narejen, če je ta država za Evropo.</p>
               <p>Pa še nekaj bi rekel - ne mi zameriti. Rekel sem že v tem parlamentu: nekateri imajo
               kratek zgodovinski spomin, vendar ta kratek zgodovinski spomin je nehote tukaj pred
               nami in mora biti. Marsikdo je zelo kritiziral, da je ta Slovenija naredila prvi
               korak pri urejanju dolžniških razmerij s tujino, da smo vzeli preveč, dolga nase in
               tako dalje. Kadar se gleda nazaj, so stvari vse jasne, enostavne; biti pameten za
               naprej je najtežje. In kaj bi rad rekel s tem? Poglejte, znano je, kakšen trg je ta
               država imela južno od Slovenije. Obstoja upanje, številke kažejo, da se promet krepi,
               da se dobiva novo mesto na tem trgu, vendar nad tem trgom visi negotovost -
               Damoklejev meč preteklosti in neurejenih stvari. Slovenija brez urejanja tega ne bo
               prišla v Evropo - tako sam slišim, kadar se pogovarjam s tujci. Zato bo treba tukaj
               stvari postaviti bolj direktno pa bolj odprto. Na kakšen način, kako bomo zadevo
               uredili? Tujcem smo pokazali, da spoštujemo pogodbe, ko smo urejali odnose z njimi.
               Tudi ti so zdaj za nas tujci in oni za nas, a se najbolj poznamo. In kadar se
               poslovni partnerji bolj poznajo, so običajno tudi posli bolj uspešni. Pomemben del
               trga je torej še pod vprašajem. Če imamo predsodke v zvezi s tako ali drugačno
               inštitucijo, povejmo na glas, povejmo mednarodni skupnosti, postavimo zahteve pred
               mednarodno skupnost, da bomo z njihovo pomočjo to zadevo razrešili. S hipotekami
               živeti, vi sami veste, je težko in to vse zato, da bi bil naš rezultat boljši, da bi
               bila naša rast večja, da bi bila naša menjava še ugodnejša. Ker je to nov parlament
               in ker ima tudi nove predstave, bi bil velik napredek, če bi na tem segmentu naredili
               nove korake in zaprli stvari, kolikor se jih da, da bi bili tudi na tem segmentu
               kredibilni.</p>
               <p>Dame in gospodje! Dovolite, da izkoristim to priložnost še za eno stvar. Namreč, 8.
               oktobra bo šest let od rojstva tolarja. Hkrati bo padel prvi mandat članom Sveta
               banke. V njihovem imenu bi se vam zahvalil, tistim, ki ste bili že prej v parlamentu,
               za zaupanje, ki ste ga imeli do tega organa. Zahvalil bi se pa tudi vsem tem članom,
               ki odhajajo ali pa so nekateri že odšli, za delo, za sodelovanje, za tisto
               potrpežljivost in za tisto kritiko, ki jo večkrat doživljamo, ker nas nekateri nočejo
               razumeti, ker smo preveč konzervativni, ker smo preveliki monetaristi itd. In naprej
               bi pozval tudi ta parlament, da bi med centralno banko in njim bila dovolj velika
               mera zaupanja. Kajti brez zaupanja in brez vere v človeka je težko delati in je težko
               pričakovati rezultate. Hvala.</p>
            </sp>
            <sp xml:id="SDZ2-Izredna-13-1997-09-10.sp9">

               <speaker>PREDSEDNIK JANEZ PODOBNIK:</speaker>

               <p>Zahvaljujem se guvernerju Banke Slovenije, doktor Francetu Arharju za njegove
               besede. Proceduralno? Gospod Peterle.</p>
            </sp>
            <sp xml:id="SDZ2-Izredna-13-1997-09-10.sp10">

               <speaker>ALOJZ PETERLE:</speaker>

               <p>Spoštovani gospod predsednik, gospod predsednik vlade, spoštovani gospod guverner,
               poslanke in poslanci! Imam zelo dober sluh in sem dobro razumel gospoda guvernerja.
               Dal bom proceduralni predlog, ki bo gotovo izzvenel nenavadno in gotovo tudi ne bo
               uresničen; ampak, želel bi si slišati ta govor za stabilnost, za kredibilnost in
               prihodnost Slovenije še enkrat in bi prosil, če bi ga gospod Arhar ponovil.</p>
            </sp>
            <sp xml:id="SDZ2-Izredna-13-1997-09-10.sp11">

               <speaker>PREDSEDNIK JANEZ PODOBNIK:</speaker>

               <p>Proceduralni predlog, ki ga je podal poslanec gospod Peterle, je nenavaden. Namreč
               vse naše seje so snemane in vse poslanke in poslanci lahko zelo hitro dobite kopijo
               nastopa guvernerja Banke Slovenije, prav tako pa ste tudi prejeli pisno gradivo za
               njegov nastop.</p>
               <p>Besedo dajem generalnemu direktorju Zavoda za pokojninsko in invalidsko zavarovanje,
               gospodu Janezu Prijatelju. Prosim.</p>
            </sp>
            <sp xml:id="SDZ2-Izredna-13-1997-09-10.sp12">

               <speaker>JANEZ PRIJATELJ:</speaker>

               <p>Spoštovani gospod predsednik, cenjene poslanke in poslanci! Po tako briljantnem
               govoru gospoda Arharja bi bil kar vesel, če bi obveljal predlog gospoda Hvalice, da
               bi mi ne bilo treba nastopiti, kajti tudi moj nastop bo verjetno malo bolj drugačen,
               kot bi bil samo tak, ki bi vsem ugajal.</p>
               <p>Namreč dejstvo je, da se v zadnjem desetletju, zlasti po letu 1992, ko je bil
               sprejet veljavni zakon o pokojninskem in invalidskem zavarovanju, o tem zavarovanju
               govori predvsem kot o sistemu, ki je nudil visoko socialno varnost, je pa v osnovi
               preživet in za narodno gospodarstvo ter posameznika predrag. Zaradi tega se veliko
               obravnav v zvezi s problematiko zagotavljanja sredstev in izvajanja tega zavarovanja
               preloži ali konča z napovedmi skorajšnje pokojninske reforme. Ta naj bi razrešila
               nakopičene probleme ter zagotovila gospodarsko znosen ter za posameznika pravičen
               sistem. Pokojninska reforma pa je povsod po svetu dolgotrajen, zahteven, občutljiv in
               tvegan projekt; terja številne predhodne analize, simulacije, proučitve ter politična
               usklajevanja s končnim družbenim konsenzom predvsem na tistih področjih, kjer naj bi
               se v temelju spremenil obstoječi sistem. V našem primeru je to zlasti vprašanje
               obsega napovedanega bodočega prvega stebra, ki bo obvezen, ter od tega odvisna
               določitev dveh novih stebrov, temelječih na drugačnih finančnih in zavarovalnih
               načelih ter izhodiščih.</p>
               <p>Ta dejstva so bila tudi pri nas dobro znana, vendar so zaradi visoke udeležbe tega
               zavarovanja v bruto domačem proizvodu in zaradi splošnih gospodarskih težav nekateri
               odločujoči ekonomski in finančni dejavniki dokaj neučakana - napovedovali pripravo in
               izvedbo pokojninske reforme kot bližnji ukrep prihodnjih let. Ta pa je bil do sedaj
               izveden lahko le delno, če štejemo zakon iz leta 1992 in njegove spremembe v letu
               1996 kot prvo, že izvedeno fazo reforme. Zaradi visokih obremenitev gospodarstva in
               težko pričakovane reforme se je pri obravnavi tekočih problemov izvajanja zavarovanja
               vse bolj zniževala družbena toleranca za zagotavljanje sredstev za obstoječi sistem.
               Zmanjšala se je tudi pripravljenost za sprejem nekaterih ukrepov, ki bi lahko že bili
               ali pa bolje izvedeni še pred pomembnimi sistemskimi spremembami. Gre za nekatera
               povsem temeljna vprašanja obstoječega zavarovanja, kot so na primer točnejša
               opredelitev vštevanja posameznih prejemkov v pokojninsko osnovo, določitev omejitve,
               da v nobenem primeru ni pravic brez vplačila prispevkov, definiranje sprejemljivega
               obsega socialnih korektivov, podaljšanje obdobja za vštevanje plač v pokojninsko
               osnovo, nadaljevanje že začetega postopka zviševanja starosti kot pogoj za
               upokojitev, še nadaljnja sprememba sistema indeksacije, sprejem davčnih stimulacij za
               dodatna zavarovanja in podobno. Dobiva se vtis, da je bilo že leto 1992 bolj ugodno
               za vse večje sistemske spremembe, kot so kazale tedanje ocene, pa tudi, da je bilo
               kasneje morda preveč energije namenjene sistemu usklajevanja pokojnin z ukinitvijo
               poračunov. Iz istih razlogov je bilo mnogo manj pozornosti namenjeno razreševanju
               nekaterih operativnih vprašanj izvajanja sistema, na primer vprašanju obračunavanja
               in boljše izterjave prispevkov, plačevanju posebnih povračil za to dejavnost,
               medsebojnemu obveznemu opravljanju in nezaračunavanju posameznih storitev med javnimi
               službami in zavodi, oblikovanju novih organov zavoda, organizaciji ocenjevanja
               invalidnosti, sprejemu soglasja k statutu zavoda, pripravi izhodišč za nadomestitve
               instituta štetja zavarovalne dobe s povečanjem, oblikovanju novih pravil za pripravo
               računovodskih izkazov zavoda in drugim podobnim vprašanjem. Očitno se letos čakanje
               na začetek reforme končuje. To kaže dejstvo, da je vlada že pred časom Državnemu
               zboru posredovala v obravnavo izhodišča za reformo sistema pokojninsko-invalidskega
               zavarovanja. V zaključni fazi je tudi že projekt priprave tako imenovane bele knjige
               o reformi. Ta bo izhodišča, katerih čimprejšnja obravnava v Državnem zboru bi bila
               nadvse koristna, ustrezno dopolnila in bi dala določene odgovore na vprašanja, ki jih
               je potrebno razčistiti še pred pričetkom priprave konkretnih zakonskih besedil. Ob
               vsem tem pa ne smemo nikakor zmanjševati pomena dejstva, da je ne glede na napovedano
               pokojninsko reformo ter številne ocene o tem, naj bi bil dosedanji sistem preživet,
               ta enormni del socialne varnosti v obliki, kot jo določa veljavni zakon, v praksi še
               kako živ.</p>
               <p>Zavarovanje, v katerega je vključenih 850.000 zavarovancev, še vedno korektno
               zagotavlja razmeroma dobro socialno varnost okoli 468.000 upokojencem, okoli 31.000
               delovnim invalidom, okoli 46.000 uživalcem varstvenega dodatka, 22.000 uživalcem
               dodatka za pomoč in postrežbo, okoli 49.000 upravičencem do invalidnin ter številnim
               drugim upravičencem iz tega zavarovanja. Zaradi tega je vsako leto in vsak mesec
               sproti potrebno zagotoviti ustrezne materialne pogoje za njegovo delovanje. To se
               odraža zlasti v dolžnosti realizacije povsem konkretno določenih dajatev, konkretno
               določenih pokojnin ter zagotoviti druge pravice posameznikov, katerih končni seštevek
               predstavlja definirano finančno obveznost zavoda in države. To obveznost je, hoteli
               ali ne, potrebno zagotavljati z zadostnimi sredstvi kljub vsem gospodarskim in
               proračunskim in drugim težavam, občutkom, ali nam je to zavarovanje kot tako všeč ali
               ne in ne glede na to, da ni več dvoma, da bo ta sistem slej ko prej reformiran.</p>
               <p>To poudarjam zlasti zaradi tega, ker gre za enostavno ugotovitev, da se ob veljavnih
               pravicah, kvantificiranih in zagotovljenih z zakonom, ki se jim ob vsakomesečnim
               izplačilu ni mogoče izogniti, ne da dolgo krčiti sredstev za te namene, za zniževanje
               prispevnih stopenj ali sredstev iz proračuna, če se hkrati z zakonom ne zniža tudi
               druga stran, ki predstavlja obvezne odhodke zavoda. V zadnjih letih se je na podlagi
               zavestno vodene makroekonomske politike razbremenjevanje gospodarstva, zagotavljanje
               sredstev za to zavarovanje izvajalo tako, da je moral zavod poslovati na skrajni meji
               likvidnosti. Ta je sicer še omogočala sprotno izplačevanje vseh njegovih obveznosti,
               na koncu leta pa so odhodki vendarle presegali prihodke in je bil zato finančni
               rezultat negativen. Pred leti je sistem financiranja zavarovanja temeljil izključno
               na prispevnih stopnjah zavarovancev in delodajalcev, katerih višina je na koncu
               omogočila, da je zavod oblikoval tudi obvezni rezervni sklad. Ta je bil sicer manjši
               od zakonsko predvidenega, javnosti pa je dajal občutek varnosti in v praksi omogoča
               boljšo likvidnost ter pokrivanje primanjkljajev konec poslovnega leta. Država iz
               proračuna - razen tako imenovanih obveznosti republike - za pokojnine, priznane pod
               ugodnejšimi pogoji, ni zagotavljala sredstev za to zavarovanje. V razmerah, ko so se
               krepili očitki o dragem sistemu, pričakovane spremembe zavarovanje in njegovih
               posameznih institutov pa se niso v celoti, pravočasno in dosledno izvedle, čeprav se
               je v državnih dokumentih vsako leto napovedovalo in ko so se pravice ob rahlem
               porastu števila uživalcev celo nekoliko razširile ali pa so bile uvedene nove, bi
               lahko pričakovali prej naraščanje kot znižanje že visokih prispevnih stopenj. To pa
               je bilo ocenjeno kot makroekonomsko nedopustno, vsa razmišljanja o višjih prispevnih
               stopnjah pa so bila že v prvih pobudah odločno zavrnjena, ker bi te preveč obremenile
               gospodarstvo.</p>
               <p>Tako so se v letih 1994, 1995, 1996 vrstile izgube pri poslovanju zavoda, nastajali
               so pa tudi občasni likvidnostni problemi. Rast prispevnih stopenj se je sprva
               zadrževala, pomanjkanje sredstev pa je pokrite izgube, nastale konec leta 1995, tudi
               izničlo prej ustvarjeni rezervni sklad. V letu 1996, ko je bila prispevna stopnja
               zaradi razbremenjevanja gospodarstva celo dvakrat znižana, šlo je makroekonomske
               ukrepe na državni ravni, ki so imeli svoje točno določene širše makroekonomske cilje
               in utemeljene razloge. Njihove posledice pa so za zavod pomenile finančni udarec,
               čeprav je državni proračun na podlagi zakonskih sprememb pričel pokrivati izpad
               prihodkov in na ta način na novo dotirati tudi splošni del zavarovanja. Poleg
               siceršnjih zakonskih obveznosti, ki jih ima že vsa leta zaradi refundiranja izplačil
               posameznih vrst pokojnin pod ugodnejšimi pogoji.</p>
               <p>Zniževanje prispevnih stopenj v času, ko je bilo finančno poslovanje že tako
               oteženo, je bilo ne glede na novo dodatno udeležbo proračuna zavodu težko sprejeti,
               še zlasti, ker se sočasno z znižanjem prispevnih stopenj za to zavarovanje zvišala
               prispevna stopnja za zdravstveno zavarovanje. To je pokojninski zavod, ki je od leta
               1992 na novo plačuje zdravstveni prispevek za upokojence, v letu 1996 še dodatno
               obremenilo. Še dodatno pa so v letu 1996 izpadli planirani prihodki iz dobička
               kapitalskega sklada, saj je vlada ocenila, da bi poseg v njegova sredstva pomenil
               bistveno zmanjševanje predvidene funkcije tega sklada pri izvedbi pokojninske
               reforme. V tem času so se v nove posredne pokojninske obremenitve, ki zvišujejo
               skupno porabo za te namene, prestavili tudi nekateri novi zakoni, ki so popravili
               nekatere krivice ali uredili pravice posredne kategorije zavarovancev, znane so pa
               bile tudi že zahteve po znatenem zvišanju zneska za rekreacijo upokojencev.</p>
               <p>Izpad prihodkov zaradi nižje prispevne stopnje in novih obremenitev naj bi bil v
               letu 1996 v višini transfeji državnega proračuna nadomeščen tudi s predčasnim
               vračilom celotnega dolga republike iz preteklih let in z učinki nekaterih sprememb
               zakonskih določb, na primer revalorizacije pokojnin. To je uspelo le deloma, saj je
               zavod tako kot prejšnji dve, tudi leta 1996 zaključil z višjimi odhodki nad prihodki,
               kar je pomenilo izgubo 823 milijonov tolarjev. Primankljaj je bil zaradi dejstva, da
               je zavod sredstva obveznega rezervnega sklada v celoti porabil za kritje dela izgube
               za leto 1995, prenesen v leto 1997 in nato pokrit iz proračuna na podlagi končnega
               poračuna obveznosti republike za preteklo leto.</p>
               <p>Finančni primankljaj zavoda konec leta 1996 - sicer glede na ogromne velikosti - ni
               naredil v tem zavarovanju - ni videti posebno visok, saj predstavlja le za 0,2% višji
               odhodke nad prihodki, je pa po mnenju zavoda nepotreben. Zavod namreč v nasprotju z
               mnenji nekaterih, ki mislijo, da je negativno finančno poslovanje psihološko koristno
               za pripravljenost na bodoče spremembe, sodi, da to splošno slabo vpliva na občutek
               varnosti zavarovancev ter povečuje strah in negotovost za bodočo pokojninsko reformo.
               Ne kaže nam več spregledati dejstva, da je danes tik pred reformo verjetno le
               upokojena generacija zaradi poudarjanja varstva pridobljenih pravic bolj ali manj
               pomirjena. Zaradi napovedanih sprememb pogojev starosti, podaljševanja obdobji
               zavarovanja za upoštevanje plače v zavarovalno osnovo in drugih predvidenih sprememb
               pa je kar nekaj generacij zavarovancev v dokajšnji negotovosti. Zlasti pa tisti
               ljudje, ki jim je delovno mesto ogroženo in se boje, da jim delodajalci ne bi
               omogočili nadaljevanja dela do uveljavitve pravice do zaostrenih pogojev za
               upokojitev. Prav zaradi tega bi zagotovitev pozitivnega finančnega poslovanja
               pomenila tudi zunanjo manifestacijo skrbi za zavarovance in uživalce pravic, ki pa je
               v praksi tako podana, saj se drugače veljavni sistem povsem korektno izvaja.</p>
               <p>Nasprotno pa je zavod tudi prvo povletje leta 1997 končal z izgubo, ki je znašala
               1,5 milijarde tolarjev. V tem obdobju so skupni prihodki zavoda znašali 207 milijard
               tolarjev, skupni odhodki pa okoli 280,5 milijarde. Zavod ima primanjkljaj tudi konec
               avgusta, znaša pa okoli 1,4 milijarde tolarjev. Makroekonomsko je mogoče ugotoviti,
               da je restriktivno vodena politika vzdrževanja in zniževanja prispevnih stopenj
               nedvomno koristila gospodarstvu, saj je znižala stroške dela. Treba pa je tudi
               priznati, da je veljavni obseg pravic z ugodnimi upokojitvenimi pogoji gospodarstvu
               omogočil prevalitev problemov odvečne delovne sile na pokojninski sistem. Po drugi
               strani pa je vse to na novo obremenilo proračun in finančno oslabilo zavod, ki tako v
               reformno fazo vstopa materialno šibkejši, kot je bil sicer. To je lahko dokaj
               nevarno, saj ekonomski učinki reforme ne bodo takojšnji in vsaj v njeni prvi
               izvedbeni fazi nekaj let še ni pričakovati pocenitve celokupnega sistema.</p>
               <p>Ob vsem povedanem je potrebno izrecno poudariti, da vse doslej izplačilo pokojnin in
               drugih denarnih dajatev nikoli ni bilo vprašljivo. Finančne težave zavoda namreč
               nikoli niso dosegle take meje, ki bi ob angažiranju sredstev zavoda, finančni
               udeležbi proračuna ter ob korektnem sodelovanju z Ministrstvom za finance ne
               zagotavljali pravočasnih in z zakonom določenih izplačil. Tudi dokajšnje težave pri
               izplačilu enkratnega zneska za rekreacijo upokojencev v letošnjem letu, ki je glede
               na sedanjo prakso nekoliko kasnilo in je razdeljeno na dva dela, so bile izključno
               posledice usklajevanja zahtev in stališč o znatnem zvišanju tega dodatka, ki je
               terjalo zagotovitev približno 4,5 milijarde dodatnih sredstev. Vsa navedena
               razmišljanja o višini prispevne stopnje in o potrebnih zadostnih sredstvih iz
               proračuna torej ne izvirajo iz morebitne ogroženosti izplačevanja dajatev. Temeljijo
               na mnenju zavoda, da kljub dobremu sodelovanju s proračunom in Ministrstvom za
               finance, ne glede na nekatere utemeljene sistemske očitke zavarovanju in kljub
               zahtevam delodajalcev in predstavnikov gospodarstva po razbremenjevanju, vendarle ni
               zadostnih prepričljivih razlogov za dejstvo, da bo moral zavod že četrto leto zapored
               izkazovati negativni finančni rezultat, ki pa ga je na koncu vsakokrat le treba
               pokriti. Ob tem zavod tudi meni, da bi bilo tako za izvajanje sedanjega sistema kot
               tudi za vstop v nov reformiran sistem izjemno koristno, če bi lahko oblikoval tudi
               obvezni rezervni sklad, ki po zakonu znaša najmanj 30% planiranih mesecih odhodkov za
               izplačilo pravic. Danes to funkcijo v praksi sicer opravlja državni proračun, kar
               vsebinsko ni rešitev, kot jo določa veljavni zakon.</p>
               <p>Vsa navedena opozorila izhajajo tudi iz dejstva, da bo ob sprejemu nižje postavke za
               transfer v sredstvih proračuna, kot jo je predlagal pokojninski zavod, zavod tudi
               poslovno leto 1997 končal z visoko izgubo.</p>
               <p>Spoštovani gospod predsednik, cenjene poslanke in poslanci! Po spremembah zakona iz
               leta 1996 sprejema finančni načrt zavoda skupščina zavoda po predhodnem soglasju
               Vlade Republike Slovenije. V lanskem letu je bil zaradi razmeroma dolgega postopka
               pridobivanja soglasja finančni načrt zavoda lahko sprejet šele v mesecu oktobru. Za
               letos kaže, da bo glede na postopke usklajevanja in pozno sprejemanje proračuna
               sprejet še kasneje. Izhodišča za letošnji finančni načrt je zavod pripravil konec
               leta 1996, saj osnutka zaradi kasnitve makroekonomskih planskih izhodišč proračuna
               tedaj še ni mogel pripraviti. Predlog finančnega načrta je zavod sprejel v mesecu
               aprilu, ko ga je posredoval tudi Vladi Republike Slovenije v predhodno soglasje. Ob
               posredovanju finančnega načrta vladi je zavod za posebno obravnavo izpostavil tudi
               nekaj sistemskih vprašanj, kot na primer problematiko o možnosti prenosa dela dobička
               kapitalskega in stanovanjskega sklada med prihodke zavoda ter vprašanja v zvezi z
               zagotovitvijo ustanovitvenega kapitala za formiranja z zakonom določenega sklada
               dodatnega zavarovanja kot samostojne delniške družbe. Izpostavil pa je tudi vprašanje
               makroekonomske smotrnosti še nadaljnjega poslovanja tega zavoda z izgubo in ponovno
               tudi vprašanje v zvezi z obveznostjo plačevanja v letu 1992 uvedenega prispevka za
               zdravstveno zavarovanje upokojencev, ki je na primer v letu 1996 dosegel višino 27,7
               milijarde tolarjev ali 7,5% vseh odhodkov zavoda.</p>
               <p>V predlogu finančnega načrta je zavod kot posebno postavko predvidil tudi sredstva
               za oblikovanje rezervnega sklada v višini 10,6 milijarde tolarjev. Vlada Republike
               Slovenije je obravnavala predlog finančnega načrta zavoda in predlagala znižanje
               nekaterih postavk, kar je zavod v celoti upošteval. Od teh zahtev je bila
               najpomembnejša tista, ki je pomenila črtanje predvidenih sredstev za oblikovanje
               rezervnega sklada, ki je temeljila na citiranju zakonske določbe, da se rezervni
               sklad oblikuje iz presežkov prihodkov nad odhodki, katerih pa zavod, razumljivo, iz
               že navedenih makroekonomskih razlogov seveda ni mogel imeti.</p>
               <p>Po spremenjenem finančnem načrtu, ki je bil vladi posredovan soglasje, naj bi skupni
               prihodki zavoda v letu 1997 znašali 493,9 milijarde tolarjev, prav toliko pa tudi
               skupni odhodki. Ker pa je trenutno v obravnavi republiški proračun, ki mora po zakonu
               zagotavljati tisti del potrebnih sredstev za izvajanje zavarovanja, ki ga ne pokriva
               veljavna prispevna stopnja, je potrebno poudariti, da je zavodu v dopolnjenem
               finančnem načrtu planiral udeležbo proračuna v skupni višini 120,6 milijarde
               tolarjev. Od tega bi del 31,3 milijarde ali 96% zavodu refundirala država kot
               obveznost na podlagi zakona o ugodnejših pravicah za posameznika upokojencev. Drugi
               del v višini 89,2 milijardi tolarjev ali 74% pa bi predstavljala sredstva, potrebna
               za izvajanje tega zavarovanja zaradi prenizke prispevne stopnje.</p>
               <p>Vlada v posredovanju pripomb na finančni načrt zavoda ni imela pomislekov glede
               višine planiranih sredstev udeležbe proračuna. Iz predloga proračuna, ki je v
               obravnavi, pa je razvidno, da sedaj planira vlada obveznosti proračuna za pokojninsko
               in invalidsko zavarovanje v viši 111,7 milijard SIT, kar je za 8,9 milijarde tolarjev
               manj od zneska, predvidenega za uravnosteženo finančno poslovanje zavoda. To v končni
               posledici pomeni, da bo zavod, če bo taka postavka v proračunu sprejeta, vse kaže pa
               da bo, končal poslovno leto 1997 spet z izgubo v višini okoli 9 milijard tolarjev. To
               pa bo na tak ali drugačen način na koncu vendarle treba plačati iz proračuna za leto
               1998. Zaradi tega se vsaj s strani zavoda postavlja vprašanje o smotrnosti vztrajanja
               na taki razliki. Na utemeljenost tega vprašanja kaže tudi dejstvo, da je proračun v
               prvih sedmih mesecih leta 1997 zavodu že nakazal 75 milijard tolarjev, kar je 62% v
               zavodu planiranih sredstev oziroma skoraj 67% planiranih sredstev, predvidenih v
               proračun za to leto, pri čemer pa zavod še vseeno izkazuje finančni primankljaj.</p>
               <p>Ker so ostale za pokrivanje še obveznosti za 5 mesecev vključujoče razliko za drugi
               del zneska za rekreacijo upokojencev, že dejansko opravljeni transferji kažejo, da je
               planirana proračunska postavka v ta namen prenizka. V proračunski dokumentih je sicer
               za nadomeščanje manjkajočih sredstev in za nemoteno izvajanje pravic ter ustrezno
               likvidnost zavoda predvideno tudi zadolževanje proračuna, kot tudi izdaja soglasja
               zavodu za najem ustreznih kreditov. To pa je zopet, gledano s strani zavoda, lahko
               ocenjeno le kot zasilna, morda v končni posledici celo dražja odločitev od tiste, po
               kateri bi bila sredstva proračuna zagotovljena v višini, kot jo predlaga v predlogu
               finančnega načrta sam zavod. Ob tem bi spomnil, da je skupščina zavoda že v pripravi
               planskih aktov za preteklo leto sprejela ugotovitveni sklep, ki sem ga posredoval
               tudi na seji Državnega zbora, v katerem je poudarila, da zaradi zahtev po
               nespremenjenih prispevnih stopnjah država predvideva deficitarno poslovanje zavoda in
               da zavod v takih razmerah Državnemu zboru ne more predlagati zvišanja prispevne
               stopnje. Zavod tudi ne more prevzeti odgovornosti za nemoteno izvajanje zavarovanja,
               tako da ta odgovornost v skladu z ustavo, z zakonom in sklepi Državnega zbora prehaja
               na državo in državni proračun. Ta mora v skladu z navedenimi predpisi prevzeti
               obveznosti, ki izhajajo iz prenizke prispevne stopnje. Vsebina navedenega sklepa je
               glede na lani dvakrat znižano prispevno stopnjo in ob letos nižjih predvidenih
               sredstvih proračuna, od tistih, ki jih planira zavod, še vedno povsem aktualna. To
               pomeni, da bo moral državni proračun zagotavljati manjkajoča sredstva, pri čemer pa
               se zdi napotitev zavoda na zadolževanje zaradi plačila obresti in vprašanja možnosti
               pravočasne odobritve kreditov dokaj vprašljiva. Ob tem velja izrecno izpostaviti tudi
               nove zahteve Poštne banke Slovenije, usklajene z Banko Slovenije, naj bi zavod za
               izplačila pokojnin preko pošte v bodoče zagotovil pokritje za dvig gotovine za raznos
               že dva dni pred izplačilom ostalih pokojnin, to pa lahko v posameznih mesecih še
               dodatno zaostri vprašanje likvidnosti.</p>
               <p>Spoštovani gospod predsednik, cenjene poslanke in poslanci! V svojem uvodnem
               prispevku sem se osredotočil le na finančno problematiko Zavoda za pokojninsko in
               invalidsko zavarovanje, ki je v tem trenutku najbolj aktualna. Zavod je tudi letos,
               tako kot vsako leto, Državnemu zboru v vednost posredoval obsežno poslovno poročilo
               za leto 1996, v katerem so podrobno prikazani vsi pomembni podatki s področja tega
               zavarovanja. Z izčrpnimi besedili in z grafičnimi, statističnimi pripomočki pa je
               prikazana tudi vsa problematika izvajanja zavarovanja. Za tokratno obravnavo vam
               dodatno v prilogi pisnega izvoda svojega nastopa posredujem izvod aktualnih
               statističnih podatkov, ki na strnjen in pregleden način prikazuje bistvene
               statistične podatke, pomembne za to zavarovanje.</p>
               <p>Na koncu bi vam povedal, da zavod ne živi izven konteksta celotnega družbenega
               dogajanja, da zavod pač izvaja vsakomesečna izplačila pokojnin, zaradi česar je moral
               biti njegov prispevek danes takšen, kakršen je. Hvala lepa.</p>
            </sp>
            <sp xml:id="SDZ2-Izredna-13-1997-09-10.sp13">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Prijatelj. Besedo dajem generalnemu direktorju Zavoda za
               zdravstveno zavarovanje Slovenije, gospodu Francu Koširju.</p>
            </sp>
            <sp xml:id="SDZ2-Izredna-13-1997-09-10.sp14">

               <speaker>FRANC KOŠIR:</speaker>

               <p>Spoštovani gospod predsednik, cenjene poslanke in poslanci! Čeprav prihajam pred vas
               kot peti uvodničar, pa mi vseeno dovolite in malo potrpite, da vam v svojem prispevku
               v okviru začetnih razprav pri sprejemanju dokumentov letošnjega proračuna predstavim
               nekatere dosežke, predvsem pa tudi nekatera odprta vprašanja v sistemu financiranja
               zdravstvenega zavarovanja.</p>
               <p>V ospredju tega poročila so nekatere ugotovitve in dosežki 5-letnega obdobja reforme
               zdravstvenega zavarovanja, zaradi današnje razprave pa predvsem ocena in projekcija
               finančnega poslovanja na področju obveznega zdravstvenega zavarovanja. Dotaknil pa se
               bom tudi nekaterih razvojnih problemov, na katere je potrebno v prihodnje na področju
               zdravstvenega zavarovanja računati. Upam, da bom uspel v 13-ih minutah predstaviti ta
               prispevek, ki ga imate verjetno razmnoženega, ker sem ga včeraj poslal vodstvu
               Državnega zbora.</p>
               <p>Ob splošnih spremembah je Slovenija pred petimi leti stopila na pot sprememb tudi na
               področju zdravstvenega varstva. Osrednja pozornost pri prenovi sistema je bila s
               sprejetjem treh zakonov v letu 1992 namenjena spremembam v financiranju zdravstva,
               zato je imela največjo težo po 30 letih ponovna vzpostavitev obveznega zdravstvenega
               zavarovanja in uvedba prostovoljnega zavarovanja. V skladu s tem je bil ustanovljen
               tudi Zavod za zdravstveno zavarovanje Slovenije, kateremu pa je zakon naložil obsežne
               in zahtevne naloge. Med temi so bili najpomembnejši projekt pravne in organizacijske
               vzpostavitve sistema odločanja v zdravstvenem zavarovanju, ureditev obsega in
               uveljavljanja pravic zavarovancev, določanje standardov in varstva pravic v obveznem
               zdravstvenem zavarovanju. Vzpostavljene so bile službe zavoda, delo izvedenskih
               organov in sistem nadzora nad izvajanjem pogodb ter uresničevanjem pravic
               zavarovancev. Vpeljan je bil tudi sistem prostovoljnega zavarovanja za več kot 1,2
               milijona zavarovancev in vzpostavljene ustrezne podatkovne in računalniške mreže. Z
               uresničitvijo teh projektov smo se zelo približali evropski ravni urejanja področja
               zdravstvenega varstva in z nekaterimi lastnimi značilnostmi vzpostavili
               srednjeevropski koncept zdravstvenega zavarovanja.</p>
               <p>Ocena financiranja zdravstvenih programov in poslovanja zavoda v preteklem obdobju
               je lahko pozitivna, saj so bili doseženi nekateri osnovni ekonomski cilji reforme,
               kot so: večja stabilnost v financiranju zdravstvenega zavarovanja, likvidnost
               zagotavljanja sredstev, uravnotežen delež javnih sredstev v bruto družbenem produktu
               za programe zdravstvenega zavarovanja in racionalna ter transparentna poraba
               razpoložljivih sredstev. Obdobje 1992 do 1996 označuje stabilno financiranje
               zdravstva, kar se kaže tudi v uravnoteženem deležu javnih izdatkov za zdravstvo v
               bruto družbenem produktu. V tem času je resda prišlo do povečanja deleža zdravstva v
               bruto družbenem produktu na okoli 7%, vendar pa predvsem na začetku v letu 1992. Za
               to povečanje deleža za zdravstvo je več razlogov. Med temi velja poudariti, da je po
               razpadu Jugoslavije in v prvih letih po osamosvojitvi prišlo do padca BDP, kar bi
               sicer tudi ob relativno enakih sredstvih za zdravstveno varstvo in zavarovanje
               pomenilo povečanje njegovega deleža. Drugi razlog je sprememba obveznosti pri
               zagotavljanju denarnih dajatev zavarovancev. Pred uvedbo obveznega zavarovanja so
               namreč pretežni del obveznosti do nadomestil v času zadržanosti od dela zagotavljali
               delodajalci in občine, sedaj pa te denarne dajatve pri zavodu dosegajo že 11% vseh
               sredstev. Tretji pomemben razlog pa je zavestna odločitev parlamenta v letu 1992, da
               je po dolgoletnem deficitarnem financiranju zdravstvenih programov, ki je trajalo več
               kot 10 let pred uvedbo zavarovanja, potrebno izboljšati položaj izvajalcev
               zdravstvenih storitev in jim omogočiti ustreznejše, normalne pogoje poslovanja. Ne
               glede na to je začel že po letu 1993 delež bruto družbenega produkta za zdravstveni
               program obveznega zavarovanja upadati, kar pomeni, da so bili v poslovanju obveznega
               zavarovanja upoštevani tudi interesi narodnega gospodarstva in njegove možnosti.</p>
               <p>Za zagotavljanje stabilnega financiranja zdravstva v razmerah omejenih sredstev in
               prilagajanje potrebnih sredstev z določanjem prispevke stopnje v tem zboru je bila
               izredno pomembna uveljavitev partnerskih in pogodbenih odnosov v zdravstvenem
               varstvu, s katerimi smo uspeli v teh letih obvladovati izdatke za zdravstveno varstvo
               v okviru možnih prihodkov. To potrjuje omenjen uravnovešen delež javnih sredstev za
               zdravstveno varstvo v bruto družbenem produktu. Zavod pa je v tem obdobju po letu
               1993, kot veste, predlagal štirikrat znižanje prispevne stopnje in s številnimi
               ukrepi racionalizacije in varčevanja uspeval voditi uravnoteženo finančno politiko.
               Pri tem pa velja poudariti, da se je materialni položaj izvajalecev: tako plače,
               materialni stroški, amortizacija v tem obdobju vse skozi izboljševal. V tem obdobju
               so se izgube v zdravstvenih zavodih občutno zmanjšale, v preteklem letu pa so bile
               prej izjema kot pravilo. Zelo pomemben rezulatat preteklih petih letih je tudi
               povečanje zasebnih sredstev v celotnih sredstvih za zdravstvene storitve. Z uspešno
               izvedno prostovoljnega zavarovanja je zavod dosegel, da se je deleže zasebnih
               sredstev z 1,7% v letu pred izvajanjem prostovoljnega zavarovanja, v letu 1992,
               povzpel v letu 1996 že na 11,4% vseh izdatkov za zdravstvene storitve.</p>
               <p>Pri zagotavljanju stabilnega financiranja predstavlja dosežek tudi proces uvajanja
               zasebne zdravniške prakse. Gre za dejstvo, da se za javne zdravstvene zmoglijivosti z
               novimi zasebniki in s tem javna sredstva zanje niso povečevala, razen v izjemnih
               primerih, ko so jih v določenem okolju zahtevale neustrezne obstoječe razmere v mreži
               javne zdravstvene službe. Z uvebo zasebnega dela pa so nastajale potrebne razmere za
               uvajanje tekmovalnosti med progami, ki se izvajajo v javnih zavodih in pri
               zasebnikih, ki prav tako delujejo v javni mreži. Z zasebnim delom v zdravstvenem
               sistemu lahko pričakujemo večjo učinkovitost, kakovost, predvsem pa boljši odnos do
               zavarovanih oseb.</p>
               <p>Cenjene poslanke in poslanci, dovolite mi, da po opisu teh nekaj dosežkov sedaj
               spregovorim o nekaterih odprtih vprašanjih pri poslovanju na področju obveznega
               zdravstvenega zavarovanja.</p>
               <p>Največji napori zavoda so na podlagi zakonskih pooblastil namenjeni izboljšanju
               učinkovitosti zbiranja in razporejanja sredstev za izvajanje obveznega zavarovanja. S
               temi sredstvi zagotavlja zavod zavarovanim osebam pravice do zdravstvenih storitev in
               denarnih dajatev, ki so določene po zakonu. Največji del sredstev je namenjen
               zagotavljanju programa zdravstvenih storitev, ki štejo v obvezno zavarovanje v obsegu
               in količini, ki sta določeni z dogovorom o programu zdravstvenih storitev v Republiki
               Sloveniji. Plačevanje prispevkov za vse pravice je v celoti obveznost delodajalcev,
               zaposlenih oseb, zasebnih podjetnikov, upokojencev, oseb, ki so zavarovane na podlagi
               opravljanja gospodarske ali poklicne dejavnosti, in kmetov. Za nekatere zavarovance,
               brezposelne, socialne upravičence in druge se plačujejo prispevki iz državnega ali
               lokalnih proračunov.</p>
               <p>Pri zbiranju sredstev za obvezno zdravstveno zavarovanje je zelo pomembno vprašanje
               pravične obremenitve zavezancev za solidarno plačevanje prispevkov. Sistem zbiranja
               prispevkov naj bi omogočil visoko stopnjo solidarnosti in enakomerno obremenjenost
               zavarovancev glede na višino dohodkov, ki pa ga je treba stalno pozorno preverjati še
               zlasti v luči dokaj neugodne strukture zavarovanih oseb pri nas. V letu 1994 je na
               primer moral vsak aktivni zavarovanec neposredno ali posredno zagotavljati prispevke
               za zdravstveno zavarovanje zase in še za 1,47 vzdrževane osebe, v letu 1996 se je to
               razmerje znižalo že na 1,44%. To razmerje je tudi v primerjavi z evropskimi državami
               dokaj neugodno in po svoje pojasnuje dokaj visoke obremenitve, ki jih čuti aktivno
               prebivalstvo pri zagotavljanju sredstev zdravstvenega zavarovanja in drugih področjih
               socialnega varstva. Ob enakem številu zavarovanih oseb pomeni vsaka desetinka
               odstotka povečanja ali zmanjšanja števila vzdrževanih spremembo obremenitev aktivnih.
               Razmerja, koliko posamezne kategorije zavezancev oziroma zavarovancev prispeva in
               koliko trošijo v obveznem zdravstvenem zavarovanju, so znana. Prav tako je pomembno,
               koliko sredstev kdo prispeva: pri nas so močno obremenjeni delodajalci in zaposleni v
               državnem oziroma javnem sektorju, sorazmerno manj pa prispevajo druge kategorije
               zavarovancev. Pogosti pa so primeri, da posamezni zavezanci ne spoštujejo obveznosti
               plačila prispevkov. Skupaj beležimo na zavodu kumulativno na dan 30.6. kar 7,8
               milijarde tolarjev neplačanih prispevkov. Zavod lahko od teh izterja prispevke po
               sodni poti, vendar pa je to zaradi načina dela sodišča dolga in za sedaj neučinkovita
               rešitev. Prav tako pa zaskrbljuje tendenca oproščanja plačil prispevkov za
               zdravstveno zavarovanje nekaterim podjetjem mimo skupščine zavoda, ki bi terjala
               nadomestila izpadov v zavodih dohodkov s proračunskimi ali drugimi sredstvi. Zavod
               danes izvaja nadzor nad obračunavanjem in plačevanjem prispevkov sinhrono v
               sodelovanju z Davčno upravo Republike Slovenije in Agencijo za plačilni promet. Ob
               tem so delavci revizijskih služb zavoda na primer samo v prvem polletju izvedli
               nadzor pravilnosti obračuna prispevkov kar v 287 podjetjih, sprožili 327 postopkov
               tožb, opominov ter individualnim zavarovancem izdali 72.187 opominov in obremenitev.</p>
               <p>Pri razporejanju sredstev obveznega zdravstvenega zavarovanja so partnerska
               pogajanja med predstavniki izvajalcev Ministrstva za zdravstvo in Zavoda na
               nacionalni ravni in nato z izvajalci v pogodbah omogočila poleg stabilnega poslovanja
               izvajalcev tudi uresničevanje nekaterih zdravstvenih prioritet in pripomogla k
               zmanjševanju nekaterih osnovnih slabosti v preskrbi prebivalstva z zdravstvenimi
               storitvami. Na ta način se vsako leto opravijo določena prestrukturiranja med
               programi, izvaja prednostno financiranje ali pa se zmanjšujejo določene prevelike
               zmogljivosti. Pri tem je glavnina ukrepov namenjena racionalizaciji stroškov za
               bolnišnično dejavnost, ki predstavlja kar 44% vseh izdatkov za zdravstveno
               zavarovanje. Poleg tega smo v preteklih letih zmanjševali razlike v dostopnosti
               oziroma preskrbljenosti prebivalstva z zdravstvenimi zmogljivostmi, kadri in
               ustanovami med posameznimi regijami, med občinami v preskrbljenosti s kadri od
               prvotnega razmerja 1:2 na 1:1,2. Uvedena je bila tudi standardizacija timov v
               osnovnem zdravstvu, delovnih normativov in kvalifikacijske strukture timov, kar naj
               bi omogočala enake možnosti za uveljavljanje pravic na primarni ravni na celotnem
               ozemlju Slovenije. Doseženi so tudi premiki pri skrajševanju ležalnih dob v
               bolnišnicah. Kljub temu pa ostajajo na tem področju nekateri strukturni problemi, ki
               bodo v prihodnosti predstavljali glavna področja celovitih pristopov za obvladovanje
               stroškov v zdravstvu.</p>
               <p>V Sloveniji smo namreč nasledili problem zelo širokega obsega pravic, ki ni usklajen
               z možnostmi javnofinančnih virov. V preteklih petih letih je bila ta neusklajenost
               delno prikrita zaradi dotoka novih sredstev - višji prispevki, zasebna sredstva v
               prostovoljnem zdravstvenem zavarovanju. Vendar bo ta problem tudi z dodatnimi
               zahtevami po novih pravicah v prihodnje vse težje obvladljiv.</p>
               <p>Drug tak problem predstavljajo obstoječe zdravstvene zmogljivosti, ki so na
               nekaterih ravneh večje glede na moč narodnega gospodarstva in tudi v primerjavi z
               drugimi državami. Pri tem moramo vedeti, da bodo nekateri objektivni trendi na tem
               področju, neodvisno od naših naporov, povzročali stalne pritiske na rast stroškov
               zdravstva. Na prvem mestu je potrebno omejiti nekatere sociodemografske trende, med
               katerimi je staranje prebivalstva tisti, ki povzroča največje spremembe v zahtevah in
               potrebah po zdravstvenih storitvah. Svoje pa prav tako prispeva skokovit razvoj
               medicinske tehnologije. Aditivna narava medicinskih tehnologij, ki ne nadomešča
               starih, ne povzroča samo vedno dražjih zdravstvenih dejavnosti, temveč ob stihijskem
               uvajanju, kar je pri nas ponekod prisotno, lahko ogrozi pravično dostopnost
               zavarovanih oseb do dogovorjenega obsega in kakovosti zdravstvenih storitev v mreži
               javne zdravstvene službe, ko eni lahko dobijo preveč, drugi pa premalo. Posebno
               področje pritiskov na porabo je v Sloveniji v teh letih ob odprtosti trga
               predstavljala tudi medicinska industrija, predvsem proizvodnja zdravil, tehničnih
               pripomočkov in druge opreme. Gre za področja, kjer prihaja do nasprotij med profitno
               naravnanimi strategijami industrije in javnim sistemom zdravstvenega varstva in
               zavarovanja. Poleg teh pa predstavlja poseben problem tudi kompleksno področje pravic
               denarnih dajatev, kjer je zavod le eden v spletu mnogih dejavnikov, ki vplivajo na to
               področje.</p>
               <p>Spoštovane poslanke in poslanci, še nekaj besed o finančnem poslovanju zavoda za
               leto 1997 in projekcij za naslednje leto. Da bi zagotovili kar najbolj stabilno
               financiranje zdravstvenih programov in izvajalcev zdravstvenih storitev, zavod letno
               namreč sklepa pogodbe z več kot tisoč izvajalci, je skupščina zavoda sprejela
               finančni načrt že v aprilu letošnjega leta. Pri tem so bili upoštevani osnutki
               projekcij letošnjega proračunskega memuranduma. Tako finančni načrt zavoda za leto
               1997 predpostavlja uravnoteženost prihodkov in odhodkov ob predpostavkah
               javnofinančnih gibanj, ki veljajo za proračun. Pri tem pa je treba opozoriti na
               organizacijske in strokovne aktivnosti za uspešnejše zagotavljanje plačevanja
               prispevkov, pri tem pa na obvladovanje izdatkov za obvezno zdravstveno zavarovanje.
               Polletni rezultati poslovanja kažejo, da je bilo poslovanje uspešno in da so
               zagotovljeni pogoji za tekoče financiranje programov obveznega zavarovanja.
               Ocenjujemo tudi, da bomo ob tej prispevni stopnji, in v kolikor ne bo prišlo do konca
               leta do večjih nepredvidenih gibanj, poslovno leto 1997 zaključili pozitivno. Po
               projekciji iz proračunskega memuranduma za leto 1997 naj bi se odhodki za obvezno
               zdravstveno zavarovanje v letih 1997 in 1998 ter tudi v naslednjih letih povečevali
               počasneje od rasti bruto družbenega proizvoda. S tem naj bi se tudi zmanjšal delež
               javnih sredstev za zdravstvo od 6,9%, po oceni za leto 1997, in bil leta 2000 dosegel
               6,6%. To naj bi poskušali doseči z nadaljnjim izvajanjem programov varčevanja v
               zdravstvu, z racionalizacijo zdravstvene mreže in s povečanjem učinkovitosti dela v
               zdravstvu.</p>
               <p>Slovenija sicer v primerjavi z razvitimi evropskimi državami namenja relativno velik
               odstotek javnih in zasebnih sredstev za zdravstvo, izraženo v deležu bruto družbenega
               domačega proizvoda, hkrati pa je treba tudi ugotoviti, da absolutni znesek 640
               dolarjev na prebivalca Slovenije še vedno 2 - do 2,5 - krat zaostaja za razvitimi
               državami. To pomeni, da je razlika približno ob enakih materialnih stroških za
               izvajanje zdravstvene dejavnosti in hkrati ob večjem obsegu pravic v primerjavi z
               razvitimi državami rezultat predvsem slabšega vrednotenja dela zdravstvenega osebja,
               kar pa predstavlja stalen pritisk na povečanje rasti odhodkov zdravstvenega
               zavarovanja. Ocenjujemo, da ob možni projekciji prihodkov zavoda v naslednjem letu ni
               mogoče pričakovati realnega zmanjšanja odhodkov za zdravstveno zavarovanje, predvsem
               iz naslednjih razlogov.</p>
               <p>Prvič. Kaže se nadaljnji vpliv večanja zahtevnosti in potreb, staranja prebivalstva,
               zaradi česar prihaja do sprememb v strokturi zahtevnejših zdravstvenih in dražjih
               zdravstvenih storitev. Ob siceršnji stalni rasti odhodkov za zdravila in hkrati ob
               povečanju cen zdravil, katerih odhodki predstavljajo v strukturi zavoda več kot 13%
               kljub stalnim racionalizacijskim ukrepom ni več mogoče pričakovati realnega znižanja
               teh odhodkov v letu 1998 zaradi relativno hitre rasti udeležbe lastnih sredstev v
               financiranju zdravstvenega zavarovanja v zadnjih treh letih ne bo mogoče nadaljnje
               povečevanje deleža lastnih sredstev.</p>
               <p>Ob predvidenem sprejetju zakona o zdravnikih in urejanju plač drugega zdravstvenega
               osebja zavod ocenjuje, da bo prišlo do povečanja cen zdravstvenih storitev oziroma
               odhodkov za zdravstvene dejavnosti.</p>
               <p>Povečujejo pa se tudi tendence in pritiski za širitev programov, ker so daljše
               čakalne dobe, ki pa so bolj posledica slabe organiziranosti dela v zdravstvenem
               sistemu. Kljub temu ocenjujemo, da bo zavod v naslednjem letu nadaljeval z usklajenim
               financiranjem zdravstvenega zavarovanja in da bi ob zagotovljeni dosedanji višini
               prispevne stopnje na obveznem zdravstvenem zavarovanju predvidoma še zagotovil
               ustrezno financiranje zdravstvenih programov tudi v letu 1998.</p>
               <p>Dovolite mi, da zaključim svoj prispevek z naslednjimi ugotovitvami. Prvič. Z
               zakonom opredeljena samostojnost področja zdravstvenega zavarovanja, ki ga opravljajo
               predstavniki delodajalcev in delojemalcev kot plačniki prispevkov, je v Sloveniji
               pokazala veliko prednosti v primerjavi s prejšnjimi ureditvami. Pokazalo se je, da je
               takšen enovit javni sistem ob pristojnostih, ki so določene z zakonom, in
               odgovornosti države in izvajalcev sposoben hitreje, bolj kakovostno in učinkovito
               prilagajati hitrim spremembam v okolju ter jih tudi obvladovati. Dosegli smo določeno
               stopnjo razvoja, na kateri je mogoče graditi sistem zdravstvenega zavarovanja tudi v
               prihodnje. Tako kot doslej pa se bo potrebno v prihodnjem obdobju spopasti s
               številnimi problemi. Demografska, socialna in posledično zdravstvena situacija bo
               poleg hitrega medicinsko-tehnološkega razvoja vir nenehnih pritiskov na večanje
               izdatkov za zdravstveno varstvo. Nekatere projekcije socialne politike o prispevnih
               stopnjah oziroma deležu bruto družbenega produkta za zdravstveno varstvo do konca
               tisočletja, po naši oceni, ne sledijo v celoti pričakovanim posledicam in spremembah
               v ekonomski strukturi. Po svoje razumljivo, da ob neugodnem razmerju med aktivnim in
               vzdrževanim delom prebivalstva ni veliko možnosti za širitev programov socialne
               varnosti, saj bo država še vedno morala namenjati precejšnja sredstva za socialne
               prenose. Iz tega sledi, da bo usklajevanje programov zdravstvenih storitev in pravic
               zdravstvenega zavarovanja z razpoložljivimi materialnimi možnostmi bistveno težje,
               kot je bilo doslej. Izhod iz te zadrege je mogoč z ohranitvijo približno sedanjega
               deleža bruto družbenega produkta za zdravstvo tudi v prihodnje in v preusmerjanju
               določenih storitev in pravic v prostovoljna, konkurenčna zdravstvenega zavarovanja,
               ki se ne krijejo iz javnih financ.</p>
               <p>Plan Zdravstvenega varstva Slovenije bi moral biti dokument, ki bi za marsikateri
               razvojni dvom zdravstvenega varstva nakazal možne rešitve. Vendar pa, kot veste,
               kljub številnim letom priprav in razprav še vedno ni sprejet, zato se pri
               opredeljevanju nadaljnje strategije reforme zdravstvenega varstva in zdravstvenega
               zavarovanja še ni mogoče opreti nanj. Nekateri njegovi predlogi pa celo nakazujejo na
               možnost in potrebo po širitvi zdravstvenih zmogljivosti. Takšne opredelitve pa so
               zelo vprašljive. Primerjalni podatki z drugimi državami kažejo, da je slovensko
               prebivalstvo dokaj dobro preskrbljeno z zdravstvenimi zmogljivostmi in da so
               deficitarna le nekatera ožja strokovna področja, kot na primer srčna kirurgija,
               transplantacije in še nekatera. Po ocenah zavoda je potrebno temeljito proučiti in
               soočiti predloge v planu in čimprej opredeliti seveda razvojno smer zdravstvenega
               varstva Slovenije.</p>
               <p>Načrtovana projekcija gospodarskega in socialnega razvoja in razmere, ki jih
               napovedujejo za Slovenijo ob prehodu v naslednje tisočletje, pa še posebej nakazujejo
               nujnost racionalizacije dela v zdravstvenih dejavnostih. V njihovem poslovanju bo
               potrebno v večji meri kot doslej uveljavljati elemente tekmovalnosti in tržnega
               obnašanja, v sami organiziranosti zdravstvene dejavnosti pa bodo morale biti
               uveljavljene nekatere novosti in ukrepi, ki naj bi bili bolj naravnani na potrebe
               zavarovanih oseb in predvsem na kakovost zdravstvenih storitev. Te ugotovitve
               zahtevajo od teh nosilcev javnih pooblastil in financ iskanje novih strateških
               rešitev, saj to je še zlasti potrebno pri vključevanju in prilagajanju Slovenije
               predpisom Evropske unije.</p>
               <p>Zato je zavod letos spomladi pripravil strateški razvojni program zdravstvenega
               zavarovanja v Sloveniji, ki predstavlja osnovo in možnost za sooblikovanje strategije
               razvoja zdravstvenega varstva v državi. Globalne strategije programa so bile
               obravnavane in usklajene na strateški razvojni konferenci v maju z udeležbo več kot
               150 predstavnikov zdravstvene politike in zdravstvenih zavodov, program pa je
               sprejela tudi skupščina zavoda. V predvidenih projektih bo zavod ob pričakovanem
               sodelovanju tudi drugih nosilcev sistema zdravstvenega varstva oblikoval predloge in
               rešitve za mehko spreminjanje v strukturi pravic obveznega zdravstvenega zavarovanja
               in usklajevanje možnosti z razpoložljivim deležem javnih financ za zdravstveno
               varstvo. Pri tem bo širše oblikovanje ponudbe prostovoljnih zavarovanj in njegovo
               organiziranost v vzajemni zdravstveni zavarovalnici lahko pomembno zagotovilo pri
               ohranjanju zdravstvene varnosti prebivalstva. Hvala vam za pozornost.</p>
            </sp>
            <sp xml:id="SDZ2-Izredna-13-1997-09-10.sp15">

               <speaker>PREDSEDNIK JANEZ PODOBNIK:</speaker>

               <p>Hvala gospodu Koširju, ki je uspel skoraj v celoti v določenem terminu, ki si ga je
               sam določil, predstaviti svoje poročilo. S tem pa smo tudi končali predstavitve
               predloga državnega proračuna za leto 1997 in tudi zaključili 1. točko dnevnega reda
               te izredne seje. V naslednjih dneh bodo delovna telesa obravnavala predlog proračuna
               in predvidoma 30. septembra bo na plenarni seji o njem spregovoril Državni zbor -
               poslanke in poslanci.</p>
               <p>Prehajamo na <title>2. TOČKO DNEVNEGA REDA - PONOVNO ODLOČANJE O ZAKONU O SPREMEMBI
                  ZAKONA O PROMETNEM DAVKU. </title>Pozdravljam tudi predstavnika Državnega sveta
               državnega svetnika gospoda Borisa Šuštaršiča, ki se nam je pridružil.</p>
               <p>Državni svet Republike Slovenije je na 95. seji 1. avgusta letos sklenil, da na
               podlagi tretje alinee prvega odstavka 37. člena ustave Republike Slovenije zahteva od
               Državnega zbora, da ponovno odloča o zakonu o spremembi zakona o prometnem davku.
               Želi predstavnik Državnega sveta obrazložiti zahtevo sveta? (Da.)</p>
            </sp>
            <sp xml:id="SDZ2-Izredna-13-1997-09-10.sp16">

               <speaker>BORIS ŠUŠTARŠIČ:</speaker>

               <p>Hvala. Spoštovani predsednik, spoštovane poslanke in poslanci! Obžalovanja vredno
               je, da je prišlo do zapletov pri tem zakonu, kajti, ko ga je Državni zbor sprejemal,
               je bilo prav na pobudo invalidov sprejetih nekaj kvalitetnih dopolnitev. Vendar pa je
               hitri postopek onemogočil, da bi se vsi vidiki dovolj obravnavali, da bi se zbrali
               številčni podatki, na osnovi katerih bi se lahko korigirala oziroma dopolnila še
               nekatera druga vprašanja, ki so vodila do sprejema odložilnega veta.</p>
               <p>Kot vam je vsem znano, je bil neposredni razlog v tem, da je Ustavno sodišče
               sklepalo, ali imajo slovenski državljani z enako invalidnostjo enake pravice po tej
               ekonomski olajšavi. Ugotovili so, da kmečko prebivalstvo oziroma med njimi invalidi
               sistemsko nimajo urejenega dodatka za pomoč in postrežbo in seveda na tej osnovi tudi
               po tem zakonskem kriteriju niso mogli uveljavljati te ekonomske olajšave.</p>
               <p>Predlagatelj zakona je imel na izbiro dve možnosti - po prvi, da dopolni kriterije,
               tako da bi bili tudi invalidi med kmeti enakovredni pri uveljavljanju te pravice;
               druga možnost, ki pa jo je predlagatelj izrabil, je pa ta, da je ta kriterij črtal.
               Tu mislim, da je ena od utemeljitev, zakaj je prav, da bi se ta zakon še enkrat
               strokovno proučil in sestavil.</p>
               <p>S tem, ko je bil ta kriterij črtan pa so prizadete druge skupine invalidov, ki so
               uveljavljale pravice po tem kriteriju in pojavljajo se že v praksi - čeprav zakon še
               ni veljaven - nove težave, ko pristojni državni organi bodisi na carini ali v davčni
               upravi že odklanjajo ta dokument o priznanju dodatka za pomoč in postrežbo kot o
               veljavnem dokumentu, na osnovi katerih se te zadeve v pravnem postopku urejajo.
               Terjajo sedaj od invalidov, da odhajajo k zdravnikom in s tem nastajajo novi stroški
               in nove proceduralne zahteve, ki jih prej ni bilo.</p>
               <p>Naslednji sporni moment je uvajanje kriterija otroci z motnjami v telesnem in
               duševnem razvoju, ki jih zdravstveni zavodi spremljajo kot rizične v razvoju. To ni
               samo po sebi nič spornega. To je prav gotovo hvale vredno dejanje, da se tudi družine
               v tem spektru podpre, vendar je pa problematično - gledano sistemsko, ker je tu
               opuščeno načelo zadostne invalidnosti, ki je sploh osnova te olajšave.</p>
               <p>Ravno tako ugovarjamo temu, da je iz zakonskega besedila brez neke jasne
               obrazložitve izpuščena beseda "nega", v kontekstu "nega in pomoč". Tu se ne moremo
               strinjati z razlagami, da ta pojem ni jasen. Ta pojem je jasen v strokovnih doktrinah
               neodvisnega življenja invalidov in pa tudi v pokojninsko-invalidski zakonodaji.</p>
               <p>Naslednja zadeva je tudi skrajšanje roka, da se namesto enkrat v 3 letih lahko ta
               olajšava koristi enkrat v 5 letih. Glavni argument je v tem, da je to triletno
               obdobje, v katerem so najdaljše garancije za posamezne avtomobile. Vendar ima
               poslabšanje teh pogojev tudi svoje razloge, vendar pa v praksi bo deloval omejevalno.
               Prav gotovo, da se bodo številne družine veliko težje odločile za nakup avtomobila
               pod temi daljšimi pogoji.V praksi bo pa tudi več problemov, če bo voznik sam voznik
               in bo več možnosti, da pride do okvar na vozilu.</p>
               <p>Skratka, želel bi še opozoriti na to, da se gibanje v prostoru in svobodno
               prehajanje iz kraja v kraj se v industrijskih družbah šteje med človekove pravice.
               Tudi tu je prav, da gledamo to kot na civilizacijsko vprašanje, ne pa prvenstveno
               socialno vprašanje. Kajti ravno gibanje je pogoj, da se tudi invaliden človek oziroma
               družinski član lahko integrira v družbo in tudi upravlja vse človekove
               dejavnosti.</p>
               <p>Zato predlagam, da Državni zbor ponovno ne potrdi tega zakona, ampak se da možnost
               predlagatelju zakona, da v sodelovanju z invalidskimi organizacijami, katere je
               doslej izpuščal, pa so vendar tu inštitucije, ki na podlagi strokovnih osnov
               proučujejo te stvari, pripravi dopolnitev tega zakona v taki meri, da ne bo prihajalo
               do novih problematičnih situacij. To zadnje bi ilustriral tudi kar s tekstom tega
               spornega zakona.</p>
               <p>Poglejte, če bo po tretji alinei 1. člena te zakonske spremembe slaboviden otrok ali
               mladoletnik uveljavljal pravico do te olajšave, jo bo, ko bo postal odrasel
               državljan, po drugi alinei izgubil.</p>
               <p>Poleg tega pa je sprememba teh kriterijev prizadela drugo skupino invalidov, ki
               imajo okvare zgornjih udov, in ko se njihova funkcija v celoti ocenjuje, tudi prihaja
               do te 80% invalidnosti, kar je pa sedaj omejeno zgolj na spodnje okončine. Hvala
               lepa.</p>
            </sp>
            <sp xml:id="SDZ2-Izredna-13-1997-09-10.sp17">

               <speaker>PREDSEDNIK JANEZ PODOBNIK:</speaker>

               <p>Hvala lepa državnemu svetniku, gospodu Šušteršiču. Želi predstavnik vlade besedo? (Ne
               želi.) Zadevo je obravnaval Odbor za finance in monetarno politiko kot matično
               delovno telo. Prosim poročevalca odbora, da predstavi mnenje - mag. Janez Kopač.</p>
            </sp>
            <sp xml:id="SDZ2-Izredna-13-1997-09-10.sp18">

               <speaker>MAG. JANEZ KOPAČ:</speaker>

               <p>Hvala lepa za besedo. Odbor je obravnaval odložilni veto Državnega sveta in najprej
               poslušal utemeljitev vlade, zakaj ponovno predlaga glasovanje o zakonu. Iz teh
               argumentov bom poskušal - ker predstavnica vlade ali pa predstavnik vlade ni dodatno
               utemeljitve prebral - sam povzeti nekaj utemeljitev.</p>
               <p>Prvič. Prehod ali sprememba oprostitve s triletnega obdobja na petletno obdobje ima
               protiargument v vetu Državnega sveta, da upravičenec, torej invalid pri običajni
               uporabi osebnega avtomobila v treh letih prevozi več kot 120.000 kilometrov, torej
               več kot 110 kilometrov na dan, vsak dan v letu. In ta ocena je po mnenju vlade -
               mislim, da je dobila tiho podporo tudi na odboru - ni realna. Zaradi tega ta argument
               ni pretirano prepričljiv.</p>
               <p>Opustitev besede "nega" v kontekstu "nega in pomoč" izhaja iz črtanja tretje alinee
               14. točke 18. člena veljavnega zakona, ker je bila neposredna zahteva Ustavnega
               sodišča. Izraz sam pa, vlada pravi, je neustrezen tudi zaradi tega, ker ga ni mogoče
               natančno opredeliti. Ne glede na to pa je vsebinsko beseda "nega" enakovredno ali pa
               skorajda enakovredno ubesedena v zakonu v obliki konkretnih alinei, ki navajajo
               kategorije prizadetih oseb, ki lahko koristijo to davčno oprostitev.</p>
               <p>Sedanji zakon o invalidskem in pokojninskem zavarovanju, kot je omenil že
               predstavnik Državnega sveta, pravice do davčne oprostitve ne daje kmečki populaciji,
               kar z navedbo kategorij posameznih prizadetih oseb v tej noveli zakona, o kateri
               danes ponovno odločamo, je uzakonjeno, kar pomeni, da ta novela nedvoumno sledi
               zahtevi Ustavnega sodišča po izenačitvi različnih kategorij prizadetih oseb v zvezi s
               to davčno oprostitvijo.</p>
               <p>Kriteriji za novo uvedbo kategorije otrok z motnjami v telesnem in duševnem razvoju,
               ki jih Državni svet, torej ta kategorije je zdaj uvedena v novelo zakona, tudi tej
               kategoriji je dana davčna oprostitev. Državni svet je, po besedah njegovega
               predstavnika, proti temu zaradi ne dovolj velike jasnosti te kategorije. Vlada meni
               in odbor je to vzel na znanje, da so kriteriji zadosti jasno opredeljeni in torej
               opravičeni kot sestavni del, ali pa je ta kategorija prizadetih opravičena kot
               sestavni del oseb, ki jim je priznana davčna oprostitev. V razpravi odbora je bilo
               poleg tega izraženo še mnenje, da je sprejeta novela zakona o prometnem davku taka,
               da je tako rekoč dosledno upoštevala vse pripombe, podane tudi s strani invalidov
               pred sprejetjem zakona na Komisiji za invalide. Te pripombe pa so bile uzakonjene v
               obliki amandmajev Odbora za finance, ki je povzel amandmaje Komisije za invalide in v
               obliki amandmaja poslanca Branka Kelemine. Tako da je po opravljeni razpravi ostala
               majhna dilema, ali ni morda še nekaj posameznikov izključenih iz tega kroga, ki jim
               je priznana davčna oprostitev. Nedvomno pa velja ocena, da je vključenih veliko novih
               kategorij, ki so do sedaj bile izključene, da torej ta novela zakona predstavlja
               bistveno vsebinsko novost za invalide oziroma za prizadete osebe, zelo na široko
               razširja te pravice z uvedbo teh novih kategorij in na podlagi take ocene je odbor
               praktično soglasno predlagal Državnemu zboru, da sprejme sklep, s katerim pri
               ponovnem glasovanju predlog zakona o spremembi zakona o prometnem davku sprejme.</p>
               <p>Če pa bi se izkazalo, da je nekaj posameznikov morda še izključenih iz te davčne
               oprostitve, pa velja sugestija odbora vladi, da po uveljavitvi te novele, za katero
               upam, da bo sprejeta, prouči morebitne nedoslednosti in jih v, pač neki naslednji
               spremembi zakona, naknadno dodatno uvrsti. Da pa bi zaradi nekaj teh posameznikov vse
               te kategorije, ki jim je na novo bila dana ta pravica, začasno še naprej izločali iz
               kroga upravičencev, pa je po mnenju odbora neustrezno. Hvala lepa.</p>
            </sp>
            <sp xml:id="SDZ2-Izredna-13-1997-09-10.sp19">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Kopač. Predstavil je mnenje odbora. Prehajamo na glasovanje. Ob
               tem vas želim opozoriti, da mora pri ponovnem odločanju, skladno z drugim odstavkom
               91. člena ustave Republike Slovenije za sprejem navedenega zakona glasovati večina
               poslancev, to se pravi 46 ali več. Ugotovimo sklepčnost! (66 prisotnih.)</p>
               <p>Kdo je za? (46 poslancev.) Je kdo proti? (9 poslancev.)</p>
               <p>Ugotavljam, da je zakon sprejet.</p>
               <p>S tem tudi zaključujem 2. točko dnevnega reda.</p>
               <p>Poslance in poslanke sprašujem, ali soglašate s tem, da 3. točko opravimo takoj
               sedaj? Soglašate? Ali kdo temu nasprotuje? (Ne nasprotuje.)</p>
               <p>Torej prehajamo na <title>3. TOČKO DNEVNEGA REDA - IMENOVANJE ČLANOV SVETA BANKE
                  SLOVENIJE. </title>
               </p>
               <p>Pozdravljam tudi predstavnico urada, predsednika Republike, gospo Olgo
               Jakelj-Dergan.</p>
               <p>Predlog za imenovanje članov Sveta Banke Slovenije je v obravnavo zboru posredoval
               predsednik Republike Slovenije. Želi predstavnik Urada predsednika Republike dodatno
               obrazložiti svoje predloge za imenovanja? (Ne želi.)</p>
               <p>Predloge je obravnavala Komisija za volitve, imenovanja in administrativne zadeve,
               ki je zboru pisno poročala o predložitvi predlogov odlokov. Želi poročevalec komisije
               besedo? (Ne želi.)</p>
               <p>Želi besedo predstavnik Sekretariata za zakonodajo in pravne zadeve? (Ne želi.)
               Želijo besedo predstavniki poslanskih skupin? V imenu poslanske skupine
               socialdemokratov gospod Ivo Hvalica.</p>
            </sp>
            <sp xml:id="SDZ2-Izredna-13-1997-09-10.sp20">

               <speaker>IVO HVALICA:</speaker>

               <p>Hvala lepa. Spoštovani kolegi! Svet Banke Slovenije - pristojnost predsednika
               republike. Govor guvernerja Banke Slovenije, gospoda Arharja, ki me je navdušil, in
               morala, če hočem reči, njegovega poziva - monetarna politika kot tisto področje, kjer
               bi morali doseči največji konsenz, enotnost v tej državi, v tem parlamentu. In sedaj
               jasno, pravo nasprotje.</p>
               <p>V skladu s poslovnikom sem bil v začetku tega meseca pri predsedniku republike, ki
               me je v skladu z običajem poklical (bil sem tretji na vrsti po velikosti strank),
               vodje poslanskih skupin, s katerimi naj bi se posvetoval za imena, ki bi jih
               predlagal za nove člane Sveta Banke Slovenije. Toda, ko sem jaz prišel k predsedniku
               republike, sem tam že dobil izdelan seznam. In povem še to, da ko sem mu potem
               predlagal kandidatko, za katero mi menimo, da ji pripada mesto v Svetu Banke
               Slovenije, se je predsednik republike vidno skremžil. Takoj sem razumel tudi, da tega
               ne bo sprejel.</p>
               <p>In sedaj se sprašujem, v kakšnem kontekstu je to. Ali ni to razdvajanje slovenske
               javnosti? Kot tretja največja parlamentarna stranka predstavljamo pač petine do
               šestine prebivalstva in mislim, da prav v tem kontekstu bi imeli nekje neko organsko
               pravico do enega člana sveta banke. Predlagali smo samo enega oziroma samo eno,
               predlagal sem gospo Romano Logar. V vseh zapisih do sedaj, ki sem jih prebiral v
               zvezi s financami, so ji takšni in drugačni pisci prisojali kompetenco na tem
               področju. Res, da to ni politična opcija, ki ugaja predsedniku republike, ampak ne
               glede na to - govorimo - vendar o nečem, kar naj bi bilo vse slovensko.</p>
               <p>Prosim ven z GSM-om! Poleg tega, da moti govornika, je tudi neokusno.</p>
               <p>Torej se sprašujem, kaj je s tem. Ali mogoče demonstrativno predsednik republike
               dopoveduje, da ni predsednik vseh Slovencev in da noče biti tudi v tretjem mandatu?
               Mogoče je to njegovo sporočilo? Vsekakor sem sprejel zavrnitev našega predloga in
               kolikor se spomnim, tudi predlog nekaterih drugih strank, kot izrazito sektaštvo. To
               ni dobro in prosim ta zbor za odložitev glasovanja o tem svetu banke, za premislek.
               Nenazadnje se čudim tudi predsedniku Kučanu, ki hoče v tretji mandat, da gre z eno
               takšno potezo v predvolilnem obdobju na plan. To je meni nerazumljivo. Mogoče je tako
               prepričan v svoje odstotke, da pač ga ne "briga" petina ali še več volilnega telesa.
               Kakorkoli že, temu pravim, da je nehigienično.</p>
               <p>Sedaj hkrati s tem mojim nastopom gospodje poslanske skupine Socialdemokratske
               stranke Slovenije dajem proceduralni predlog, da danes o tem ne glasujemo, da si
               vzamemo premislek, navsezadnje tudi lahko, da pokličemo predsednika države, da
               morebiti spremeni svoj predlog. Mogoče ni niti nujno s kandidatko, ki smo jo mi
               predlagali. Tu je bilo še nekaj mnenj. Skratka zdi se mi popolnoma neustrezno, da bi
               preprosto potrdili nekaj, kar nam je serviral predsednik republike, pa čeprav je to
               njegova pristojnost. Ker tokrat, kot sem že rekel, ni upošteval vseh opcij v
               slovenskem volilnem telesu in ni upošteval tudi tega, da je monetarna politika, da je
               Banka Slovenije tisto, kar je pravzaprav last nas vseh in do tega segmenta bi morali
               imeti vsi enako distanco, ekvidistanco, spoštljivost. Na takšen način, kot predlaga
               predsednik republike, to gotovo ni mogoče.</p>
               <p>Torej predlagam, da odložimo glasovanje o Svetu Banke Slovenije. Hvala lepa.</p>
            </sp>
            <sp xml:id="SDZ2-Izredna-13-1997-09-10.sp21">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Hvalica. Želi še katera od poslanskih skupin besedo? (Ne.)</p>
               <p>Potem prehajamo na razpravo poslank in poslancev. Ne želi nihče razpravljati? Gospod
               Mozetič, gospod Peterle.</p>
            </sp>
            <sp xml:id="SDZ2-Izredna-13-1997-09-10.sp22">

               <speaker>MIROSLAV MOZETIČ:</speaker>

               <p>Hvala lepa, gospod predsednik, za besedo. Spoštovane kolegice, spoštovani kolegi!
               Lahko bi nastopil tudi v imenu poslanske skupine. Razlike v mojem stališču in v
               stališču, ki ga bomo mi zastopali, naj bi bile nikakršne.</p>
               <p>Ni sporno, da je po zakonu predsednik države tisti - mislim, da v tem bivše
               predsedstvo, ker je zakon iz tistega obdobja, predsednik države tisti, ki da predlog.
               Državni zbor je pa tisti, ki odloči. Če pustimo ob strani to, da smo dobili ta
               predlog prepozno, ker tem petim članom poteče mandat v začetku prihodnjega meseca,
               kar pomeni, da je lahko tudi izgovor, da ni mogoče odlagati, da je treba to zadevo
               hitro narediti, vendar moramo vedeti, kdo nas je v tako prepoznost spravil.</p>
               <p>Na eno stvar bi rad opozoril. Mi smo v svojem odgovoru, ki smo ga predsedniku dali,
               tudi za dve imeni, ki sta na njegovem predlogu, rekli, da bomo podprli. Vendar danes
               dvomim. Mislim, da ne bomo podprli, iz preprostega razloga. Predlagali smo še nekaj
               drugih imen, zato ker smo predpostavljali, da se bo o imenih, ki bodo predlagana,
               pogovarjalo, da bo predsednik bodisi sam s svojimi svetovalci ali pa tudi s
               predstavniki poslanskih skupin razmišljal o imenih. Tudi jasno je, da smo predlagali
               samo ljudi, ki ustrezajo vsem strokovnim kriterijem. Vendar to se ni zgodilo. Zgodilo
               se je celo to, da je predlagana lista petih, točno toliko, kot jih je potrebno
               izvoliti, kar pomeni, da je gospod predsednik sam že opravil izbiro in sedaj
               pričakuje, da bi mi to izbiro samo potrdili.</p>
               <p>To se, kar zadeva krščanskih demokratov, ne bo zgodilo. Mislim, da je to napačno.
               Predsednik, še enkrat ponavljam, ni prestopil meja svojih pooblastil, vendar mislim,
               da v tem delu in na način, kot je ravnal, ni ravnal modro. Iz tega razloga bomo mi
               nasprotovali tudi tistim dvem imenom, za katere smo takrat rekli, da bi jih sicer
               podprli. Hvala lepa.</p>
            </sp>
            <sp xml:id="SDZ2-Izredna-13-1997-09-10.sp23">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Mozetič. Besedo ima gospod Peterle.</p>
            </sp>
            <sp xml:id="SDZ2-Izredna-13-1997-09-10.sp24">

               <speaker>ALOJZ PETERLE:</speaker>

               <p>Gospod predsednik, spoštovane kolegice in kolegi! Spominjam se, kako smo postavljali
               institucijo, ki se ji reče Banka Slovenije, poskrbeli tudi v tej hiši za njeno
               statusno neodvisnost, za samostojen subjekt, ki mislim, da je dobro opravljal v
               sestavi, v kakršni je bil, svoje naloge. In takrat smo izrazito pazili na to, da
               zadeva ni bila orkestrirana partijsko oziroma po starem modelu. To pot tega ne morem
               trditi, čeprav so tukaj različna imena, ampak orkestracija oziroma intonacija je ta
               prava, če temu tako rečemo.</p>
               <p>Sam tudi nasprotujem načinu, ki ga je ubral predsednik države, ko ni omogočil, da
               res izbiramo, ampak samo potrjujemo, čeprav lahko rečemo tudi ne. Mislim, da bi bila
               tukaj na mestu pozornost do opozicije, ne samo predsednika države, ki mora skrbeti
               oziroma videti vso državo in njene interese, upoštevati njeno interesno strukturo,
               zlasti, ker so se tudi volitve končale z 1:1 - pustimo kasnejše prevare. Mislim, da
               ni ravnal modro, čeprav formalnopravno je lahko zaključil svoj del postopka tudi na
               tak način. Osebno moram reči, da mi ni prijetno ob taki predsednikovi odločitvami,
               računal sem na večji demokratični čut in tudi, če bi šli po referencah pogledati,
               mislim, da imamo Slovenci ob tem, da nimamo veliko specialistov za denar, da imamo pa
               kakšna imena, ki so malo bolj profilirana, malo bolj znana in jaz se bojim, da kakšno
               od teh imen, da niti guvernerju centralne banke niso bila še prezentirana ali da jih
               mogoče še nikoli ni srečal, pa bi bilo dobro, da bi jih.</p>
            </sp>
            <sp xml:id="SDZ2-Izredna-13-1997-09-10.sp25">

               <speaker>PREDSEDNIK JANEZ PODOBNIK:</speaker>

               <p>Hvala lepa. Želi besedo predstavnica Urada predsednika Republike? (Ne želi.) Preden
               preidemo na glasovanje, bi ugotovil, da je poslanska skupina socialdemokratov, v
               imenu te poslanske skupine je gospod Hvalica predlagal, da se danes odločanje o tej
               točki odloži. Če pogledamo postopek, kot je pač zapisan v zakonu, o Banki Slovenije
               in ob drugih dejstvih - pač predlog, ki ga je podal predsednik republike, je
               obravnavalo matično delovno telo in ga posredovalo poslankam in poslancem, da se pač
               o tem odloči. Sprašujem predstavnike predlagateljev takega predloga, namreč,
               glasovanje je tisti, z glasovanjem je možno, da se opredelimo do predloga. Zakaj
               predlagati umik oziroma prestavitev odločanja, saj se bomo z glasovanjem opredelili
               do predloga, ki smo ga dobili. Gospod Peterle.</p>
            </sp>
            <sp xml:id="SDZ2-Izredna-13-1997-09-10.sp26">

               <speaker>ALOJZ PETERLE:</speaker>

               <p>Mislim, da je predlog, ki ga je dal vodja poslanske skupine socialdemokratov, gospod
               Hvalica, zelo umesten iz razlogov, ki jih je dal sam in ki sem jih dopolnil kasneje
               tudi jaz. Mislim, da bi bilo pametno oziroma modro in politično zrelo, če bi dali
               predsedniku države ponovno priliko, da ta postopek premisli in da upošteva pri tem
               tudi opozicijo. Od petih članov Sveta Banke mislim, da opozicija zasluži oziroma bi
               bilo primerno, da bi parlament upošteval to politično strukturno. In za tako pomembno
               zadevo, kot je Svet Banke - ne bom ponavljal razlogov, ki jih je prej gospod Arhar
               govoril na temo denarja - mislim, da bi bilo prav, da vsaj, da je izbran eden od
               predlogov s te strani. Se pravi iz opozicije in močno plediram zato, da podpremo
               predlog gospoda Hvalice in preidemo do dovolj demokratične in uravnotežene
               odločitve.</p>
            </sp>
            <sp xml:id="SDZ2-Izredna-13-1997-09-10.sp27">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali poslanska skupina vstraja, da dam na glasovanje proceduralni
               predlog? Gospod Hvalica, prosim.</p>
            </sp>
            <sp xml:id="SDZ2-Izredna-13-1997-09-10.sp28">

               <speaker>IVO HVALICA:</speaker>

               <p>Hvala lepa. Gospod predsednik, nenazadnje imamo tudi 66. člen poslovnika, ki v
               svojem 2. odstavku pravi: "Predlagatelj oziroma njegov predstavnik mora podati
               dopolnilno obrazložitev, če tako sklene Državni zbor. "Zakaj pa ne bi predsednik
               republike to enkrat obrazložil. Zakaj je izpustil opozicijo, zakaj je izpustil
               polovico volivnega telesa? Naj pove! Lahko, da ima razloge! Torej, lahko tudi
               glasujemo najprej, jaz vztrajam sicer na mojem predlogu, lahko pa tudi glasujemo o
               tem, kar nam omogoča 66. člen poslovnika. Hvala lepa.</p>
            </sp>
            <sp xml:id="SDZ2-Izredna-13-1997-09-10.sp29">

               <speaker>PREDSEDNIK JANEZ PODOBNIK:</speaker>

               <p>Gospod Hvalica prosim, da počakajte! Ali torej predlagate, da dam na glasovanje
               predlog, da predstavnik predlagatelja dodatno obrazloži predlog?</p>
            </sp>
            <sp xml:id="SDZ2-Izredna-13-1997-09-10.sp30">

               <speaker>IVO HVALICA:</speaker>

               <p>Ja.</p>
            </sp>
            <sp xml:id="SDZ2-Izredna-13-1997-09-10.sp31">

               <speaker>PREDSEDNIK JANEZ PODOBNIK:</speaker>

               <p>Hvala lepa.</p>
            </sp>
            <sp xml:id="SDZ2-Izredna-13-1997-09-10.sp32">

               <speaker>IVO HVALICA:</speaker>

               <p>Torej to je bolj, ne najdem pravega izraza. To je bolj omiljen predlog, ker s tem ne
               zavračamo predlog predlagatelja, ampak mu omogočimo, da ga obrazloži. Zakaj je
               upošteval, ker ob tem postavljam tudi vprašanje, zakaj je upošteval samo polovico
               volivnega telesa? Hvala.</p>
            </sp>
            <sp xml:id="SDZ2-Izredna-13-1997-09-10.sp33">

               <speaker>PREDSEDNIK JANEZ PODOBNIK:</speaker>

               <p>Hvala lepa gospod Hvalica. 2. odstavek 66. člena poslovnika govori: "Predlagatelj
               oziroma njegov predstavnik mora podati dopolnilno obrazložitev, če tako sklene
               Državni zbor." Na glasovanje dajem proceduralni predlog, da Državni zbor zahteva od
               predstavnika predlagatelja, da dodatno obrazloži predlog. Ugotavljamo prisotnost! (70
               poslancev.)</p>
               <p>Kdo je za? (31 poslancev.) Je kdo proti? (38 poslancev.)</p>
               <p>Ugotavljam, da je predlog proceduralne narave, ki izvira iz našega poslovnika ni bil
               sprejet.</p>
               <p>Poslanska skupina socialdemokratov predlaga, da se danes odločanje o tej točki
               odloži in da se predlog ponovno vrne predlagatelju. Ta proceduralni predlog dajem na
               glasovanje. Ugotavljamo prisotnost! (70 prisotnih.)</p>
               <p>Kdo je za? (26 poslancev.) Je kdo proti? (42 poslancev.)</p>
               <p>Ugotavljam, da proceduralni predlog ni bil sprejet in mislim, da smo izčrpali
               razpravo poslancev in poslank in prehajamo na glasovanje.</p>
               <p>O posameznih predlogih odlokov. Bomo šli.</p>
               <p>Na glasovanje dajem predlog odloka o imenovanju... Proceduralni predlog ima gospod
               Ivo Hvalica.</p>
            </sp>
            <sp xml:id="SDZ2-Izredna-13-1997-09-10.sp34">

               <speaker>IVO HVALICA:</speaker>

               <p>Hvala lepa, gospod predsednik. Socialdemokratska stranka pri tem odločanju ne bo
               sodelovala, zato gremo v obstrukcijo. Hvala lepa.</p>
            </sp>
            <sp xml:id="SDZ2-Izredna-13-1997-09-10.sp35">

               <speaker>PREDSEDNIK JANEZ PODOBNIK:</speaker>

               <p>Hvala lepa. V skladu s poslovnikom ste to napovedali, hvala lepa.</p>
               <p>Torej, na glasovanje dajem predlog odloka o imenovanju gospe Tatjane Fink za članico
               Sveta Banke Slovenije za dobo 6 let. Ugotovimo sklepčnost! (59 prisotnih.)</p>
               <p>Kdo je za? (45 poslancev.) Je kdo proti? (7 poslancev.)</p>
               <p>Ugotavljam, da je predlagani odlok sprejet.</p>
               <p>Na glasovanje dajem predlog odloka o imenovanju mag. Bineta Kordeža za člana Sveta
               Banke Slovenije za dobo 6 let. Ugotovimo sklepčnost! (59 prisotnih.)</p>
               <p>Kdo je za? (41 poslancev.) Je kdo proti? (13 poslancev.)</p>
               <p>Ugotavljam, da je predlagani odlok sprejet.</p>
               <p>Na glasovanje dajem predlog odloka o imenovanju mag. Vladimirja Lavrača za člana
               Sveta Banke Slovenije za dobo 6 let. Ugotovimo sklepčnost! (59 prisotnih.)</p>
               <p>Kdo je za? (32 poslancev.) Je kdo proti? (26 poslancev.)</p>
               <p>Ugotavljam, da je predlagani odlok sprejet.</p>
               <p>Na glasovanje dajem predlog odloka o imenovanju prof.dr. Leona Repovža za člana
               Sveta Banke Slovenije za dobo 6 let. Ugotovimo sklepčnost! (59 prisotnih.)</p>
               <p>Kdo je za? (41 poslancev.) Je kdo proti? (8 poslancev.)</p>
               <p>Ugotavljam, da je predlagani odlok sprejet.</p>
               <p>In na glasovanje dajem predlog odloka o imenovanju prof.dr. Ivana Ribnikarja za
               člana Sveta Banke Slovenije za dobo 6 let. Ugotovimo... Proceduralno? Lahko. Svoj
               glas bo obrazložil gospod Mozetič.</p>
            </sp>
            <sp xml:id="SDZ2-Izredna-13-1997-09-10.sp36">

               <speaker>MIROSLAV MOZETIČ:</speaker>

               <p>Hvala lepa. Drage kolegice, spoštovani kolegi! Glasoval bom proti, tako kot vse do
               zdaj. Hočem pa nekaj povedati. Mi govorimo, da v naši državi nimamo lustracijskega
               zakona. Mi imamo lustracijo. Glasovanje danes kaže, da imamo lustracijo, samo ne
               prave.</p>
            </sp>
            <sp xml:id="SDZ2-Izredna-13-1997-09-10.sp37">

               <speaker>PREDSEDNIK JANEZ PODOBNIK:</speaker>

               <p>Hvala lepa za obrazložitev glasu. Želi še kdo? (Ne želi.)</p>
               <p>Torej na glasovanje dajem predlog odloka o imenovanju prof.dr. Ivana Ribnikarja za
               člana Sveta Banke Slovenije za dobo 6 let. Ugotovimo sklepčnost! (58 prisotnih.)</p>
               <p>Kdo je za predlagani odlok? (42 poslancev.) Je kdo proti? (10 poslancev.)</p>
               <p>Ugotavljam, da je predlagani odlok sprejet.</p>
               <p>Poslanke in poslanci! S tem zaključujem 3. točko dnevnega reda in tudi 13. izredno
               sejo Državnega zbora Republike Slovenije. Hvala lepa.</p>
               <p>(Seja je bila končana 10. septembra 1997 ob 13.19 uri.)</p>
            </sp>
         </div>
      </body>
   </text>
</TEI>
