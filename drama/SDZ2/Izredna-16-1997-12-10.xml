<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ2-Izredna-16-1997-12-10">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|2D99AFBAC5B16513C125656E0043658C</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=2D99AFBAC5B16513C125656E0043658C</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Izredna-16-1997-12-10.DZ" n="16">
               <name>Izredna</name>
               <date when="1997-12-10"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Izredna-16-1997-12-10.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 16. izredne seje</stage>
            <stage type="date">(10. december 1997)</stage>
            <stage type="chairman"> Sejo je vodil Janez Podobnik, predsednik državnega zbora.</stage>
            <stage type="time"> Seja se je pričela ob 10.10 uri.</stage>


            <sp xml:id="SDZ2-Izredna-16-1997-12-10.sp1">

               <speaker>PREDSEDNIK JANEZ PODOBNIK:</speaker>

               <p>Spoštovane kolegice poslanke, kolegi poslanci! Pričenjam nadaljevanje 16. izredne
               seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Franc Jazbec, Branko Tomažič, Herman Tomažič, Jakob Presečnik
               za dopoldanski del seje, Josip Bajc za popoldanski del, Boris Sovič za popoldanski
               del, Lojze Peterle, Jurij Malovrh, Janez Kramberger in Franc Potočnik.</p>
               <p>Gospod Herman Tomažič, je prisoten na seji. Prosim, da ugotovimo prisotnost v
               dvorani! (62 poslancev.) Tudi gospoda Marija Pozsonec je prišla, ampak ni se uspela
               prijavit. Državni zbor je sklepčen in lahko odloča.</p>
               <p>V današnjem zasedanju 16. izredne seje bomo nadaljevali s <title>PREKINJENO OBRAVNAVO 3.
                  TOČKE DNEVNEGA REDA</title> in nato prešli na obravnavo 4. točke dnevnega reda.</p>
               <p>K razpravi je prvi prijavljen, gospod Leon Gostiša, za njim naj se prijavi, gospod
               Mirko Zamernik. Prosim, gospod Gostiša.</p>
            </sp>
            <sp xml:id="SDZ2-Izredna-16-1997-12-10.sp2">

               <speaker>LEON GOSTIŠA:</speaker>

               <p>Hvala, gospod predsednik. Vsem skupaj lep pozdrav!</p>
               <p>Pred časom se je zgodilo, da si je neka dama, recimo ji gospa Eres, kar precej
               poškodovala desno roko. Zaradi različnih vzrokov pa ni takoj obiskala zdravnika. Čas
               je tekel, poškodba se je sicer celila, bolečina je ostajala. Posebno izrazita je bila
               ob vremenskih spremembah. Na prigovarjanje nekaterih se je gospa Eres končno le
               odločila za obisk zdravnika. Zdravnik, recimo mu doktor DZ, je menil, da sicer ni
               posebne potrebe za operacijo, vendar se je odločil zanjo. Pa je bil doktor DZ že tako
               znan kot površnež, tokrat pa se, kdo ve zakaj, še posebej ni potrudil. Zgodilo se je
               tako, da poseg ni bil uspešen in kot kaže, bo potrebna nova operacija. Zdi pa se mi,
               da tudi vem, kdo jo bo plačal.</p>
               <p>Že takoj moram povedati, da se ne opredeljujem enako do predloga resolucije in
               predloga zakona. Zato se v svoji razpravi nameravam striktno držati točke dnevnega
               reda, to pa je resolucija. Dosedanje tri nastope sem spremljal še s posebnim
               zanimanjem - razpravo Romana Jakiča, ki je bila usmerjena predvsem v prihodnost,
               razmišljanja Boruta Pahorja o obdobju, ki ga resolucija zadeva in luciden nastop
               Jožeta Leniča. Za vse lahko rečem, da so bili po svoje prepričljivi, saj pripadajo
               generaciji, ki se lahko bolj od vsake druge, neobremenjeno opredeljuje do preteklosti
               in smeleje zre v prihodnost.</p>
               <p>Ali smo torej sposobni in dovolj zreli, da spoznamo, kako lahko le z odkritim
               pogovorom storimo odločilen korak do resnične narodne sprave, na simbolni način
               zaključimo neko obdobje slovenske zgodovine in začrtamo pot, po kateri bomo skupaj
               odšli dalje. Da, naša generacija ima to srečo in priložnost, da lahko svobodno in
               javno izraža svoje prepričanje, toda ta svoboda prinaša tudi odgovornost in obvezo
               ustvarjanja sožitja različno mislečih ter preseganje razlik, ki tragično delijo
               slovenski narod. Prav to željo sem začutil v njihovih nastopih. Kasneje je bila tudi
               javno izpovedana. Z mnogimi njihovimi mislimi se lahko strinjam, ampak ne z vsemi.
               Gotovo je normalno, da je človeški pogled usmerjen naprej, da je preteklost le
               spomin, ampak je tudi izkušnja, ki je vsakega od nas po svoje zaznamovala. Resda za
               krajši čas. Govorim za našo generacijo, ki ni preveč občutila materialnih in predvsem
               duševnih stisk totalitarnega sistema, ampak kot del narodnega telesa tudi mi ne
               moremo in ne smemo ostati neprizadeti ob tem, kar je pol stoletja izpodjedalo našo
               bit, zaradi in predvsem zaradi prihodnosti.</p>
               <p>Če hočem vedeti, kam grem, moram vedeti, od kod prihajam in kaj prinašam s seboj. Ne
               morem se spremeniti čez noč in resnično se nismo kar spremenili in se povsem
               prilagodili novim razmeram. Tudi naša generacija ne. Kar poglejmo, kako obupno si
               mnogi mladi prizadevajo, da najdejo smisel življenja. V filmu Vonj po ženski je Al
               Pacino, ki je briljantno odigral vlogo slepega veterana vietnamske vojne, dejal
               nekako takole: "Ni hujšega, kot je pogled na amputirano dušo in zanjo ne obstoji
               proteza."</p>
               <p>Ali ni bil torej sistem, ki se je s šolstvom še posebej potrudil v vzgoji enoumja,
               nepravičen do naše generacije? Ali nam ni kratil osnovne pravice do primerne
               izobrazbe, opredeljene v konvencijah o pravicah mladih? Ali smo se z osamosvojitvijo,
               s sprejemom ustave in s postavitvijo demokracije, res izluščili iz lupine načrtne
               indoktrinacije? Strinjam se, da je naša naloga delati za prihodnost. Ustvariti moramo
               trden temelj, na katerem bomo gradili demokracijo po vzoru zahodnega sveta.
               Zagotoviti moramo, da se nikdar več ne bomo znašli v sistemu, ki bo kršil temeljne
               človekove pravice in svoboščine, ki bo razglašal enakopravnost in jo istočasno grobo
               kršil. Prav zato je potrebno na simbolen način opredeliti našo preteklost. Ne tako,
               da nas bo to dejanje še bolj razdvojilo. Predlagana resolucija je lahko osnova,
               vsebino spremenimo in nadgradimo. Ne bi nam smelo biti žal napora, da storimo
               potrebni korak in presežemo preteklost, ki nas razdvaja. Resolucija ne posega v čas
               2. svetovne vojne, in nihče ne odreka priznanja tistim, ki so se odzvali klicu
               domovine in izstopili v bran. Žal je bila ta njihova odločitev zlorabljena. In kot
               velja moje globoko spoštovanje vsem, ki so se odločili za ta plemenit korak, bom še
               toliko bolj spoštoval prizadevanja vseh, ki bodo prispevali, da storimo še eno
               potrebno in častno dejanje, da na strpen in demokratičen način opredelimo naš odnos
               do časa, ki nas je tragično razdelil.</p>
               <p>Lahko storimo tudi drugače in rečemo z Johna Stembecom, ki je v romanu Vzhodno od
               raja - naslov je naključno simboličen zapisal. Citiram: "K vragu s takim gnilim
               stoletjem. Pustimo ga pri miru in pojdimo dalje. Novo poglavje, novo življenje. Ko
               bomo z nosom tesno zaprli to smrdljivo stoletje, bo imel človek spet čiste roke. Pred
               nami se blešči umiti čas. Na novih stoletjih ni plesni. Teh sto let ni razporejenih,
               tako kot igralne karte, ki jih je premešal goljuf." Konec navedbe.</p>
               <p>Lahko storimo tudi tako. Pustimo pretekli čas pri miru. Pustimo, da še naprej nažira
               našo notranjost in obremenjuje našo prihodnost. Še naprej stopajmo vsak po svoji
               poti, ki nas bo bog ve kdaj pripeljala skupaj. Morda celo nikoli. In nekoč bo nekdo
               dejal, da Slovenci na prelomu novega tisočletja še enkrat več nismo bili sposobni
               preseči svoje majhnosti. Le do tedaj nihče več ne bo vedel, o čem je sanjal kralj
               Matjaž in za čim je jokala lepa Vida. Pa hvala za vašo pozornost. Mimogrede, upam, da
               ste v zgodbi prepoznali gospo Erez in dr. DZ.</p>
            </sp>
            <sp xml:id="SDZ2-Izredna-16-1997-12-10.sp3">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Gostiši za njegovo razpravo. Besedo dajem gospodu Mirku Zamerniku.
               Za njim bo razpravljal gospod Franc Žnidaršič.</p>
            </sp>
            <sp xml:id="SDZ2-Izredna-16-1997-12-10.sp4">

               <speaker>BOGOMIR ZAMERNIK:</speaker>

               <p>Spoštovane dame in gospodje, dragi kolegi. Kot kaže razpoloženje in pa dosedanje
               razprave v tej dvorani, bodo nekateri ponovno slavili delovno zmago in odbili napad,
               ki smo si ga nekateri drznili s tem, da smo začeli razpravo na to temo. Iz vseh
               strani smo bili v teh treh ali štirih dneh, pa še nekaj prej, napadani z
               najrazličnejšimi izrazi in kvantifikacijami, ki jih sedaj ne bi navajal, saj se, milo
               rečeno, ne spodobijo niti osebam niti institucijam, iz katerih so bili ti izrazi nam
               namenjeni.</p>
               <p>Jaz osebno se pa te vaše zmage ne bi preveč veselil, če bi bil seveda na vašem mestu,
               kar na srečo nisem. Kajti s to zmago, bo potrebno ljudem z ideološkim rezilom, ali pa
               brez njega, dokazati in pa razložiti, v čem je bil za božjo voljo Goli otok, ali pa
               katero drugo socialistično taborišče manj zločinsko, kot pa Buchemwalt, Auschwiz ali
               katero drugo nacistično. Zakaj naj bi bil politični zapornik, posameznik, edinstveno
               človeško bitje in nepopravljivo seveda, manj zločinsko nasiljevan na Golem otoku ali
               pa nekje v nacističnih lagerjih? In v čem je bil nekdo, mogoče Marzel, Ludvik, razen
               v tehničnih in pa metereoloških pogojih na boljšem ali na slabšem, kot Igor Tarkar v
               nacističnem taborišču. S tem, da si je seveda Torkar imel čas potem spoznati še vse
               socialistične, ne vse, ampak nekaj socialističnih samic.</p>
               <p>Ošabnega nasilja zgodovinskih odrešenikov ni mogoče še vpletati v novo ideološko
               debato. Prav njihove zablode in spozabe nad posameznikom morajo postati sveto svarilo. Aksion zgodovine, ki svoje
               destruktivne in tragične moči ne sme nikoli več razmahniti. Demokracija ne počiva na
               samo v glavnem svetli, grški, novodobni posvetljeni izkušnji, pač pa tudi na
               izkušnjah tistih zgodovinskih zablod, ko je sicer z dobrimi nameni dopustila zdrs po
               fašističnem, nacističnen ali pa revolucionarnem terorizmu.</p>
               <p>Ali je sploh potrebno pomisliti na to, kako se počuti zapornik z Golega otoka, kako
               se počutijo ljudje, ki so samo za to, ker so pač nekoč nekje imeli malo predolg
               jezik, za prazen nič praktično, pravzaprav za dobre namene tedanjih hegemonov,
               izgubili svobodo, državljanstvo, državljanske pravice, zdravje, dostojanstvo, službo,
               pa mogoče še ženo in otroke. Vprašam vas, kdo je še pri preurejanju družbe imel slabe
               namene? Vendar, tisti dobri nameni so, vemo, da včasih tlakovali pot v pekel.</p>
               <p>To je bil malce daljši uvod v bistvo razprave. Ker so bile že prej omenjene mlajše
               generacije, kateri tudi jaz pripadam, tako kot spoštovani kolega Jakič, pa mogoče še
               kdo, ki so bili prej omenjeni s strani gospoda Gostiše. Vendarle tudi jaz gledam samo
               v prihodnost, ali pa predvsem v prihodnost. Vendar pa dejstva, ki so se zgodila v
               preteklosti, ne smemo pozabiti in na njih graditi.</p>
               <p>Zakaj sem se lotil malce daljšega uvoda? Zato, ker se z ustrahovanji drugače mislečih
               srečujem danes. Tukaj in zdaj. Mogoče ne ravno tukaj, ampak morali bi spremljati
               razpravo prej in mogoče bi si lahko ustvarili določeno mnenje. Ampak, kako tudi ne.
               Zakaj se ne bi srečevali z ustrahovanji in diskvilifikacijami danes, če pa imamo tako
               lepe primere v zgodovini. Saj današnji ustrahovalci imajo lepo oporo v tem. Če danes
               nismo sposobni vsaj z jasno besedo obsoditi pobojev, maltretiranj, jemanje premoženja
               in še česa, kako se potem danes ne bi nek delodajalec ali pa režimski sindikalist,
               sicer na manj okruten, sicer bolj prefinjen način posluževal ustrahovanj. Kako se
               danes kršijo pravico, ste nekaj malega izza te govornice lahko slišali pri poročilu
               varuha človekovih pravic. Veliko več teh kršitev pa bi lahko srečali v vsakdanjem
               življenju, v življenju povprečnih ljudi v državi. Pa mi dovolite, da nekaj tega
               navedem, ker ljudje se praktično dnevno obračajo name in mi zaupajo svoje stiske.</p>
               <p>Delavka, zaposlena za določen čas, ki zasluži 40.000, 50.000 tolarjev in že itak
               komaj skrpa eno plačo do druge, bi želela imeti otroka, kljub temu, da ve, da bo
               potrebno še dodatno odrekanje, vendar kljub temu bi se rada odločila za otroka.
               Vendar si tega ne upa storiti, ker bi v tistem trenutku, ko bi njen delodajalec
               izvedel, da je noseča, izgubila službo. Žal najbrž to niso osamljeni primeri, ampak
               je tega veliko. Da ne govorim o delavki, ki se je oglasila pri meni, pa je zaposlena
               sicer za določen čas in ker je pač zaposlena za določen čas in ima neko, vsaj
               navidezno socialno varnost zagotovljeno, se je vendarle odločila, da bo imela otroka,
               vendar je zaradi, mogoče tudi ustrahovanj in šikaniranj na delovnem mestu, ne trdim,
               da samo zaradi tega, doživela spontani splav. Potem pa so jo poklicali na
               odgovornost. Obratovodja, skupinovodja in ne vem kateri vodja, še in je potem pred
               vso to vodstveno strukturo podjetja morala do podrobnosti razlagati, zakaj je bila v
               bolniški, kako se je to storilo. Mislim, da ni treba nadaljevati naprej.</p>
               <p>Ko se je nekdo želel izčlaniti iz režimskega sindikata, mogoče zaradi zvišanja
               članarine ali pa kateregakoli drugega razloga, tega ni mogel preprosto storiti s
               podpisom izstopne izjave, ampak je moral na zagovor k predstavniku tega sindikata in
               mu tam povedati, zakaj se bo izčlanil. In ta mu je seveda prijateljsko namignil, da
               če se bodo pojavljali kakšni tehnološki viški, potem bo pač on, naj ne računa na
               pomoč sindikata, pa še počitniške kapacitete, ki jih je ta isti delavec zgradil in
               plačal, jih ne bo mogel koristiti, če se bo izčlanil tam ven. Seveda ekonomsko
               razliko do te cene pa plačuje ta ista firma. In za tem, dragi gospodje, seveda
               stojijo imena. Tega si ne izmišljujem, prenosa ni več, tako da me ne boste mogli
               obsojati, da to govorim zaradi tega, ker je prenos. Ne, ampak to so dejstva, na
               katera bi resnično vas rad opozoril, zaradi vas.</p>
               <p>In poglejte, kaj si naj danes moderni japijevski kapo misli. Če so včasih lahko
               počeli, recimo na Golem otoku ali pa kjerkoli drugje, vse te stvari, o katerih smo
               tukaj že tudi po mojem prepričanju že preveč slišali, ja, kako za božjo voljo si
               potem on ne sme privoščiti tega, na veliko blažji in veliko bolj prefinjen način.
               Vendar za vsakega je njegov križ, ki ga mora nositi, najtežji in ne verjamem, če bi
               soočili mogoče nekoga, ki je bil na Golem otoku in pa to delavko ali pa tisto drugo
               ali pa tistega, ki se je hotel izčlaniti iz sindikata, da je njegov križ lažji ali pa
               težji od tistega.</p>
               <p>Kot sem že prej omenil, smo bili poslanci ob predložitvi predloga resolucije močno
               popljuvani z vseh mogočih strani, ker pač to nekaterim ne ustreza. Mi se za te napade
               sicer ne zmenimo, nas vendarle ščiti imuniteta, kar smo danes pokazali na komisiji za
               - ne vem, kako se ji že reče - komisiji gospoda Pucka. Nam ne morete dati delavske
               knjižice in nam reči, sedaj pa morate iti, čeprav pri gospodu Ruparju, mojem
               spoštovanem kolegu in prijatelju, se to sedaj poskuša doseči. Najbrž se ni treba
               spomniti začetkov tega parlamenta in stvari, ki so se dogajale okoli tega. Vendar pa,
               žal, ljudi, ki jih jaz tukaj zastopam, ne ščiti niti imuniteta, niti nimajo socialne
               varnosti. Če ti ljudje na glas povedo kakšno stvar, se jim Zavod za zaposlovanje,
               borza, če hočete, ampak ne borza, ki smo je vajeni tukaj, resnično zgodi - borza dela
               namreč.</p>
               <p>Tudi pred temi krivicami, tukaj in zdaj, tisti, ki to počno za preteklost, tiščijo
               glavo v pesek tudi za sedanjost. Ravno obujanje preteklosti nam najbolj očitate. Toda
               to, kar govorim sedaj in zaradi česar govorim, je pa kruta in mogoče res mračnjaška
               sedanja realnost. Ljudem, ki jih zastopam, boste morali pojasniti, zakaj to počnete.
               Zakaj v imenu nekih liberalno kapitalističnih idealov, knjigovodskih bilanc in
               makroekonomskih analiz, dopuščate, da se ljudi, če samo mogoče podvomijo o
               lastninjenju podjetja, v katerem so delali 40 let ali pa še več, ustrahujete?</p>
               <p>Tako da vam reče, da ko oblast in z njo čast, naša bosta last, mi takih ustrahovanj
               ne bomo dopustili.</p>
            </sp>
            <sp xml:id="SDZ2-Izredna-16-1997-12-10.sp5">

               <speaker>PREDSEDNIK JANEZ PODOBNIK:</speaker>

               <p>Hvala gospodu Zamerniku. Besedo dajem gospodu Žnidaršiču. Za njim bo nastopil gospod
               Čeligoj.</p>
            </sp>
            <sp xml:id="SDZ2-Izredna-16-1997-12-10.sp6">

               <speaker>FRANC ŽNIDARŠIČ:</speaker>

               <p>Hvala lepa, gospod predsednik. Spoštovane poslanke in poslanci! Moja razprava bo tako
               nežna, da ne bo potrebno nič replik, hkrati jo bom močno skrajšal zaradi tega, da bi
               pridobili na času, ker nas čaka še polno obveznosti. Pa vendarle so me tudi nekateri
               občani in volilci prosili, da povem, kaj mislim sam, morda tudi nekaj o tem, kaj
               mislimo kot poslanci v tej skupini o tej zadevi.</p>
               <p>O predlagateljih prav gotovo ne bi rad razpravljal, saj imajo očitno vsi osebne pa
               tudi vsebinske razloge za to, da so napisali to resolucijo tako, kakršna je. Rad bi
               rekel nekaj v načelu o tej resoluciji, ki po mojem trdnem prepričanju prihaja
               nekoliko prepozno, na vsak način pa še zadosti zgodaj, da se pomenimo o preteklosti
               mi, sodobniki te preteklosti, o kateri je treba nekaj reči, zlasti in predvsem zaradi
               tega, da ne bi nekdo, recimo po moji smrti, čez deset ali petnajst let, sramotil ali
               kako drugače obravnaval moje otroke za krivdo mene ali naših skupnih prednikov. Tako
               da mislim, da je prav, da si danes rečemo, kar je treba, pa potem gremo naprej. Tako
               da ne bi kdo mislil, da se sam nagibam k tistim, ki bi o preteklosti ne želeli
               govoriti ali ki jo smatramo za potrebno, da se jo pozabi.</p>
               <p>Mislim, da je odpuščanje dobra zadeva, to da bi kdo pozabil pa neumnost. Kajti, če se
               stvari pozabijo potem se lahko ponavljajo in seveda začnejo znova iste napake, isti
               zločini, iste grde reči. Vendar me moti, da ta resolucija ne zajema tudi medvojnega
               obdobja in ne obsoja še kakšnega drugega režima, v načelu seveda, ki je tudi
               povzročil neke zločine in tudi še kako kršil kakšne krivice. Moti me, da se ob tem
               govori samo o Teharjih, Kočevskem Rogu in tako naprej, nič pa o Urhu, nič o
               ljubljanskem Barju in še marsikje drugod.</p>
               <p>Tako da absolutno obsojam in povojne poboje in vse druge zločine bivšega
               totalitarnega režima v tem vsebinskem smislu in tudi čisto konkretno, mislim, da je
               prav, da se do tega opredelimo vsi, in v tem smislu v načelu podpiram tudi
               resolucijo, vendar ne v takem tekstu, kakršnega imamo pred seboj.</p>
               <p>Sicer v tej resoluciji je vse zapisano. V načelu, ko govorimo o komunističnem
               totalitarnem režimo, absolutno velja. Sam pa sem trdno prepričan in to bi rad
               poudaril, da se ne morem strinjat, da tako zapisana, kakršna je, velja za Slovenijo,
               za naše razmere. Delno je gospod Janez Janša priznal to v svoji razpravi naslednji
               dan, ko je razdelil to obdobje na tri dele, in na primer pri omejevanju človekovih
               pravic, ko je govoril o odhajanju v tujino, dodal nekaj, kar v resoluciji ne piše,
               namreč v začasnem obdobju omejeval svobodno potovanje v tujino. To je stenogram,
               lahko vsi pogledate. Namreč, tukaj pa nič ne piše, v začetnem obdobju, tako da
               vendarle ni vse tako, kakor tu stoji. Kot rečeno nič več o predlagateljih samo naprej
               in k vsebini.</p>
               <p>Rad bi rekel nekaj besed o režimu. Režim je bil totalitaren, v začetku prav gotovo
               zločinski, kasneje manj zločinski, še vedno zelo krivičen, mnogim so bile kršene
               državljanske človekove pravice, politične, ekonomske, socialne in druge. Zagotovo pa
               ne v obsegu, kot je to veljalo za Kitajsko, Rusijo, vzhodni blok in še kje. Tako da
               je treba po mojem vendarle ugotoviti, da se ta množičnost zagotovo ni izražala ves
               čas, tudi sistematičnost v kršenju teh pravic ni trajala 45 let, zagotovo ne ves čas
               z enako idenziteto. In ne vedno, niti nad vsemi državljani in niti ne v tako velikem
               obsegu, da bi to izzvalo množične in skupinske odpore.</p>
               <p>Treba je reči, da mi je bila všeč ena misel gospoda, našega prvega gospodarskega
               ministra Mencigarja, ki je rekel takole: "Bivši režim je omogočal razmeroma udobno
               življenje in večina ga je sprejemala s tihim soglasjem in vzela vse, kar je bilo v
               njem dobrega. Za vse slabo so itak pri roki bili takrat in so seveda še posebej danes
               komunisti, ki bodo za vse odgovarjali." Tako da, in jaz se v tem smislu v marsičem z
               njim strinjam, na vsak način pa tudi sam menim, da bi, če bi bilo res tako množično
               ves čas in toliko gorja in nasilja, kot se v tej resoluciji prikazuje, da bi to
               izzvalo pri Slovencih odpor, tudi v veliko večjem obsegu kot ga je in bi zaradi tega
               najbrž tudi kaj prej ta režim moral popustiti, ali pa vsaj bistveno spremeniti svoj
               obraz do človeka, do državljana in seveda do pravne države.</p>
               <p>Če se čisto na kratko ustavim pri človekovih pravicah. Seveda, moril in zapiral v
               prvem obdobju po vojni, potem samo zapiral, preganjal. Prav gotovo po 60. letu ni
               mnogo tistih, zagotovo pa ne v tisočih, ki niso smeli v tujini. Kar se tega tiče, da
               je kdo moral zapustiti ali bil izgnan, to se tudi danes dogaja. Bral sem v časopisu,
               da je nekdo izgnan za 5 let, ker je pač naredil nekaj protizakonitega. Tudi druge
               države izganjajo, tudi druge države imajo tajne policije, tudi demokratične države
               imajo kakšno gorje, na primer mafijo v Italiji, podzemlje v Ameriki itn. Tako da, pa
               imajo tajne službe in jih morajo imeti, da se lažje borijo proti temu, samo to, da
               ima nekdo tajne službe, še ne pomeni tudi nujno zlorabe. Vidite, in tukaj bi glede
               režima moral reči tole, da je gotovo komunistični režim tisti, ki je v svoji, da ne
               rečem pravni podlagi omogočal zlorabo oblasti in kršenje človekovih pravic. Vendar
               osebno sem trdno prepričan, da je obseg kršenja človekovih pravic v vsakokratni
               vladavini bilo koga, odvisen od posameznih ljudi in njihove odločitve glede tega,
               koliko bodo svoj položaj, oblastniški, izkoristili proti ljudem, proti narodu. Vi
               dobro veste, da smo imeli po vojni veliko garnitur vodilnih ljudi in da se ti niso
               enako obnašali do svojih državljanov. Da so bili tisti, ki so bili ostrešji, če lahko
               rečem, slabši, bili so manj slabši, bili so boljši, bili so, za moj okus, nekateri
               tudi dobri.</p>
               <p>No, na vsak način bi se tukaj ob tem, da ne bi našteval ostalih omejitev oziroma
               kršitev človekovih pravic, na vsak način rad vprašal glede tiste alinee, ki govori o
               "dodeljeval neupravičene privilegije tistim, ki so itn." Če mene vprašate, so vsi
               privilegiji neupravičeni in ne vem, kateri so opravičeni. Glede na položaj,
               vsakokraten položaj in status, ki ga kdo zaseda v državi in družbi, mislim, da mu pač
               pripadajo različne pravice, privilegijev pa ne bi smelo biti nikjer in tudi stranka
               naša v tem smislu je proti privilegijem. No, to je o 1. in 2. točki.</p>
               <p>3. točka je najbolj sporna v tej resoluciji, ki govori o odgovornosti kar počez in
               kar po vrsti. Torej, sam zavračam kolektivno krivdo in tudi kolektivno odgovornost.
               Zlasti me moti odgovornost še živečih komunistov in njihovega vodstva, ki pomeni
               kumulativno krivdo za vse, kar je bilo storjeno narobe tistemu, ki je še živ oziroma
               tisti, ki je danes dosegljiv oziroma tisti, ki je bil zadnji v vodstvih. To se mi zdi
               popolno kršenje človekovih pravic, da ne govorim tudi o tem, da je že samo to, da
               piše, da so odgovorni vsi samo zato, ker so pripadali nekemu režimu, ne da bi se
               ugotavljala individualna krivda oziroma odgovornost, pa tukaj ne mislim na kazensko,
               saj je odgovornost, če piše, da je nekdo odgovoren za poboje, za zločine in za vse
               drugo, potem manjka samo še, če je odgovoren, potem mora odgovarjati. Odgovarja se pa
               tako, da ga pokličejo in obravnavajo in potem izrečejo tak ali drugačen ukrep. To pa
               pomeni vendarle vnaprejšnjo obsodbo v nekem smislu in to pač ne morem podpreti.</p>
               <p>Gotovo podpiram tisti del in odstavek tega dokumenta, ki govori o nezastaranju
               zločinov, pa naj si bodo to, ali materialne narave ali zločinov proti človeku in
               človeštvu ali zločinov, kakor jih opredeljuje kazenska zakonodaja.</p>
               <p>Moram reči, da se strinjam tudi s tistimi točkami, ki govorijo o tem, da je potrebno
               opredeliti kot častno dejanje vsak upor v preteklosti, ki je bil naperjen proti
               režimu in proti zlorabi položaja v njem. Seveda sem podpiral in tudi bom podpiral
               popravo krivic, v kolikor je že storjenega in bom vedno glasoval za tisto, da se
               popravi, kar še ni rešeno, enako tudi vsa druga spravna dejanja v zvezi z našo
               preteklo zgodovino.</p>
               <p>Gotovo pa je resolucija v točki, ki govori o odgovornosti agitatorjev, napisana tako,
               da se utegnejo v prihodnosti slabo počutiti celo tisti, ki so ploskali na proslavah
               ali odhajali na volitve, kljub temu, da je bil tam samo en kandidat. Vi dobro veste,
               da so bile neštetokrat volitve s 100% udeležbo in kljub temu, da ni bilo izbire, da
               so bile v bistvu nedemokratične, in da imamo vsi, ki smo bili, kot govorite, na
               oblasti, svojce, prijatelje, znance. Osebno bi me bolelo v dno duše, če bi kdaj za
               moja dejanja, za katera sem vedno pripravljen polagati račune, moral kdorkoli
               prenašati kakršnokoli diskvalifikacijo ali stigmo samo zato, ker me je poznal, ker je
               z menoj prijateljeval, bil z menoj na dopustu ali kako drugače imel stike z
               menoj.</p>
               <p>Na koncu - 6., 7. in 8. točko bi lahko mirno podprl v tem smislu, da toliko izstopajo
               iz ostalega konteksta, da celote, kakršna je, ne morem podpreti, ker preveč črno
               slika režim kljub temu, da sem uvodoma povedal, da ga tudi sam ocenjujem kot
               totalitarnega in obtožbe vrednega.</p>
               <p>Na koncu - glede na to, da so mnogi citirali gospo Spomenko Hribar, mi dovolite, da
               preberem en odstavek z dne 15. novembra predvsem zaradi tega, ker so vsi moji
               predgovorniki citirali gospo Hribarjevo iz precej odmaknjenega obdobja. Takole piše:
               "No, tudi sama menim, da je bil prejšnji režim totalitaren, toda lustracijo
               odklanjam. Naš komunizem - socializem, je res krvavo začel, se surovo uveljavljal,
               nato pa se je sčasoma civiliziral in končno samega sebe ukinil. In obračaj, kakor
               hočeš, pot do tega, da smo mogli osamosvojiti Slovenijo, so v prejšnjem režimu
               pripravili komunisti. In samo oni so jo lahko, ker so imeli to oblast. Ampak so jo."
               In potem še en stavek: "Ta lustracijska zadeva me moti, ne zato, ker bi menila, da
               načelno ni potrebna pravna formalna rekapitulacija prejšnjega režima, ampak zato, ker
               med nas vnaša, ne le anarhijo, temveč latentni in državljanski spor. Kaj še ni bilo
               dovolj?" Konec citata.</p>
               <p>Mislim, da sem že omenil, ampak poudarjam, podpiram izdelavo resolucije, kot so jo
               predlagali nekateri moji predgovorniki, bi rekel, skoraj iz vseh strani. Namreč v
               obliki, ki bo sprejemljiva za večino. Na ta način bi enkrat za vselej končali tisti
               čas, ne pa ga pozabili. Hvala lepa.</p>
            </sp>
            <sp xml:id="SDZ2-Izredna-16-1997-12-10.sp7">

               <speaker>PREDSEDNIK JANEZ PODOBNIK:</speaker>

               <p>Hvala gospodu Žnidaršiču. Dve repliki na vašo razpravo. Najprej gospod Hvalica, nato
               pa dr. Jože Zagožen in gospod Demšar in gospod Jerovšek.</p>
            </sp>
            <sp xml:id="SDZ2-Izredna-16-1997-12-10.sp8">

               <speaker>IVO HVALICA:</speaker>

               <p>Hvala lepa gospod predsednik, spoštovani! Repliciram gospodu Žnidaršiču, ki je takoj
               na začetku povedal, da ga moti, da v tej resoluciji ni vključeno medvojno obdobje.
               Jaz ne vem. To je neka zmeda pri vas, gospod Žnidaršič. Glejte, to je resolucija o
               protipravnem delovanju komunističnega totalitarnega režima. To se pravi, govorimo o
               povojnem obdobju. Mi nimamo nič proti, jaz osebno pa sploh ne, da bi ustrezno
               resolucijo ali karkoli že sprejeli tudi za medvojno obdobje, pa če hočete tudi
               predvojno obdobje, nasprotno, bi bilo zaželeno. Ampak, vas opozarjam, da ni bila samo
               sprejeta resolucija. Bilo je opravljeno takšno totalno lustriranje, da je izza tega
               ostala samo kri in kosti, na žalost. Zato ne bi o tem govoril. Torej, jasno je, o čem
               govori ta resolucija. Vi pa lahko predlagate tudi drugačno.</p>
               <p>A glejte, vseskozi, zopet sem imel občutek, da mešate resolucijo in zakon. Resolucija
               ni zakon. Je zgolj deklaracija. In ko gre za obsodbo, govorite, vmes tudi citirate,
               kako se je naš komunizem, socializem, naš, pogojno rečeno, civiliziral. Mislim, da je
               to rekla Spomenka Hribar. Ja za božjo voljo, včeraj sem tu prebral neke dokumente, pa
               imam še enega. 19.2.1988. Centralni komite Zveze komunistov Slovenije, Tomšičeva 5,
               OK ZKS 61000 Ljubljana, 19.2.1988. Na osnovi dogovora in tako dalje vam v prilogi
               pošiljam oceno varnostnih dimenzij prekinitev dela in sovražnih pojavov v Sloveniji v
               letu 1987. Strogo zaupno, uradna tajnost. Sekretar komiteja Silvo Komar. Do konca, do
               samega konca se je to počelo. Do ne do sestopa, do priprave, da se prevzame oblast, z
               veliko štartno prednostjo, potem na legitimen način. Torej, zato ne zavajati.</p>
               <p>In nazadnje, ko govorite, da ta resolucija vnaša pogojno nek latentni spor. Mislim,
               ali je bil to citat, ali ste vi to rekel. Ne. Ravno nasprotno. Trenutno, da. Ampak,
               če s tem opravimo, potem smo s tem opravili in o tem se ne bo več govorilo. Jaz,
               mislim, da se tu strinjate z menoj. Jaz se tudi strinjam z vami, da je to malo
               prepozno. Ampak boljše pozno, kot nikoli. In ravno zaradi tega, da se odpravi ta
               latentni spor med nami, je to zdaj predlagano. Ravno, zaradi tega. In mogoče tudi
               zaradi tega, ali pa kar tudi zaradi tega, da se nekatere deklarativno, verbalno
               obsodi, druge, ker je veliko takih komunistov, tudi da se opere vsakršne krivde. Ne
               vem, zakaj tega nočete. Hvala lepa.</p>
            </sp>
            <sp xml:id="SDZ2-Izredna-16-1997-12-10.sp9">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Hvalica. Replika, dr. Jože Zagožen. Gospod Janša tudi. (Gospod
               Hvalica se oglasi iz dvorane) Ne, gospod Jože Zagožen. Ne, to bosta sama v predvirju
               naredila. Gospod Jože Zagožen, prosim.</p>
            </sp>
            <sp xml:id="SDZ2-Izredna-16-1997-12-10.sp10">

               <speaker>DR. JOŽE ZAGOŽEN:</speaker>

               <p>Drage kolegice in kolegi! Diskusija gospoda Žnidaršiča je bila ena bolj objektivnih
               diskusij z leve strani te dvorane. In v tem smislu je marsikaj bilo v njej tudi
               dobrega. Opozoril bi pa na eno tezo, ki se mi zdi posebej pomembna in tudi posebej
               nevarna. Namreč, gospod Žnidaršič, ne vem, ali je to zavestno, ali je to takole po
               "sreči" dejal, da je kršenje pravic bilo odvisno od posameznikov, ki so vladali.
               Torej od osebnostnih deviacij, bi lahko temu rekli. Naj ga spomnim, da je to teza, ki
               se je dolgo tudi v literaturi pojavljala, in mislim, da je z njo najbolje opravil
               Milovan Đilas. Jaz sem to bral v nemškem prevodu. To je ena knjiga Die unverkommene
               Geselschaft, kjer pravi tako: "Najlažje bi bilo stalinizem in najbolj elegantno in
               najbolj udobno razložiti z devacijo Stalinove osebnosti.</p>
               <p>Češ Stalin je bil takšen in takšen zločinec, sistem sam, pa je bil dober." In ravno
               on, kot eden od tvorcev sistema pravi: "Ne, kriv je bil sistem, z njegovo
               ideologijo." To je ključno in iz te logike je potem gospod Žnidaršič izpeljal
               naslednji sklep, da pravzaprav vodstva niso bila odgovorna. In potem to začini
               Spomenko Hribar, da je bil ta sistem tako dober, da je celo samega sebe ukinil. Saj
               vendar za vsak totalitarni sistem je bila odločilna hierarhija, v našem primeru
               demokratični centralizem. In politbiro biro je odločal tudi o neverjetnih
               podrobnostih. Žal v Sloveniji še nimamo našega (pacebe?), to kar je v Romuniji šef
               zunanjega oddelka romunskega sekretariata napisal v tako debelo knjigo, kjer je vsa
               ta tehnologija vladanja natančno pojasnjena.</p>
               <p>Tako, da moram na koncu reči, vedno so odločala predvsem najožja vodstva in tudi ta
               nosijo največjo odgovornost - sistem z njegovo ideologijo. Ne pa neki deviirani
               posamezniki, ki so šli v grob. Hvala lepa.</p>
            </sp>
            <sp xml:id="SDZ2-Izredna-16-1997-12-10.sp11">

               <speaker>PREDSEDNIK JANEZ PODOBNIK:</speaker>

               <p>Hvala lepa dr. Jožetu Zagožnu. Repliko ima gospod Demšar Vincencij.</p>
            </sp>
            <sp xml:id="SDZ2-Izredna-16-1997-12-10.sp12">

               <speaker>VINCENCIJ DEMŠAR:</speaker>

               <p>Lep pozdrav! Glede na to, kar je gospod Žnidaršič povedal, moram reči, da sem bil
               prijetno presenečen, da je z veliko treznosti marsikaj povedal. Seveda smo si v
               nekaterih pogledih različni, pa mislim, da to ni tako hudo. Hotel bi pa dopolniti
               tisti del, ko je govoril, kako se je naš režim s časom, z leti, blažil. Pa bi šel po
               desetletjih, kako je to izgledalo. Jaz ne bom zdaj segal nazaj, kako so bili nekateri
               ljudje obsojeni kot "volksdeutscherji", Slovenci, s slovenskim državljanstvom pred
               vojno, potem so bili pa izgnani, o čemer sem že govoril. Ampak šel bom po letu 1960,
               ko je gospod Žnidaršič omenil, da potem so bile pa stvari drugačne in da ni šlo več v
               tisoče. To pripovedujem zaradi tega, ker verjamem, da kdo od vas teh dokumentov ni
               uspel videti, zato bom jaz povedal.</p>
               <p>Po 60. letu se je natančno vodil seznam, kdo kam gre, kdo je ta človek, h komu gre,
               koliko časa bo tam, kaj bo delal in kdaj se bo predvidoma vrnil, tudi z opombo,
               "dvomimo, ali bo prišel nazaj ali ne". Torej, ti seznami, na srečo, bom rekel,
               tistih, ki smo malo bolj zagledani v zgodovino, na srečo arhivarjev in zgodovinarjev,
               so se ponekod ohranili. To govorim za obdobje po letu 1960.</p>
               <p>Po letu 1970 so natančni seznami ljudi, ki so v tujini živeli po vojni ali so potem
               šli tudi malo kasneje, ali kot politični ali pa kot ekonomski ubežniki - zlasti
               poznamo tisti čas po letu 1955, pa tam do 1960 in še malo čez. Torej, natančni
               seznami, kje kdo živi, koliko je star, kakšen poklic ima, koliko zasluži, nadalje, h
               komu prihaja na obisk in, seveda, še s pripombo, ali je prijazen, naklonjen našemu
               režimu ali ne. Torej to je po letu 1970.</p>
               <p>Po letu 1980 so natančno pregledovali sezname volilcev, tistih, ki niso prišli na
               volitve. Jaz sem imel priliko, da sem slučajno enkrat prišel na eno tako ustanovo,
               kjer so bentili zato, ker nekdo, ki so mu dali kredit za hišo, sedaj niti toliko ni
               bil - pač družba mu je dala kredit za hišo - zdaj pa niti toliko ni bil, da bi prišel
               na volitve. Te stvari so se tudi po letu 1960 - jaz sem tu konkretne primere naštel,
               ponavljale in so še dogajale, in če kdo v te stvari ne verjame, naj povpraša kakšne
               arhivarje, pa jih bodo lahko s konkretnimi dokumenti postregli. Seveda, da teh
               dokumentov se ni množično ohranilo, se pa samo po sebi razume. Ampak tako je bilo,
               torej gospod Žnidaršič ne drži, kako se je ta sistem blažil, postajal je samo bolj
               prefinjen. Hvala lepa.</p>
            </sp>
            <sp xml:id="SDZ2-Izredna-16-1997-12-10.sp13">

               <speaker>PREDSEDNIK JANEZ PODOBNIK:</speaker>

               <p>Hvala gospodu Demšarju. Replika gospod Jerovšek</p>
            </sp>
            <sp xml:id="SDZ2-Izredna-16-1997-12-10.sp14">

               <speaker>JOŽE JEROVŠEK:</speaker>

               <p>Hvala lepa. Spoštovani! Repliciram gospodu Žnidaršiču.</p>
               <p>Iz njegove razprave razbiram, da je v njem prišlo do nekega odnosa do preteklosti, do
               nekega moralnega razmisleka, da je v njem prišlo do globokega spoštovanja in samo
               pozdravim lahko to. Vendar me je nekaj, ne vem, če je to zavestno, nekaj me je
               zbodlo, ker je rekel na začetku, da predlagatelji očitno imajo vsi osebne
               razloge.</p>
               <p>Tu bi vprašal gospod Žnidaršič ali smatrate, da se ljudje, samo zaradi osebnih
               razlogov opredeljujejo, do nekih civilizacijskih norm. Kajti resolucija, govorimo o
               resoluciji sedaj, je simbolna zadeva. To me je zelo zbodlo, da smatra, da se lahko
               nekdo opredeljuje do civilizacijskih norm, na podlagi nekih osebnih koristoljubnih -
               ne vem, če je on mislil koristoljubnih razlogov. Napake, teze sem jaz v preteklosti
               naletel, ker ta ista teza se je zavestno razširjala po demokratičnih spremembah. Jaz
               bom tu povedal en točno tak primer.</p>
               <p>Bilo je v času Demosove vlade. Sedeli smo na poslovodnem kolegiju, bivšega TGA,
               Kidričevo, sedaj Talum. Sedelo nas je 20 vodilnih ljudi v tisti firmi in smo neko
               problematiko TGA in kaj bi se dalo narediti in, naenkrat direktor, jaz sem ga včeraj
               omenil, pravi, tu bi lahko sicer marsikaj naredil, bistriški župan, poslanec Ivan
               Pučnik, vendar on se briga samo za enacionalizacijo. Pa saj bi se tudi jaz brigal,
               samo za denacionalizacijo, če bi tako velika posestva čakala, da mi bodo vrnjena. To
               je taka nesramna dezinformacija, jaz sem seveda takoj reagiral, ker sem 2 kilometra
               stran od Ivana Pučnika doma. Rekel sem, nikakršnih posestev, to je bila kmetija, nič
               jim niso vzeli, nič jim ne bodo, ali smatraš, da se ne more nekdo iz načelnih
               razlogov za nekaj zavzemati. Rekel je, ne Jerovšek bodi tiho. Jaz imam informacije iz
               drugih virov, ki jih ti ne poznaš. Poslušajte, take zavestne teze se širijo po
               tem.</p>
               <p>Drugo kar bi gospoda Žnidaršič vprašal oziroma se mi je zdelo, da je malo
               revativiziral. Glede tega, ko je rekel, da je bil režim totalitaren, vendar ne v
               obsegu, kot velja na Kitajskem. To je res, verjetno. Ampak ta ista teza se je pred 14
               dnevi pojavila v časopisu, da saj kje bi bil namen, če bi se 20 let prej pojavil, bi
               bilo vse v redu, ne bi bilo nič hudega. Tako je dobesedno tam pisalo. In to
               relativiziranje, to je pač na neki način ljudem pranje možganov.</p>
               <p>¸ In njega sprašujem, gospoda Žnidaršiča, ali se mu zdi, da je treba biti v načelu,
               jemljem kot primer, proti vsaki tatvini ali je treba biti samo proti velikim
               tatvinam, da je samo, ko je rop, takrat lahko reče, to je pa narobe. Ono vse drugo,
               kar pa ljudje tako ukradejo, mimogrede, je pa v redu. To bi imel, ta vprašanja, zato
               ker drugače pa pozdravljam njegovo debato in ker pravi, da v večini je za resolucijo.
               Upam, da bo, ko bo glasovanje, da bo dvignil samo dva prsta, vseh ostalih treh ni
               potrebno, če je delno za resolucijo. Hvala lepa.</p>
            </sp>
            <sp xml:id="SDZ2-Izredna-16-1997-12-10.sp15">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Jerovšek. Repliko ima gospod Janez Janša.</p>
            </sp>
            <sp xml:id="SDZ2-Izredna-16-1997-12-10.sp16">

               <speaker>JANEZ JANŠA:</speaker>

               <p>Hvala za besedo. Gospod Žnidaršič je v svojem nastopu zelo izkristaliziral eno od
               pripomb oziroma kritik predlaganega dokumenta, ki izhaja iz naslednje domene: Prvič,
               da je v tem času, v bistvu 6 oziroma 7 let po prvih demokratičnih volitvah za sprejem
               takega dokumenta prepozno. In drugič, da je možno dokumentu očitati, da ne posega v
               medvojno obdobje.</p>
               <p>Kar se tiče prepoznosti, bi gospoda Žnidaršiča spomnil na razprave njegovega idejnega
               somišljenika, gospoda Bevka, ki je tukaj nekajkrat govoril o lovu na čarovnice pred
               nekaj 100 leti in o inkviziciji. Po 500 letih je, bom rekel iz iste strani, prišla
               obsodba nekaterih stvari, čeprav je poteklo pol tisočletja. Tam 500 let ni dovolj
               velika razlika, časovna, tukaj je pa 6 let že dovolj, da se vse pozabi. Prosim vas,
               da ne zahajate v protislovja v istem nastopu ali pa v kritiki iz iste strani in da
               ste v tem dosledni. Rečeno je bilo, zakaj v tej resoluciji ni tudi opredelitve do
               medvojnega časa. Naslov resolucije sam pove, zakaj. Treba pa je reči, da vsaj jaz kot
               eden od predlagateljev nimam prav nič proti temu, da ta državni zbor sprejme tudi
               podoben dokument za medvojni čas, lahko tudi za predvojni čas, kjer dejansko
               objektivno oceni in osvetli korenine. Korenine na podlagi katerih ali pa iz katerih
               je zrasel totalitarni komunistični sistem. Korenine so ravno v tem medvojnem
               času.</p>
               <p>Za ta čas je bilo v tej isti dvorani, ki še vedno zaudarja po tovrstnih formulacijah,
               sprejeto kakšnih 5.000 dokumentov, ki so govorili o tem medvojnem času. Desetletja ni
               bilo nobenega zakona, nobene izjave socialistične skupščine, v katerem se ne bi
               obsodilo tudi določene stvari v medvojnem času. Za tisto, o čemer govorimo v tej naši
               resoluciji, pa v tem parlamentu ni bilo sprejetega še nobenega dokumenta. Že to
               številčno neravnotežje veliko pove.</p>
               <p>Se pa strinjam s tem predlogom in pričakujem od tistih, ki ste za to govornico
               govorili, da je potrebno tudi čas od leta 1941 do 1945 osvetliti v takem dokumentu in
               se do njega opredeliti, da boste tak tekst predlagali. Močno upam, da vsebina ne bo
               enaka kot v tistih pettisočih, ki so bili v tej dvorani že sprejeti. Pa tudi, če bo
               tak, bo to že velik napredek, bo to prehod od besed k dejanjem. Ko bomo imeli papir
               pred sabo, se bomo o tem lahko pogovarjali. Dokler pa tega ne daste iz rok, ampak
               samo uporabljate izgovor, klasičen izgovor komunizma od sredine 30. let, ki je svoja
               totalitarna, tudi zločinska dejanja, opravičeval s protifašizmom, pa bo to zgolj
               poza, ki jo je moderen svet že zdavnaj spregledal, analiziral - na to temo so izšle
               mnoge knjige - in, seveda, zavrgel. Zavrženje te poze in te ideje je najbolj jasno
               izraženo v stavku enega od francoskih intelektualcev, ki ga je pred kratkim citiral
               Drago Jančar, in ki je dejal: "Ni vsak protifašist že tudi demokrat. Vsak demokrat je
               hkrati protifašist in protikomunist."</p>
            </sp>
            <sp xml:id="SDZ2-Izredna-16-1997-12-10.sp17">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, gospod Žnidaršič.</p>
            </sp>
            <sp xml:id="SDZ2-Izredna-16-1997-12-10.sp18">

               <speaker>FRANC ŽNIDARŠIČ:</speaker>

               <p>Hvala lepa. Jaz sem bil v svoji razpravi nežen, tako kot sem obljubil. Še nežnejši
               bom zdaj, ko bom odgovarjal na replike. Moram poudariti, da, če jih lahko ocenim
               generalno, izvirajo iz tega, da nekaterih ni bilo v dvorani, ko sem govoril, nekateri
               pa niste poslušali.</p>
               <p>Namreč, jaz repliciram gospodu Hvalici v tistem smislu, ko je rekel, da sem proti
               koncu želel prikazati - torej, ko pove, da se je 1988. leta sprejemalo določene
               odločitve v partiji in tako naprej. Vse to je res. Jaz sem želel opozoriti na prakso,
               ki je bila v marsičem drugačna od tistega. Sam sem trdno prepričan, da mnogi teh
               raznih resolucij in podobnega sploh več niso brali, ampak so se ravnali po svoji
               vesti in svojem prepričanju.</p>
               <p>Gospodu Zagožnu bi rad rekel, da sem obsodil režim, ki je dal podlage, ki so jih
               lahko vsakokratni oblastniki zlorabljali, seveda različno, v različnem obsegu in
               različno intenzivno. S tem nisem hotel na posameznike prenesti vse krivde režima, ki
               ga obsojam kot takega, ampak sem rekel to, kar je v resnici tako, namreč, da vsak
               izkoristi oblast, bolj ali manj, lahko tudi nič. Mnogi so, po mojem, bili na
               položajih s trdno odločitvijo, da bodo storili dobra dela in jih tudi so. Večina pa
               je najbrž zlorabila svoj oblastniški položaj.</p>
               <p>Gospod Demšar je rekel, da ni podatkov v resoluciji. Namreč, ni podatkov o
               številčnosti posameznih kršitev, zaradi tega zadeva moti, ker imamo pač vsak pred
               seboj različne informacije in nekdo ve, drugi ne ve za te stvari. Zato je ta moja
               razprava.</p>
               <p>Gospodu Jerovšku bi rad rekel, da ni poslušal. Kar se tatvin tiče, moram reči, da sem
               proti vsaki tatvini, majhni in veliki, tukaj ni dileme. Namreč, gospod Jerovšek, se
               mi zdi, da je omenil, da sem... Ne vem - dobro, nisem si zapisal natančno, se
               opravičujem! Ampak glede tatvine dam deklarativen odgovor v tem smislu, kot sem
               povedal.</p>
               <p>Gospodu Janši bi rekel, da nisem ocenil resolucije, da je prišla prepozno, ampak
               pozno, vendar še vedno zadosti zgodaj, da se pogovarjamo sodobniki tistega časa in da
               se s to stvarjo ne bo treba spopadati našim otrokom. Posebej sem tudi poudaril, da
               nisem za to, da se kaj pozabi in da je pozabiti neumno, da pa je dobro odpustiti.
               Medvojni čas pa je zajet v tej resoluciji samo v eni točki in samo enostransko, tako
               da ne morem mimo tega in zaradi tega sem tudi omenil to, da me moti, da ni vse, da
               tudi druga stran ni tangirana. Hvala.</p>
            </sp>
            <sp xml:id="SDZ2-Izredna-16-1997-12-10.sp19">

               <speaker>PREDSEDNIK JANEZ PODOBNIK:</speaker>

               <p>Hvala, gospod Žnidaršič. Replika, gospod Luci.</p>
            </sp>
            <sp xml:id="SDZ2-Izredna-16-1997-12-10.sp20">

               <speaker>MIROSLAV LUCI:</speaker>

               <p>Hvala. Spoštovani dvojni kolega, da rečem tako, gospod Žnidaršič! Izredno pohvalno
               je, da je razprava res začela teči po točkah, torej, da si se oprijel resolucije, ki
               je predlagana in jo analiziral pod točko. Vem, da veš, kako se tej stvari streže in
               veš, kako se pišejo traktati in druge zadeve in zato me pa moti v toliko, da je šlo v
               tej razpravi izven te resolucije, da se razširja na predvojno obdobje, ki je, kot je
               že bilo obrazloženo, lahko stvar razprave v nekem naslednjem času. Moja replika je v
               tem, ko praviš, da na splošno posplošujemo odgovornost celotnega obdobja od 1945. do
               1990. leta. Tudi jaz se ne strinjam s tem, kljub temu, da naj bi se to posplošilo.
               Obstajajo svetla obdobja tudi v tem obdobju in tudi preizkušnja v obdobju 70-ih,
               72-ih let, ko je bil Kavčič, ko je bil Matija Malešič Ciril, ki ga poznate, da sem
               kot študent, malo je manjkalo, zajadral tudi v neke politične opcije. Vendar me je
               motila takrat takšna razprava, preden se je to zgodilo, ko je bila neka skupina
               študentov v razgovoru z njim in se je reklo tako: "Zdaj smo se pogovarjali vsi, zdaj
               pa prosim, da eni odidete - tisti, ki niste organizirani." To so bile besede gospoda
               Kavčiča. To je bilo tisto, kar me je odvrnilo. Zakaj že prej ne moremo razpravljati
               vsi in do konca? To obdobje je razdeljeno in krivdo v tem obdobju in lustracijo, kot
               pravite, so si nekateri vzeli sami. Poznam veliko ljudi, ki so bili politično zelo
               angažirani, ampak sedaj mirujejo. Delajo kot podjetniki, delajo kot strokovnjaki in
               verjamem, da se bodo čez nekaj časa pojavili v političnem življenju. Torej, to osebno
               odgovornost so že verjetno prevzeli. Govorimo o kumulativni krivdi, osebno si bo vzel
               vsak sam, in si je vzel, in individualna, po mojem, je že opravljena. Kar se pa tiče
               latentnega državnega spora, ki bo s tem nastal. Kolega poslanec dobro ve, da latenca
               nikoli ni dobra. Zlasti v zdravstvu se še trudimo, da latentne stvari spravimo na
               površje. Zdaj pravimo, manifestne, ker prej ko slej bodo manifestne, vsaj v naši
               stroki je tako. In zato je to latentno, državljanska spornost obstaja in po mojem je
               potrebno enkrat potegniti na plan, z njo razčistiti, potem pa gledati naprej. Še
               naprej se bom javljal pri vseh razpravah oziroma pri dopolnitvah, v tistih, kot je
               kolega poslanec že začel. Torej, ko se bo obravnavala resolucija po točkah, točno po
               vsebini in ne izven tega konteksta. Torej, govorimo o resoluciji in o tem
               razpravljamo, in mislim, če se bo razprava v tem vrtela, bo tudi pozitivna. Hvala
               lepa.</p>
            </sp>
            <sp xml:id="SDZ2-Izredna-16-1997-12-10.sp21">

               <speaker>PREDSEDNIK JANEZ PODOBNIK:</speaker>

               <p>Hvala lepa gospod Luci. Replika gospod Petan.</p>
            </sp>
            <sp xml:id="SDZ2-Izredna-16-1997-12-10.sp22">

               <speaker>RUDOLF PETAN:</speaker>

               <p>Hvala gospod predsednik. Spoštovani! Moram priznati, da sem bil kar malo presenečen
               nad izvajanjem poslanskega kolega gospoda Žnidaršiča, ker je kar nekaj stvari, ne bom
               rekel tiste, ki smo jih zapisali predlagatelji vzel za svoje, ampak nekako sem dobil
               občutek, da meni, da je prav, da so bile zapisane. Vendar bi pa nekaj mogoče dopolnil
               ali pa še pogledal iz nekoliko drugega zornega kota. Namreč, omenil je, da vsaka
               oblast izkorišča svoj položaj. Torej, tu se jaz čisto ne bi strinjal, jaz bi celo
               malo drugače zadevo zastavil. Da do tega izkoriščanja ne bi prišlo, je naloga tistih,
               ki so na oblasti, da ne govorim stranka ali nekih političnih opcij ali koalicij, da
               je njihova naloga, da izgrajujejo tak sistem, da do tega grobega izkoriščanja oblasti
               do državljanov ne bi moglo priti. In če se naslonim na resolucijo 1096, pa bom
               prebral, da izgrajuje tak sistem, kjer bo imela domovinsko pravico, človekove pravice
               namesto organiziranega kriminala, da se bo izgrajevala vladavina prava namesto
               korupcije, da bo imela domovinsko pravico demokracija namesto oligarhije. To se
               pravi, naloga sistema je ali pa krivda sistema, če tega ne izgrajuje, da izkorišča
               svoj položaj v tem smislu. Ne govorim o drobnih izkoriščanjih, tega ne bom
               repliciral, ampak gre za te osnovne smotre demokracije in pa osnovne smotre vladavine
               vladanja. Torej, vladanje je tudi odgovornost, ne samo pravica in pa dolžnost.</p>
               <p>Glede tega, da je ta resolucija malo pozna. Tudi jaz bi se s tem strinjal. Ampak
               glede na velike odpore in silne odpore, ki se tudi tu pojavljajo, moram povedati, da
               pri gospodu Žnidaršiču tega res nisem zaznal in se z njegovim blagim pristopom, kot
               ga je sam omenil, kar strinjam. Vendar glede na druge odpore, ki so, bi rekel, da je
               mogoče še sedaj malo prehitro, da smo predlagatelji pač dreznili v nekaj mogoče še
               malo prehitro. Tudi na tisti del, da bi bilo potrebno zdaj tudi medvojno obdobje, kar
               se mene, kot enega od predlagateljev, tiče, jaz sem takoj za. Vendar pa, ker se
               naslanjamo na resolucijo parlamentarne skupščine Sveta Evrope, ki govori o odpravi
               dediščine nekdanjih totalitarnih komunističnih režimov, pač to nekje nismo mogli, ker
               takrat ta režim še ni bil na oblasti, ni imel oblasti, in ga zato direktno, kot
               oblastno strukturo ne moremo omenjati, drugače pa ne vidim nobenega problema. Se pa
               strinjam z gospodom Žnidaršičem, da se ni nad vsemi državljani izvajal tako močan
               pritisk. Jasno, tisti ki so bili za, normalno, da na iste se ni izvajal pritisk, je
               pač veljalo tisto pravilo, da kdor ni z nami, je proti nam in ne samo to, da je proti
               nam, tudi naš sovražnik je in normalno, da se ve, nad kom so se potem izvajale pač te
               represalije. Prav tako se tudi ne bi ravno strinjal s tistim, da če bi bil pa ta
               režim tako krut, da bi prej prišlo do pritiskov in da bi moral popustiti. Strinjam
               se, da je pač ta režim bil takoj po vojni bolj krut kot pa kasneje, to verjetno se
               vsi strinjamo, vendar glede na to, da je bila omenjena tudi Kitajska kot režim, ki je
               bistveno bolj krut. Poglejte, na Kitajskem je še sedaj ta režim, pa je bolj krut, to
               se pravi, da to glede let ne bo ravno držalo, ampak so potrebni določeni pogoji, da
               do tega sploh pride in v Evropi takšni pogoji so bili dani, je do tega prišlo, v
               Aziji pač, verjetno očitno še niso.</p>
               <p>Se pa popolnoma strinjam, ko je gospod Žnidaršič omenil, da ne bi bilo pošteno, če bi
               nekdo za njegova dejanja odgovarjal ali kakorkoli imel težave. To je popolnoma res in
               to tudi predlagatelji ravno govorimo, da ravno zaradi tega, da tisti, ki dejansko
               niso bili vključeni kot vodstveni v ta sistem, v tem nepravilnosti, ki so prihajale,
               da zaradi tega pač ne bi bili zaznamovani, seveda tudi njihovi, nasledniki ali
               potomci ali druge generacije ne bi bile krive za tisto, kar pač ni njihovo delo.
               Ravno o tem v resoluciji govorimo, kajti tisti, ki pač niso bili direktni akterji
               tega, pač ne morejo za to odgovarjati. Vsak, ki je samo tam član, zato pač ni kriv.
               To je popolnoma jasno in tu ima gospod Žnidaršič prav. Ta resolucija je zato
               usmerjena v bodočnost, da tisti, ki niso dejansko bili direktno odgovorni, ki niso
               bili nosilci tega sistema, ki so bili mogoče samo prisiljeni v to ali pa tisti, ki so
               bili samo izvajalci tega, ne po svoji krivdi, da pač za to ne odgovarjajo. Hvala
               lepa.</p>
            </sp>
            <sp xml:id="SDZ2-Izredna-16-1997-12-10.sp23">

               <speaker>PREDSEDNIK JANEZ PODOBNIK:</speaker>

               <p>Hvala, gospod Petan. Besedo ima gospod Feri Horvat, replika. Ja, gospod Hvalica,
               gospod Pukšič, gospod Sovič in gospod Jerovšek so še prijavljeni.</p>
            </sp>
            <sp xml:id="SDZ2-Izredna-16-1997-12-10.sp24">

               <speaker>FRANC (FERI) HORVAT:</speaker>

               <p>Hvala za besedo, gospod predsednik. Spoštovane kolegice in kolegi! Repliciral bom
               kolegu Petanu in tudi nekaterim drugim, čeprav nerad. Ob nadaljevanju načina diskusij
               se mi zdi vse bolj umestno uporabiti citat ne kogarkoli, ampak zelo eminentnega
               pravnika, politika in prvega predsednika demokratično izvoljenega parlamenta
               Slovenije, doktorja Bučarja, ki je tukaj v tej hiši ob nastopnem govoru med drugim
               ugotovil oziroma rekel, da je državljanska vojna končana.</p>
               <p>V svojem tekstu "Dileme devetdesetih let", objavljenem v Sobotni prilogi Dela 28.
               septembra lanskega leta med drugim pravi v poglavju o nesmiselnosti antikomunizma
               naslednje: "Postavljena v današnji položaj, je taka politika povsem brez slehernega
               smisla in je zato ostala samo boj za izgubljene politične položaje. Zato se tudi
               danes ne opredeljuje za lastno družbeno vizijo, glavni cilj je priti na oblast ali
               biti vsaj soudeleženec v oblasti, tudi če sprejemaš ideologeme, ki so izrazit
               preostanek komunistične prakse, ki jo upravičeno kritiziramo."</p>
               <p>In dalje: "Če pa je to težnja priti na oblast zato, da se vzpostavi stanje pred letom
               1941, je to anahronizem, s katerim danes ni več mogoče nastopati. Opravičilo je torej
               najti drugje - potreben je antikomunizem, ki naj bi legitimiral težnje svojih
               nosilcev za oblast. Antikomunizem ne toliko kot ideologija, temveč kot politična
               praksa tistih, ki se bojujejo za oblast zoper tiste, ki so imeli oblast doslej. Ti
               naj bi bili predstavniki kontinuitete, ki jih ti antikomunisti po svoje določajo
               sami, in če se bojuješ za oblast ne da bi se opiral na družbeno soglasje, ki bi bilo
               splošno sprejeto, je treba to stremljenje opravičiti z napol obsednim stanjem.
               Državljanska vojna nikakor še ni končana in končana ne bo toliko časa dokler mi ne
               pridemo na oblast. Naš boj za oblast ima torej višji posvečeni cilj. Zato je
               sklicevanje na zločine preteklega režima nujnost, ker se sicer poleže to tako
               zaželeno obsedno stanje. Ni zadosti, da storilce kaznivih dejanj, vojnih zločinov
               postavimo pred sodišče, te zločine je treba stalno pogrevati zaradi političnih
               ciljev. Storiti vse, da ne pride do pomiritve, pretekle zločine komunističnega režima
               pa stalno povezovati z ljudmi, ki jih štejemo za njihove naslednike. Konec
               državljanske vojne je za nosilce takih političnih teženj, s katero se ne moremo
               spoprijazniti. Brez vzdušja državljanske vojne vojne se podre glavna opora njihovih
               prizadevanj, ki bi prišli do novega monopola. S tem smo dobili tudi možnost odgovora
               na to, kdaj se je pri nas končala državljanska vojna. Za nekatere se ne sme, ker
               sicer izgube glavni vzgon za svoja politična prizadevanja."</p>
               <p>Upam, da ni del razprave in predlogov namenjen temu. Hvala.</p>
            </sp>
            <sp xml:id="SDZ2-Izredna-16-1997-12-10.sp25">

               <speaker>PREDSEDNIK JANEZ PODOBNIK:</speaker>

               <p>Hvala lepa. Preden dam besedo naprej za replike, naj povem, da po razpravi gospoda
               Žnidaršiča imam že prijavljenega šestnajstega razpravljavca kot repliko. Prosil bi
               vas, da se naj zavedamo tega, da v bistvu nove replike, ki jih dajete, povzročajo
               nove replike. Razprave so seveda vsebinske. Mislim, da smo v podobni situaciji kot
               pred nekaj dnevi, ko se bodo te replike množile in množile in bomo dosegli zelo
               visoko številko. Pozivam, da v vaših replikah replicirate predvsem na tistega, ki je
               osnovno nastopil, sicer je lahko to samo nadaljevanje razprave. Seveda imate to
               pravico, ampak opažam, da v replikah vsebinsko razpravljate.</p>
               <p>Repliko ima gospod Ivo Hvalica, za njim gospod Pukšič.</p>
               <p>Saj sem po vrsti, gospod Čebulj sem tudi napisal. Mislim, da je po vrsti, ko vidim
               roko, takoj zabeležim.</p>
            </sp>
            <sp xml:id="SDZ2-Izredna-16-1997-12-10.sp26">

               <speaker>IVO HVALICA:</speaker>

               <p>Hvala lepa gospod predsednik. Repliciram gospodu Žnidaršiču, ki je meni repliciral,
               na mojo trditev, ko sme rekel, da je totalitarni režim bil do konca, do leta 1990 bil
               totalitarni. On poskuša tu zadevo omehčati.</p>
               <p>V dokumentu, ki sem ga citiral in tudi včeraj, tu gre za famozni sestanek, kjer so
               bili prisotni od sedanjega predsednika republike, preko Višnjiča, Anderliča do
               Šinogoja, da ne bom ponavljal. Pisal se je datum 17. december 1987. Bil je sprejet
               sklep pod številko 4. Ta pravi: Analizo političnih parol, naperjenih zoper naš
               družbenopolitični sistem, bo opravila posebna delovna skupina, ki jo sestavljajo
               predstavniki RSNZ, to je takratni Sekretariat za notranje zadeve, RSZSS, to je, če se
               ne motim, Republiški svet Zveze sindikatov ali nekaj podobnega, in CK ZKS, to pa vsi
               vemo za kaj gre. Nekaj se ne analizira zaradi analize, ampak zaradi sprejemanja
               ukrepov. In to je tovarišija počela še 17. decembra 1987, pred natančno 10 leti.
               Kakšne sestop iz oblasti, o tem nima smisla izgubljati besed. Torej mene ne briga
               gospod Žnidaršič, ali se je to še bralo in da to ni imelo več teže. Še kakšno težo,
               če so takšni ljudje, najvišji slovenski politični vrh, o tem razpravljali in
               analizirali!</p>
               <p>Jaz mislim, da mirno lahko rečemo, da je to tudi neke vrste zločinskost. Uradna
               tajna, strogo zaupno. Sedaj pa, ko sem odhajal gor, mi je gospod Jakič navrgel, pa mi
               ni bilo dano odgovoriti, od kod pa meni ti dokumenti.</p>
               <p>Zelo rad pojasnim. Zakaj sem to prinesel sem? To so pisma zadnjih tri dni, ki sem jih
               dobil v državni zbor, zasuli so me s pism. Tudi članki so notri iz Pavlihe,
               Poročevalca leta 1952 segajo, od čudovitega pisma učiteljice iz Tržiča, do ogabnega
               pisma nepodpisane osebe, ki pravi naslednje. Ampak poglejte že, začetek, pove vse.
               "Tovariš Hvalica", da se razume, se že deklarira "tvoj nastop v zboru je dobesedno
               ostuden, tvoj značaj je pokvarjen in zločinski". Ja za božjo voljo, no, na koncu je
               pa fantastičen, da ne bom izzval replik, pravi, zgleda, da je ženska, pravi: "Mi
               podpiramo Kučana in enega izmed poslancev Združene liste, pa amen!" Da se ve, to je
               njen podpis. Ja, bog vam odpusti, vse grehe!</p>
            </sp>
            <sp xml:id="SDZ2-Izredna-16-1997-12-10.sp27">

               <speaker>PREDSEDNIK JANEZ PODOBNIK:</speaker>

               <p>Hvala. Replika gospod Pukšič. Replike na razpravo predhodnikov oziroma razpravljavca
               gospoda Žnidaršiča.</p>
            </sp>
            <sp xml:id="SDZ2-Izredna-16-1997-12-10.sp28">

               <speaker>FRANC PUKŠIČ:</speaker>

               <p>Hvala lepa, gospod predsednik. Ja, imam repliko na gospoda Žnidaršiča in na gospoda
               Horvata.</p>
               <p>Če hočete, gospod Horvat je povedal zadevo, ki jo je izrekel predsednik prvega
               parlamenta, dr. France Bučar. Res je, da je to rekel leta 1990, vendar leta 1994 je
               France Bučar tudi nekaj povedal. Štiri leta po tem je potrebno tudi na to opozoriti.
               Drago Jančar je to zapisal v "Egiptovskih loncih mesa", in sicer pravi takole: "Sredi
               julija 1994 je prišlo opozorilo, ki bi po obdobju liberalnega socializma konec 80.
               let po preobratu in po kratkih letih" - po kratkih letih! - "mlade demokracije
               oziroma tranzicije prvič spet utegnilo zveneti dramatično." Pri nas je v obstoječih
               razmerah nevarno - ne me razumeti narobe - fašizma ali, bolje rečeno, totalitarnega
               sistema zelo naglašena. Vlada želi pod nadzor dobiti RTV, plačilni promet, tožilstvo
               - skratka, vse to kaže na dejansko počasno rast totalitarnega režima. O tem govori
               tudi 3. točka resolucije 1096 parlamentarne skupščine Sveta Evrope. Potem piše
               takole: "Smo prav slišali - počasna rast totalitarnega sistema - tega ni rekel
               kdorkoli, tako je dejal France Bučar, znanstvenik, partizan, disident in eden od
               nosilcev demokracije v Sloveniji." Zato sem to prečital. To je bilo torej po letu
               1990.</p>
               <p>No, kar se pa tiče gospoda Žnidaršiča, pa takole. Veseli me, da pravzaprav
               ugotavljate, da je zadeva prišla pozno, pa vendar ne prepozno. Ampak, gospod
               Žnidaršič, če želite, da resnično ta resolucija ne bo prepozna, potem dajte možnost
               tej resoluciji, da pride v drugo branje. Potem dajte to možnost, da boste lahko v
               drugem branju z amandmaji amandmirali tej resoluciji. To je sigurno pot naprej, tako
               kot ste sami dejali, in ne dati te možnosti, da gre zadeva naprej.</p>
               <p>Kar pa se tiče zlorabljanja oblastnikov, oblasti in tako dalje, pa je tudi še
               prisotno, tudi v današnjem času. Poglejte, samo v parlamentu po letu 1992 je bil
               vložen predlog zakona o podržavljanju premoženja nekaterih družbenopolitičnih
               organizacij in seveda tudi Zveze komunistov. No, in potem se ve, da je Zveza
               komunistov za svoj premoženjski delež sklenila neko pogodbo s slovensko vlado.
               Sprašujem se, ali so Slovenski krščanski demokrati, Slovenska ljudska stranka,
               Socialdemokrati, DeSUS, Liberalna demokracija, ne vem, tudi
               z vlado podpisali kakšen sporazum in dobili kakšno premoženje. No, in pravi, da je ta
               sporazum, ki je bil podpisan z vlado in z Zvezo komunistov Slovenije, problematičen
               in po sodni poti še pa seveda o tem nihče ni odločal, kar pa menda ni zato, ker se
               čaka na tale zakon o razlastitvi oziroma o razdelitvi teh DPZ-jev ali karkoli. Ne
               vem, skratka, poglejte, tudi tu so kršitve tistih, ki so pač to možnost imeli.
               Hvala.</p>
            </sp>
            <sp xml:id="SDZ2-Izredna-16-1997-12-10.sp29">

               <speaker>PREDSEDNIK JANEZ PODOBNIK:</speaker>

               <p>Hvala. Replika, gospod Sovič.</p>
            </sp>
            <sp xml:id="SDZ2-Izredna-16-1997-12-10.sp30">

               <speaker>BORIS SOVIČ:</speaker>

               <p>Spoštovani kolegi, cenjene dame! Rad bi repliciral spoštovanemu kolegu Janši. On je v
               svoji razpravi na nek način uporabil citat enega, če sem prav razumel, francoskega
               avtorja. Jaz mislim, da tako kot je možno reči, da ni, vsaj, če ta avtor tako misli,
               da ni vsak antifašist tudi demokrat. To je približno enako, kot če bi rekli, da ni
               vsak, ki je lustracijsko razpoložen, s tem tudi demokrat. Osebno mislim, da je
               antifašizem temelj evropskega kulturnega kroga, je tudi temelj, na katerem je nastala
               Evropska zveza in mislim, da ga ni smiselno uporabljati v tem kontekstu. Rad bi pa še
               enkrat poudaril, pravzaprav sem vsak nastop tukaj izrabil, če hočete, za to, da
               mislim, da je smiselno na nek način že ugotoviti, da večina strank, večina poslanskih
               skupin tukaj zastopa tezo, da je smiselno oblikovati nek tekst, ki bi opredelil naš
               odnos do preteklosti. Če je temu tako, potem bi predlagal, da bi se tega lotili na
               enak način, kot je spoštovani kolega Janša predlagal, ko je šlo za oblikovanje teksta
               v zvezi z Natom. Torej, na način, da so se vse stranke pozvale in vse stranke
               pripravile eno skupno izhodišče, ki so ga potem tudi skupno podpisale, brez tega, da
               bi glasovali o tem in da bi to, torej izglasovali smo že, ampak brez tega, da bi to
               razdvajalo seveda populacijo. Jaz bi vljudno predlagal, da bi tudi zdaj, ko smo na
               nek način ugotovili pripravljenost za to, jaz mislim, da praktično pri vseh strankah,
               tudi naredili. Hvala.</p>
            </sp>
            <sp xml:id="SDZ2-Izredna-16-1997-12-10.sp31">

               <speaker>PREDSEDNIK JANEZ PODOBNIK:</speaker>

               <p>Hvala, gospod Sovič. Replika, gospod Janša, za njim gospod Jerovšek.</p>
            </sp>
            <sp xml:id="SDZ2-Izredna-16-1997-12-10.sp32">

               <speaker>JANEZ JANŠA:</speaker>

               <p>Hvala za besedo. Gospodu Soviču bom odgovoril posebej. To je replika na gospoda
               Horvata. Jaz ne vem, če se gospod Feri Horvat zaveda, kakšne argumente je uporabil za
               to, da bi nasprotoval nečemu. Citat, ki ga je navedel, še dodatno argumentira in
               potrjuje. Citiral je namreč izjavo prvega predsednika demokratično izvoljene, vsaj do
               dveh tretjin, slovenske skupščine, ki je dejal takrat ob nastopnem govoru:
               "Državljanska vojna v Sloveniji je končana." Jaz bi prosil gospoda Jakiča, da neha
               telefonirati tukaj pred mano ali pa se zmenimo, da imamo tukaj telefonske govorilnice
               in državni zbor hkrati.</p>
            </sp>
            <sp xml:id="SDZ2-Izredna-16-1997-12-10.sp33">

               <speaker>PREDSEDNIK JANEZ PODOBNIK:</speaker>

               <p>Prosim poslance, da poslušajo svoje kolege, ko nastopijo pred govornico.</p>
            </sp>
            <sp xml:id="SDZ2-Izredna-16-1997-12-10.sp34">

               <speaker>JANEZ JANŠA:</speaker>

               <p>Hvala, gospod Jakič. Če ta stavek, ki ga je gospod Feri Horvat tukaj podčrtal,
               gospoda Bučarja, drži, da je bila državljanska vojna v Sloveniji končana šele z
               izvolitvijo prve demokratično izvoljene, do dveh tretjin, slovenske skupščine, potem
               to pomeni, da je ta vojna trajala do leta 1990. To je najhujša možna kritika sistema,
               ki je vladal tukaj do leta 1990, gospod Potrč. Vi ste prej govorili, kako zadnjih 10
               let ni bilo nič takega. Gospod Bučar je v tem stavku rekel, da je ta vojna trajala do
               leta 1990. Se pravi, ne samo nek represivni totalitarni režim, ampak tudi
               državljanska vojna. Gospod Bučar je seveda mislil to v prenesenem smislu, ampak tudi
               v prenesenem smislu je ta ugotovitev zelo grozljiva. To je bistveno hujša
               kvalifikacija režima v času 1945-1990, kot pa je podana v našem predlogu resolucije.
               Uporabljati ta stavek kot argument za nasprotovanje tej resoluciji, je seveda smešno,
               vsaj če ga preberemo. Gospod Horvat je tudi nasprotoval oziroma je skušal
               nasprotovati trditvi, da je vsak demokrat tudi antikomunist. Nadaljuje potem gospod
               Sovič, njemu bom odgovoril posebej. V Evropi je antikomunizem civilizacijska norma
               enako kot antifašizem. To je povsem enako. Vsak totalitarni sistem nima nobene zveze
               z demokracijo, ne glede na ideologijo, ki tak sistem utemeljuje. Kot sem že rekel v
               uvodu k tej točki, je znanstveno dokazano, da je komunizem v tem stoletju povzročil
               neposredno 80-120 milijonov človeških žrtev, fašizem in nacizem skupaj 25 milijonov.
               Zdaj reči, da je bil komunizem bolj mila oblika totalitarne vladavine na sploh, je
               seveda skregano z vsemi zgodovinsko dokazljivimi dejstvi. Tisti, ki niso sposobni v
               moderni Evropi na enak način obravnavati vsak totalitarizem, imajo in bodo imeli v
               tej Evropi velike težave. To se je pokazalo z romunskim režimom do lanskega leta, in
               to se vse bolj kaže tudi z našo situacijo. Tisti, ki v zavrnitvi Slovenije za
               članstvo v Nato ne vidite tudi tega elementa oziroma jaz ne verjamem nikomur, ki
               pravi, da tega ni - jaz vem, da to vsi vidite, ampak se to ne prizna in se zganja
               propaganda - boste pač doživeli še nadaljnje podobne poteze demokratičnega sveta, ki
               bodo pač povedali, da so neke norme, preko katerih se ne da iti, in ki jih tudi
               nobena propaganda ne more prekriti. Bi pa, kot sem že včeraj rekel, rad slišal tukaj
               tudi nekatere odgovore, ki nikakor nočejo priti. Recimo na to, zdaj se v Evropi
               sprašuje, kje je židovsko zlato. Jaz sem vprašal, ker je udbovsko zlato. Vprašal sem,
               kjer je denar, ki je bil ukraden iz slovenskih podjetij do leta 1990. Nobenega
               odgovora.</p>
            </sp>
            <sp xml:id="SDZ2-Izredna-16-1997-12-10.sp35">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika gospod Jerovšek.</p>
            </sp>
            <sp xml:id="SDZ2-Izredna-16-1997-12-10.sp36">

               <speaker>JOŽE JEROVŠEK:</speaker>

               <p>Hvala lepa. Spoštovani! Jaz bi se samo želel zahvaliti gospodu Žnidaršiču za njegovo
               jasno opredelitev za načelnost. Upam, da sem mu malo pomagal, ker je bila moja
               metafora o malih in velikih tatvinah postavljena ravno zato, da se bo lažje izjasnil.
               In ker vem, da so zdravniki po svojem poklicu zavezani humanizmu in načelnosti, me
               resnično veseli jasna opredelitev. Ker je s tem, ko je rekel, da je proti vsem
               tatvinam, hkrati dejansko povedal, da bo glasoval za resolucijo, ki jo bo seveda s
               svojimi amandmaji skušal še popraviti. Upam, da gospod Žnidaršič ni edini na tej
               strani parlamenta, ki je šel vase in se ob jasni vrednostni dilemi jasno opredelil.
               Hvala lepa.</p>
            </sp>
            <sp xml:id="SDZ2-Izredna-16-1997-12-10.sp37">

               <speaker>PREDSEDNIK JANEZ PODOBNIK:</speaker>

               <p>Hvala gospod Jerovšek. Replika gospod Čebulj.</p>
            </sp>
            <sp xml:id="SDZ2-Izredna-16-1997-12-10.sp38">

               <speaker>FRANC ČEBULJ:</speaker>

               <p>Hvala lepa gospod predsednik. Spoštovani kolegi in kolegice! Kratka replika gospodu
               Feriju Horvatu. Vse te diskusije, ki jih poslušam, predvsem iz poslancev Združene
               liste, se mi zdijo in pač mislim, da me občutki ne varajo, predvsem pa zadnje
               izvajanja gospoda Ferija Horvata, da če ne bi v Beogradu zmanjkalo mesta in da se ne
               bi bali srbskega komunizma, bi verjetno o tem danes tukaj ne razpravljali. Glede na dejstva, ki so se
               dogajala 1989. leta - mislim, da je bilo 1989. leto - z odhodom - aha, 1990. leta, se
               oproščam, ja, tam nekje v zimskem času, tega se spomnim, ampak letnica mi ni ostala v
               spominu - ko ste odšli s kongresa Zveze komunistov Jugoslavije z jokom, ker sem
               prepričan, da samo zaradi tega, ker vam Milošević ni dal več mesta v Beogradu. S
               svojo ideologijo ste prišli v Slovenijo in ste se kar naenkrat prelevili v demokrate.
               Prosim vas, gospodje, ne se sprenevedati! Priznajte dejstva! Argumentirani so bili,
               tukaj navedeni!</p>
               <p>Poglejte, naj povem tudi en del resnice, kaj se je zgodilo 1990. leta jeseni, kmalu
               po tistem, ko je Milošević spravil tanke na svoje ljudi v Beogradu. Ko smo formirali
               v kranjski skupščini - bil sem član komisije za volitve in imenovanja in smo
               formirali štab za izredne razmere. V tem predlogu je bil imenovan tudi oficir, ki ga
               tokrat tukaj ne bom imenoval, pa vam je vsem znan. Veste, kaj mi je rekel star
               beograjski funkcionar? Jaz sem bil proti - moram reči, da se nekateri, tako kot so
               tudi naivno sprejeli, marsikateri politiki v Demosu, tudi na državi, kar se danes
               očita tudi gospodu Peterletu in gospodu Janši - bila sta 1992. leta v vladi - zakaj
               niste takrat pripravili lustracije in tako dalje in tako dalje, takrat je bil čas in
               takrat je bila večja možnost. Ampak glede na naivostno in poštenost takratnih
               politikov, ki so zašli, smo zašli, nekateri na državnem nivoju, nekateri na občinskih
               nivojih, pa za sebe upam trditi, da nisem bil naiven in sem nasprotoval taki sestavi
               štaba za izredne razmere, da bi bil v njem oficir. Kljub temu, da nisem dobil
               podpore, tudi s strani nekaterih Demosovih članov te komisije, ki so tvorili kranjsko
               skupščino. Beograjski dvajsetletni funkcionar mi je rekel: "Veste kaj, gospod Čebulj,
               če bi bili beograjski politiki in generali pametni, vi danes ne bi tukaj sedeli!"
               Prosim vas, gospod Feri, gospod Potrč, dajmo dejansko zadevo obravnavati z dejstvi, z
               dejanji, ki so se dejansko tudi dogajala še 1990. leta, pa tudi še danes! Hvala
               lepa.</p>
            </sp>
            <sp xml:id="SDZ2-Izredna-16-1997-12-10.sp39">

               <speaker>PREDSEDNIK JANEZ PODOBNIK:</speaker>

               <p>Hvala lepa. Še dve repliki sta. Prvo ima gospod Horvat.</p>
            </sp>
            <sp xml:id="SDZ2-Izredna-16-1997-12-10.sp40">

               <speaker>FRANC (FERI) HORVAT:</speaker>

               <p>Hvala za besedo, gospod predsednik. Dosledno bom spoštoval poslovniško določilo o
               replikah in bom v kratki repliki, ne polemiki, ampak kot pojasnilu kolegu Pukšiču,
               rekel samo tole.</p>
               <p>Citat, ki sem ga uporabil oziroma ki sem ga predstavil iz knjige oziroma iz članka
               dr. Bučarja, ni iz leta 1990, ampak iz leta 1996, objavljen v Sobotni prilogi, 28.
               septembra, leta 1996. Mimogrede, prof. Bučar se je opredelil tudi do te zadeve, ki jo
               obravnavamo tudi v teh dneh, ampak to je vsem znano in tega ne bi omenjal.</p>
               <p>Replika kolegu Janši</p>
               <p>Mislim, da replika meni v tem smislu, kot je rekel, ni bila potrebna, ker jaz nisem
               tukaj govoril v svojem imenu o odnosu do resolucije. Jaz sem včeraj dal nekaj
               kritičnih pripomb, sem pa hkrati tudi rekel, da sem za to, da ta državni zbor sprejme
               deklaracijo s kritično opredelitvijo do preteklosti in predvsem s spravo, pomiritev
               in za skupno dejavnost v prihodnje.</p>
               <p>Težave v Evropi, globoko sem prepričan gospe in gospodje, bomo imeli predvsem, če
               bomo vso svojo energijo in ves čas posvetili samo preteklosti, ne pa tistemu kar je
               treba narediti, da pridemo tja. Ocene tujine, predvsem Unije, poznamo in samo
               ukvarjati se s preteklostjo, mislim, da je ne samo neproduktivno, ampak tudi škodljivo. To sem prepričan.</p>
               <p>Še dve repliki najavljam in repliko gospodu Čebulju.</p>
            </sp>
            <sp xml:id="SDZ2-Izredna-16-1997-12-10.sp41">

               <speaker>PREDSEDNIK JANEZ PODOBNIK:</speaker>

               <p>Replika gospod Janša.</p>
            </sp>
            <sp xml:id="SDZ2-Izredna-16-1997-12-10.sp42">

               <speaker>JANEZ JANŠA:</speaker>

               <p>Jaz mislim, da je tudi v demokratičnih državah kar nekaj prostorov, kjer so ljudje,
               nekateri tudi zaprti, ki si želijo samo to, da se nihče več ne bi ukvarjal s
               preteklostjo, ker imajo glede preteklosti zelo slabo vest. Potem seveda za
               opravičevanje take svoje pozicije najdejo zelo lepe besede. Repliciram gospodu
               Soviču.</p>
               <p>Tukaj je ponovil nekaj, kar je rekel že v razpravi o Natu, in sicer, da je
               antifašizem temelj, na katerem je nastala Evropska zveza. To seveda ni točna
               formulacija. Antifašizem je eden od temeljev, ne pa edini. Ko gre za politične
               temelje, je demokracija temelj, obramba sveta, povezava sveta, v katerem vladajo
               človekove pravice, temeljne svoboščine in vladavina prava. Antifašizem je ravno
               toliko temelj Evrope kot anti komunizem. Evropske institucije, ki so nastajale po
               drugi svetovni vojni v času hladne vojne, v času blokovske delitve Evrope in sveta,
               so nastajale predvsem na temelju anti komunizma. Potem, ko je Nürennberški proces in
               vse ostalo, kar se je dogajalo po letu 1945 s fašizmom in nacizmom opravil na praven,
               političen in leta 1945 tudi na vojaški način.</p>
               <p>Tega sistema ni bilo več, komunizem pa je še obstajal. Institucije Evropske zveze so
               se gradile na osnovi zaščite svobodnega demokratičnega sveta, zahodnega sveta pred
               grožnjo totalitarnega sistema, ki je prihajala z vzhoda. Tudi z bivše Jugoslavije.
               Tudi iz bivše Jugoslavije. Prve formalne osnove, na podlagi katere je pozneje nastala
               Evropska gospodarska skupnost oziroma Evropske gospodarske skupnosti in danes
               Evropska zveza, je sporazum o prosti trgovini za jeklo in premog med Francijo in
               Nemčijo. Med dvema državama, ki sta bili v času druge svetovne vojne na različnih
               pozicijah. Nemčija naslednica nekdanjega tretjega rajha in Francija okupirana država
               in članica antifašistične koalicije. To je bil prvi temelj, prvi formalni temelj,
               prva Evropska skupnost.</p>
               <p>V Nato so že na samem začetku v prvem obdobju nastajanja Nata prišle tako Nemčija kot
               Italija, ki so bile nekoč pač fašistične oziroma nacistične države, so pa izvedle
               denacifikacijo, ni pa prišla nobena komunistična država, gospod Sovič, to je jasno.
               Še danes v Natu ni nobene države, ki bi bila kdaj komunistična. Tri članice oziroma
               tri kandidatke: Poljska, Češka in Madžarska, ki so v prvem krogu širitve Nata
               predvidene za polnopravno članstvo, so države, v katerih so sprejeli lustracijsko
               zakonodajo in mnogo bolj stroge obsodbe komunističnega sistema, kot je predlagana v
               naši resoluciji. Zato govoriti samo o antifašizmu, ne pa videti tudi drugega
               političnega temelja, na podlagi katerega se je osnovala ne samo Evropska zveza ampak
               tudi zahodnoevropska unija in Nato, je seveda čisto sprenevedanje, je nekaj, kar nas
               dejansko oddaljuje od cilja, da bi tudi mi postali del teh demokratičnih
               asociacij.</p>
               <p>Moram reči, da v demokratični Evropi ni nobene resne politične opcije, ki bi branila
               bodisi fašizem, bodisi komunizem. Mi pa sedimo v parlamentu, kjer velik del tega
               parlamenta enega od teh totalitarizmov brani. To je tisto, kar bistveno bolj
               zaskrbljuje, bistveno bolj vpliva na nejasno prihodnost Slovenije kot pa razprave o
               tem, da se to razčisti.</p>
            </sp>
            <sp xml:id="SDZ2-Izredna-16-1997-12-10.sp43">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika gospod Čebulj. Točno. Gospod Feri Horvat je napovedal repliko na
               vašo razpravo. Prosim.</p>
            </sp>
            <sp xml:id="SDZ2-Izredna-16-1997-12-10.sp44">

               <speaker>FRANC (FERI) HORVAT:</speaker>

               <p>Hvala za besedo. Repliciram kolegu Čebulju, spet ne zaradi polemike, ampak prav
               zaradi njegovega poziva na razpravo z dejstvi kolikor se da objektivno. Meni gre samo
               za to. Mimogrede moram povedati tudi v zvezi z repliko kolege Janša - sam se ne
               oglašam niti malo, zaradi slabe vesti, zakaj obratno, če bi imel slabo vest, se
               verjetno ne bi upal oglašati. Tudi ne bi želel iti tudi v kakšne avtobiografska
               diskurze tukaj.</p>
               <p>Odhod iz Beograda. Tukaj so bolj kompetentni kolegi, ki bodo o tem govorili, o
               dejstvih. Ampak jaz bi spet dal en primer iz mednarodne ocene, ki sem jo včeraj samo
               omenil, nisem je pa citiral, in sicer institucije, ki je lansko leto ocenjevala
               deželno tveganje Slovenije in ki je dala eno politično retrospektivo razvoja daleč
               nazaj, predvsem pa podrobno v času osamosvajanja. Med drugim v tej oceni piše: "Po
               Titovi smrti leta 1980 je Slovenija začela z obdobjem liberalizacije brez primere v
               komunističnem svetu." To odgovarja tudi na tisto, ali so kakšne razlike bile pomembne
               ali pa niso bile, dobesedno tako piše, tekst imam tukaj, si ga lahko kdorkoli
               pogleda, v angleščini. Pravi: "Dopuščane so bile alternativne politične skupine in
               slovenski partijski voditelj od leta 1986, Milan Kučan, se je očitno zavedal, da
               prihodnost leži v reformah." In potem nadalje našteva pomembnejše dogodke, tudi ta
               odhod iz Beograda, s kongresa, in pravi takole: "Odhod slovenske delegacije z
               izrednega kongresa jugoslovanske partije leta 1990 v Beogradu se je zgodil, ko je
               postalo očitno, da bodo delegati Slovenije oziroma da bodo delegati pod srbsko
               kontrolo zavrnili vse predloge Slovenije." Hvala.</p>
            </sp>
            <sp xml:id="SDZ2-Izredna-16-1997-12-10.sp45">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, gospod Čebulj.</p>
            </sp>
            <sp xml:id="SDZ2-Izredna-16-1997-12-10.sp46">

               <speaker>FRANC ČEBULJ:</speaker>

               <p>Hvala lepa. Poglejte, gospod Feri, mislim, da sem bil precizen v samem svojem
               razmišljanju, kako sem jaz občutil te vaše nastope oziroma vaše obrazložitve. Lahko
               bi rekel iz sintagem zgodovine, kako ste prihajali, recimo, kako ste delovali in se
               je v bistvu ta naša slovenska država prelevila kar naenkrat po vaši zaslugi v neko
               demokratično deželo. Jaz sem samo jasno povedal, da je moje razmišljanje, osebno moje
               razmišljanje, razlog temu, da ni bilo več mesta za mogoče hujši komunizem, kot si ga
               je zamišljal Milošević in beograjski komunisti. Zaradi tega ste, vam ni drugega
               preostalo kot da ste začeli s svojo ideologijo, seveda pod krinko demokracije in
               seveda navideznim izstopom iz oblasti, naprej svojo ideologijo v taki meri razlagati,
               kot jo razlagate za tem govorniškim odrom. Popolnoma nič drugega. Ker sem prepričan,
               če pa bi s svojo ideologijo nadaljevali tako kot ste jo nadaljevali, kot ste jo
               začrtali na kongresu, s katerega ste protestno zaradi tega odšli, v Sloveniji,
               verjetno Slovenija ne bi bila nikdar priznana. Tega ste se dobro zavedali, ampak bi
               verjetno namesto komunistov ali tudi nekaterih tistih, ki so v tej vrsti komunisti,
               ki so se potem liberalizirali, sedeli danes v Beogradu. Hvala lepa.</p>
            </sp>
            <sp xml:id="SDZ2-Izredna-16-1997-12-10.sp47">

               <speaker>PREDSEDNIK JANEZ PODOBNIK:</speaker>

               <p>Hvala lepa. Še ena replika je, gospod Janez Janša. Potem pa bo nastopil gospod
               Čeligoj.</p>
            </sp>
            <sp xml:id="SDZ2-Izredna-16-1997-12-10.sp48">

               <speaker>JANEZ JANŠA:</speaker>

               <p>Replika na gospod Horvata. Gospod Feri Horvat je ob svojem prvem nastopu tukaj
               citiral avtorja, ki je trdil, da je bila do lega 1990 v Sloveniji državljanska vojna.
               V svojem drugem nastopu pa je citiral drugega avtorja, ki pa pravi, da je bilo v
               zadnjih desetih letih v Sloveniji obdobje neslutnega liberalizma. Jaz prosim gospoda
               Ferija Horvata, da se odloči za eno od interpretacij, ker državljanska vojna in
               nesluten liberalizem nekako ne gredo skupaj.</p>
               <p>Ali smo imeli eno ali drugo, ali pa nekaj tretjega - obojega skupaj pa najbrž ne.
               Državljanska vojna še nikoli ni bila nesluteni liberalizem, ali pa morda, ne vem, po
               slovenskem vzoru.</p>
               <p>V tujini se o Sloveniji piše tako ali drugače, v glavnem pa se v zadnjih letih piše
               zelo malo. Jaz spremljam nekaj tujih resnih dnevnikov in tednikov in ključna
               značilnost pisanja o Sloveniji je to, da tega pisanja ni. V "Financial Times"
               objavijo enkrat na leto dve strani priloge o Sloveniji, ki jo plača slovenska vlada.
               Tam je vse lepo, tam je hvalospev - to je plačana reklama, za kar dajo
               davkoplačevalci iz svojih žepov velike vsote funtov. Vendar to ne pomeni, da je to
               neka objektivna slika o državi, kjer v plačano reklamo daš tisto, kar pač plačaš in
               kar hočeš. Objavljeni so tudi podatki o nekaterih primerjalnih prednostih, ki jih ima
               Slovenija glede na druge postkomunistične države in nekateri še vedno držijo. Bom
               rekel, hvala bogu, tudi to obdobje vladanja, ki bi ga bilo možno zelo podobno
               označiti, kot je češki predsednik Havel včeraj označil obdobje Klausove vladavine na
               Češkem, ni uspelo nekaterih primerjalnih vrednosti povsem izničiti. Smo pa na dobri
               poti in ogledalo, ki se kaže, ne kaže dobre slike.</p>
               <p>O tem, kako je Jugoslavija razpadala, je bila posneta zelo dobra oddaja angleške BBC,
               ki je bila predvajana po celi Evropi, tudi v Združenih državah, skratka, v celem
               svetu. V tej oddaji je Slovenija omenjena dvakrat, omenjeno je tudi to obdobje, o
               katerem je govoril gospod Feri Horvat. Za to obdobje, za leto 1988, v tej oddaji,
               recimo, piše oziroma "speaker" pravi naslednje: "Nato je pač kljub navzven
               proklamiranemu liberalizmu Kučanova tajna policija aretirala novinarje in jih
               izročila vojaškemu pravosodju, čeprav so vedeli, kaj se bo tam z njimi zgodilo." O
               tem so tudi izjave nekaterih beograjskih tovarišev v civilu in v uniformi, ki
               dokazujejo, kako se je ta proces pripravljal, v dogovoru med Ljubljano in Beogradom,
               in kako je bil Stane Dolanc tisti, ki je stvari koordiniral med jugoslovansko vojsko
               in Milanom Kučanom. Tudi to so videli, ne milijoni, ampak desetine milijonov
               gledalcev po celem svetu, in so si tudi ustvarili nek vtis o liberalizmu, ki je
               takrat vladal v Sloveniji.</p>
               <p>Ko gre za to, kaj se v tujini citira o Sloveniji, je možno citirati take in drugačne
               stvari. Kolega Pukšič je včeraj citiral tudi bistveno drugačno oceno, ki ima veliko
               težo v zadnjem času. V teh dneh je bilo v Sloveniji kar nekaj tujih novinarjev, tudi
               danes so, ki jih ta razprava zanima. Prvo vprašanje, ki ga vsi postavijo, je
               vprašanje, ki izhaja iz začudenja, češ, mi smo pa vsi mislili, da je Slovenija s tem
               že opravila, da je tako resolucijo že zdavnaj sprejela in da ste tudi tak zakon sprejeli že zdavnaj pred Čehi. Približno tako je
               razmišljanje o tem. Tisto kar je ključno je presenečanje nad tem, da Slovenija
               dejansko tega še nima, ker se je očitno tudi to nekako v svetu prikazovalo. Resnica
               bo šla okoli. Hvala.</p>
            </sp>
            <sp xml:id="SDZ2-Izredna-16-1997-12-10.sp49">

               <speaker>PREDSEDNIK JANEZ PODOBNIK:</speaker>

               <p>Hvala gospod Janša. Izčrpali smo replike. Hvala vsem replikantom. Besedo ima gospod
               Čeligoj, za njim gospod dr. Ribičič.</p>
            </sp>
            <sp xml:id="SDZ2-Izredna-16-1997-12-10.sp50">

               <speaker>VLADIMIR ČELIGOJ:</speaker>

               <p>Hvala lepa. Danes je 10. december, mednarodni dan človekovih pravic. Na to bi vas rad
               spomnil in vam tudi rekel, da današnje Delo prinaša v enem izmed pomembnih naslovov
               naslednje: Delovanje pravne države še vedno ni zadovoljivo. V podnaslovu tega članka
               pa pravi: "Kot ugotavlja Ivo Bizjak, se problemi ne odpravljajo, ampak še
               zaostrujejo. Prizadevanje za dosledno spoštovanje človekovih pravic je nikoli končana
               naloga". V nadaljevanju pa prispevek pravi naslednje, citiram.</p>
               <p>"Prizadevanje za dosledno spoštovanje človekovih pravic je nikoli končana naloga" je
               v izjavi ob 10. decembru, mednarodnem dnevu človekovih pravic, zapisal slovenski
               varuh Ivo Bizjak.</p>
               <p>"Ta naloga mora biti pred očmi vseh, ki izvajajo zakonodajno, izvršilno ali sodno
               oblast. Država mora poskrbeti, da s svojim delovanjem ne bo kratila človekovih
               pravic. Hkrati mora zagotavljati spoštovanje dostojanstva, vsakogar, ki živi v njej."
               Konec citata.</p>
               <p>Menim, da je prav ta prispevek v današnjem Delu sestavni del predlagane resolucije o
               protipravnem delovanju komunističnega totalitarnega režima, ki v 1. in 2. točki
               podrobno opredeljuje kratenje človekovih pravic in temeljnih svoboščin. Dovolite mi,
               da povem nekaj svojih misli glede predlagane resolucije o protipravnem delovanju
               komunističnega totalitarnega režima.</p>
               <p>Prelomnico v slovenski politični zgodovini predstavlja Dolomitska izjava iz februarja
               1943. Bistvo te izjave je, da so se Krščanski socialisti in Sokoli odpovedali lastni
               politični stranki, ter prepustili vodstveno vlogo Komunistični partiji. S tem
               podpisom izjave je bilo konec slovenske strankarske politike in ustvarjena je bila
               podlaga za komunistični totalitarni sistem, ki se je razvil v naslednjih desetletjih.
               Politično obvladovanje družbe je bil cilj in vrednota, s poudarkom na ohranjanju in
               utrjevanju vsestranskega monopola, tako političnega kot ekonomskega.</p>
               <p>Resolucija o protipravnem delovanju komunističnega totalitarnega sistema, ki jo
               predlagamo, je sklepni akt v sedanjem obdobju prehoda oziroma tranzicije, iz bivšega
               socializma v demokracijo. Je v bistvu zaključek ali zaključno dejanje, s katerim se
               postavi odnos do minulega komunističnega sistema, in se omogoči odprava njegovih
               posledic. Resolucijo gledam kot nekaj pozitivnega. Vsi tisti, ki ste proti njej, se
               zavedajte, da je to dejanje nujno potrebno. Brez sprejetja te resolucije ni pravega
               prehoda. Vse nekdanje socialistične države so se opredelile do protipravnega
               delovanja komunističnega totalitarnega sistema. Ostaja le Slovenija kot zadnja bela
               lisa. Tisti, ki utemeljujete, da je resolucija prepozna - na osnovi česa je prepozna?
               Saj nihče ni predpisal časa, v katerem bi se morala izvršiti. Dejanje predlaganja
               resolucije je časovno nedoločljivo. Smiselno pa je, da je čimprej in zato, da se čim
               bolj neproblematično izpelje tranzicija. Komunizem in vse njegove negativnosti, kot
               so kršenje človekovih pravic in temeljnih svoboščin, odvzem svobodnega izražanja,
               odvzemanje premoženja, diskvalifikacija in zapiranje državljanov, zločini in množični
               pomori - vse to so zgodovinska dejstva, ki so se dogajala v sistemu komunizma in v
               njegovem obdobju na slovenskih tleh nad slovenskim narodom. Tega ne more nihče
               zanikati, pa četudi se še tako trudi, da bi to zakrili. To morate tudi tisti, ki ste
               proti predlagani resoluciji, vzeti v zakup in dejstva priznati. Za obdobje
               komunističnega totalitarizma se mora začeti pisati zgodovina. Časovni odmik je dovolj
               velik; arhivi obstajajo, čeprav ne vsi, priče še živijo, čeprav jih je bilo mnogo
               pobitih ali pa so pomrli. Slovenski narod potrebuje verodostojen opis in razlago
               minulega vojnega in povojnega obdobja. Za zgodovinsko stroko je to zahteven
               znanstveni projekt, ki čaka na zgodovinarje nove generacije, ki ni obremenjena s
               preteklostjo in ne bo podlegla naročanju izkrivljenih interpretacij zgodovinskih
               dejstev. Kako je bil nemogoč dostop do dokumentov in arhivov, vam bom povedal na
               primeru, ki sem ga doživel in izkusil na lastni koži. Ko sem 1979. leta pripravljal
               diplomsko nalogo na temo "Tiger", to je narodna protifašistična organizacija,
               ustanovljena 1924. leta in sem kot študent prišel v stavbo tedanjega centralnega
               komiteja in čitalnico arhivov CK-ja, mi niso dali na vpogled nobenega dokumenta o
               Tigru, češ, da ga nimajo. Dobro sem pa vedel, da imajo precej dokumentacije o
               organizaciji Tiger, toda spoznal sem, da je pač nočejo dati na vpogled. Tudi v uvodu
               svoje diplome sem zapisal, da mi v arhivu CK-ja niso dali na vpogled nobenega
               dokumenta, ker sicer mi pokojni profesor Metod Mikuš, priznana kapaciteta zgodovinske
               stroke, pri katerem sem opravljal diplomsko nalogo, mi ne bi skozi prste pogledal, če
               ne bi obiskal tudi arhiva CK-ja. Tako sem pač jaz doživel zaprtost dostopa do
               dokumentov v arhivu CK. Vse je bilo urejeno tako, da se ja ne bi nič izvedelo,
               obelodanilo v javnosti, kar bi utegnilo škoditi tedanjemu sistemu.</p>
               <p>Resolucija 1096 o ukrepih za odpravo dediščine nekdanjih totalitarnih komunističnih
               režimov parlamentarne skupščine Sveta Evrope z dne 27. junija 1996 je pravni akt, s
               katerim se je skupščina Sveta Evrope opredelila do nekdanjih komunističnih
               totalitarnih sistemov v 16 točkah, ki jih navedena resolucija vsebuje. Naš predlog
               resolucije o protipravnem delovanju komunističnega totalitarnega režima sloni v
               celoti na resoluciji skupščine Sveta Evrope. V nobeni državi, v kateri je vladal
               komunistični totalitarni sistem, skupščina Evrope ne ukazuje ali nalaga sprejetje
               lustracijskih zakonov v skladu s sprejeto resolucijo, ampak to priporoča. Zavedajmo
               pa se, da priporočilo v evropskem demokratičnem svetu pomeni zahtevo, da to
               izpolnimo, sicer bo Evropska zveza za nas še zelo daleč. Hvala lepa.</p>
            </sp>
            <sp xml:id="SDZ2-Izredna-16-1997-12-10.sp51">

               <speaker>PREDSEDNIK JANEZ PODOBNIK:</speaker>

               <p>Hvala, gospod Čeligoj. Besedo ima doktor Ribičič.</p>
            </sp>
            <sp xml:id="SDZ2-Izredna-16-1997-12-10.sp52">

               <speaker>DR. CIRIL RIBIČIČ:</speaker>

               <p>Spoštovani! Kot nekateri moji kolegi sem prišel samo povedati, o čem sem nameraval
               govoriti, ker mislim, da je včerajšnji poziv poslanske skupine LDS smiseln. Nameraval
               sem govoriti o teh vidikih resolucije Sveta Evrope, ki govorijo o centralizmu kot
               glavnem stebru totalitarnega sistema in o temeljitih reformah, kot pravi v zadnji,
               16. točki ta resolucija, kot najbolj zanesljivem zagotovilu, da se totalitarni sistem
               ne bo mogel obnavljati. Govoriti sem hotel seveda o regionalizmu kot točki, na kateri
               zaostajamo za vsemi državami Evropske zveze, pa tudi za takimi tranzijciskimi
               državami, kot so Madžarska, Poljska, Češka, celo Slovaška in do neke mere sosednja
               Hrvaška. Hvala lepa.</p>
            </sp>
            <sp xml:id="SDZ2-Izredna-16-1997-12-10.sp53">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika? Replika, gospod Janša. Gospod Ribičič je nastopil, repliko ima
               gospod Janša. Prosim.</p>
            </sp>
            <sp xml:id="SDZ2-Izredna-16-1997-12-10.sp54">

               <speaker>JANEZ JANŠA:</speaker>

               <p>Gospod Potrč pravi, da iz klopi, da tudi če ne govoriš, je replika. Prvič, gospod
               Ribičič je tukaj nekaj govoril, jaz nisem imel občutka, da je telepatsko komuniciral
               z mano, ker sem ga slišal.</p>
               <p>S tem ko je povedal, da ne bo diskutiral, je v bistvu povedal mnogo več, kot če bi
               imel tukaj nekajurni govor. Kajti, ta poziv, do katerega je včeraj prišlo potem, ko
               slovenska javnost ne more več neposredno spremljati te diskusije, ki je bila
               prekinjena sredi prenosa, ta poziv je vrnil celotno prakso sprejemanja nekaterih
               odločitev v tej državi v čas, o katerem govorimo. Leta 1987, pred 10-imi leti -
               mimogrede, včeraj in danes poteka 10. obletnica litostrojske stavke, kjer so prvič
               padle resne ideje o političnem pluralizmu, pa ni bilo zaradi tega nobenih proslav,
               tako kot ob kakšnih čebinskih kongresih in drugih podobnih zadevah, ki so dogodki v
               drugo smer - leta 1987 se je dalo marsikaj povedati na kakšni javni tribuni in tudi
               za marsikaj se zavzeti, ampak tega ni nihče objavil, to je padlo na neko blokado in
               sedaj je strategija podobna.</p>
               <p>Ni treba več nastopati z argumenti, vi lahko govorite, kar hočete, glasovalni stroj
               bo opravil svoje. Odpovejmo se diskusijam, odpovejmo se replikam, odpovejmo se
               argumentom, oni naj "jamrajo" tako, kot so pred 10-imi ali pred 15-imi leti,
               odločitve bodo tako ali take, kot je že vnaprej zmenjeno.</p>
               <p>Lahko gremo s tako demokracijo v Evropo, dvomim pa, da bomo imeli tam kakšen drugačen
               status, kot ga je imela Slovenija v Jugoslaviji nekoč, kjer se dela na enak način.
               Res! Če kdo misli, da s tem, ko se odpove diskusiji, soočenju argumentov, prispeva k
               višji ravni demokracije v Sloveniji, potem mu lahko pritrdimo. Vendar to ni
               demokracija v smislu, kot jo razume Evropa, ampak je to socialistična demokracija, ki
               jo je ravno gospod Ribičič na široko teoretično utemeljeval še leta 1989, lahko mu
               preberem kakšen odstavek.</p>
            </sp>
            <sp xml:id="SDZ2-Izredna-16-1997-12-10.sp55">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, gospod dr. Jože Zagožen.</p>
            </sp>
            <sp xml:id="SDZ2-Izredna-16-1997-12-10.sp56">

               <speaker>DR. JOŽE ZAGOŽEN:</speaker>

               <p>Predsednik, eden od predsednikov Zveze komunistov Slovenije oziroma ne vem kako točno
               se je v tistem času imenovala, je bil tudi gospod Ciril Ribičič, zato bi pričakoval,
               da bo na tem mestu vsaj par besed povedal o tem, kaj si o takšni vsebini resolucije
               misli. On je govoril o drugih temah, za katere je bil prepričan, da ne bodo izzvale
               replik. Vendar, kaj si bivši predsednik misli o vsebini te resolucije - tega pa ni
               povedal in to pogrešam, če je že prišel za ta oder. Hvala lepa.</p>
            </sp>
            <sp xml:id="SDZ2-Izredna-16-1997-12-10.sp57">

               <speaker>PREDSEDNIK JANEZ PODOBNIK:</speaker>

               <p>Hvala lepa, dr. Jože Zagožen. Poslanke in poslanci, pri 3. točki smo opravili
               pomembno delo. Izčrpali smo vseh 22 prijavljenih v skladu s poslovnikom, ki nekako
               nimajo omejitve pri razpravi. Pred nami je še, mislim, da 10 prijavljenih s to drugo
               obliko. Poslovnik pravi - tukaj je ena majhna dilema, prosim, da jo skupaj razrešimo
               - "ko je vrstni red vnaprej priglašenih razpravljalcev izčrpan, predsedujoči vpraša,
               ali želi še kdo razpravljati. Razprave tistih, ki se prijavijo na ta poziv, lahko
               predsedujoči omeji na določen čas, vendar ne manj kot pet minut". Mi smo pogledali v
               naš poslovnik in je bilo rečeno - mislim, da je predsedujoča rekla - da razpravo
               ostalih poslancev, ki se niso pisno prijavili, omejuje na pet minut. Poslovnik pravi,
               "ne na manj kot pet minut". Jaz sem se pozanimal, med vsemi tukaj prijavljenimi je
               eden od prijavljenih, ki tisti dan ni bil prisoten in je bil naslednji dan prisoten,
               izrazil željo, da bi govoril nekoliko več kot pet minut in da se potem tudi ne bo
               priglasil k repliki. Samo za enega gre. No, gre za to vprašanje, ali tisti poslanci,
               ki so iz upravičenih razlogov manjkali takrat, ko je bila ta možnost, da se v skladu
               s poslovnikom prijavijo za razpravo, ali pač imajo možnost, da lahko nastopijo.</p>
               <p>Zdaj gre za dogovor. Glejte, kolegice in kolegi, saj veste, z replikami se lahko dobi
               čas trikratno nazaj - to je naša izkušnja. Jaz bi bil za nek dogovor, če se
               strinjate. Jaz sem od večine razpravljalcev, teh, s katerimi smo se pogovarjali,
               dobil zagotovilo, da bodo govorili samo pet minut ali manj. Jaz pa dajem možnost, da
               kdor od teh želi, lahko maksimalno nastopi deset minut, ampak večinoma pa pet minut.
               Tudi gospod Rejc pravi, da bo pet minut nastopal.</p>
               <p>Torej, besedo dajem gospodu dr. Jožetu Zagožnu, prosim. Torej, praviloma pet minut.
            </p>
            </sp>
            <sp xml:id="SDZ2-Izredna-16-1997-12-10.sp58">

               <speaker>DR. JOŽE ZAGOŽEN:</speaker>

               <p>Hvala lepa, gospod predsednik. Takrat, ko sem manjkal, sem se prijavil, da manjkam,
               in se opravičujem, če bom povedal to, kar sem želel povedati.</p>
               <p>Po razpravi o tej resoluciji in o zakonu se ne bom več oglašal v zvezi s
               preteklostjo. Vendar moramo najprej potegniti črto pod njo. Ne vem, zakaj je toliko
               krčevitega upiranja, ko pa so takšno katarzo zmogli nekateri najbolj znani
               revolucionarji in večina bivših komunističnih držav.</p>
               <p>Zelo težko je govoriti o tej problematiki potem, ko je bil v delu javnosti ustvarjen
               vtis, da je lustracija neke vrste inkvizicija in nepotrebno vračanje v preteklost.
               Zgodovina je res pomembna le toliko, kolikor vpliva na našo prihodnost. Ravno zato,
               ker sta naša sedanjost in prihodnost nejasni, moramo in moremo pred zgodovino
               povedati resnico in samo resnico. Danes je to na dnevnem redu in morda ne bo nikoli
               več. To smo dolžni našim potomcem. Pri lustraciji ne gre za lov na krivce in za
               maščevanje. Gre za moralno odgovornost tistih, ki so gradili in vzdrževali
               totalitarni režim ali so se z njim bistveno okoriščali, predvsem pa gre za zaščito
               naše mlade demokracije. Gre za simbolični prelom s prejšnjim nedemokratičnim
               sistemom. Povsod v družbi se obnašamo tako, kot da je bilo prej vse v najlepšem redu.
               Ljudje se še vedno ne upajo svobodno in kritično govoriti o obdobju komunizma.
               Parlamentarna demokracija je bila označena kot buržoazna burka.</p>
               <p>Gospod Milan Kučan pravi v pismu državnemu zboru: "Oba dokumenta sta politično in
               moralno neutemeljena in škodljiva." Ali je to res? Ker tudi predsednik ne zanika
               potrebe po razpravi, mi dovolite, da navedem nekaj utemeljitev. Kljub vsem ugovorom
               ostajajo neizpodbitna naslednja dejstva. Komunistični režim je prišel na oblast z
               nasiljem in prevaro. Ni je zapustil prej, preden ga v to niso prisilili demokratični
               procesi v drugih komunističnih državah. Mnogi člani režima so bili prepričani, da je
               mogoče z novimi krivicami odpravljati stare krivice. Za dosego revolucionarnih ciljev
               so bila dovoljena dobesedno vsa sredstva. Za obstoj na oblasti je režim v prvem
               obdobju uporabljal teror, v vsem obdobju pa nedemokratična sredstva. Insceniral je
               vrsto stalinskih procesov, naj omenim samo dachauski, duhovniški in tako dalje.
               Spočetka je moril in zapiral ljudi ter plenil njihovo premoženje. Zatiral je svobodo
               tiska in javne besede, prepovedoval časopise in revije. Zatiral je vero in versko
               življenje. Ni si dovolj prizadeval za samostojno slovensko državo in za parlamentarno
               demokracijo. Z neustreznim gospodarskim modelom je gospodarsko siromašil Slovenijo,
               saj smo se lahko pred njegovim nastopom primerjali z zahodnimi sosedi, nato pa smo
               padli pod njihovo raven. Pod dolgoletno zaporno kaznijo je prepovedal politične
               stranke in uzakonil monopol komunistične partije oziroma Zveze komunistov
               Jugoslavije. Res pa je tudi, da je marsikdaj preprečil bogatenje enih na račun drugih
               in da so ljudje v povprečju bolje živeli kot prej, čeprav slabše od ljudi v državah
               brez komunizma. Brez članstva v partiji nihče ali skoraj nihče ni mogel zasesti
               pomembnega mesta v družbi. Spominjam se svoje prve službe v podjetju, kjer je
               članstvo v partiji prinašalo tudi dragocene točke pri dodeljevanju stanovanj.
               Politična pripadnost je ljudi torej tudi ekonomsko bistveno razločevala. Partija je
               vladala s pomočjo medijskega monopola, sile in ustrahovanja, to je vojaške in javne
               ter tajne policije z množico sodelavcev. V eni knjigi piše, da jih je bilo v začetnem
               obdobju 30.000 v enem letu. Ali končam?</p>
            </sp>
            <sp xml:id="SDZ2-Izredna-16-1997-12-10.sp59">

               <speaker>PREDSEDNIK JANEZ PODOBNIK:</speaker>

               <p>Razumno končajte.</p>
            </sp>
            <sp xml:id="SDZ2-Izredna-16-1997-12-10.sp60">

               <speaker>DR. JOŽE ZAGOŽEN:</speaker>

               <p>Lahko končam in se potem še ponovno prijavim.</p>
            </sp>
            <sp xml:id="SDZ2-Izredna-16-1997-12-10.sp61">

               <speaker>PREDSEDNIK JANEZ PODOBNIK:</speaker>

               <p>Poglejte, jaz predlagam, da vi vašo razpravo normalno končate in da se potem ne
               oglasite kot replika.</p>
            </sp>
            <sp xml:id="SDZ2-Izredna-16-1997-12-10.sp62">

               <speaker>DR. JOŽE ZAGOŽEN:</speaker>

               <p>Šefi in nalogodajalci Udbe so bili visoki državni in partijski funkcionarji, ki
               nosijo odgovornost za početje Udbe. Niso krive samo klešče, ampak zlasti roka, ki jih
               je uporabljala. Najvišji nalogodajalec in koristnik rezultatov Udbe je bil predsednik
               Centralnega komiteja partije, tudi zadnji. Režim se je sčasoma res da delno
               demokratiziral in homoniziral, vendar je bil do leta 1990 daleč od norm demokratične
               pravne države.</p>
               <p>Če vzamemo 12.000 brezpravno in izvensodno pobitih po 9. maju 1945, je oblast
               izvajala sodne in izvensodne umore tudi po tem letu. Kot izhaja iz poimenskega
               seznama, je bilo od jeseni 1945 do leta 1952 postreljenih še 222 oseb, od tega okrog
               200 iz političnih razlogov. Naprteni so jim bili drugi zločini, kot na primer Maksu
               Korošcu, direktorju tekstilne tovarne v Mariboru, ki je bil 10.6.1948 ustreljen, ker
               je z nepravilnim planom povzročil izpad proizvodnje. Še mnogo let po vojni so se
               vršile likvidacije političnih nasprotnikov v tujini. Ustanovili so koncentracijska
               taborišča, kamor so brez sojenja za dolga leta strpali mnogo ljudi. Tako so bili
               številni poslani na Goli otok, Sterntale, Teharje in drugam. Omenim naj tudi Vitomila
               Zupana, Jožeta Pučnika, Viktorja Blažiča in mnoge druge, ki so kot politični jetniki
               gnili po zaporih. Edvarda Kocbeka, Staneta Kavčiča in druge bivše sopotnike so zaradi
               drugačnega mišljenja izločili in izobčili iz javnega življenja. Tudi mojega očeta,
               bivšega partizana, so 1949. leta zaprli za leto dni, ker ni hotel v zadrugo, formalno
               pa so obtožili, da se je nezakonito ukvarjal z lesno trgovino. Očitali so mu nekaj
               neprijavljenih hlodov. Sodil mu je neki mož po poklicu sedlar. Imel je srečo, da ga
               niso ustrelili. Mnogo ljudi je moralo pobegniti v tujino, dolga leta se niso smeli
               vrniti domov ali pa so tam pomrli. Nihče še ni uradno obsodil vsega tega početja.</p>
               <p>Enako je obsodbe vredna tudi vsaka kolaboracija z okupatorjem. Še posebej prisega
               Hitlerju na ljubljanskem stadionu. To bi morala storiti nova demokratična slovenska
               država. Kot družba in kot posamezniki se moramo očistiti, osvoboditi teh travm in ustvariti tvorno sožitje. To pa ni mogoče brez priznanja
               krivde, obžalovanja in brez poprave krivic. In tudi ne brez simbolične moralne
               obsodbe tistih, ki so krivi. Zlasti pa je treba osvoboditi prihodnje rodove.
               Omogočiti jim moramo prihodnost brez bremen preteklosti. Hvala lepa.</p>
            </sp>
            <sp xml:id="SDZ2-Izredna-16-1997-12-10.sp63">

               <speaker>PREDSEDNIK JANEZ PODOBNIK:</speaker>

               <p>Hvala dr. Zagožnu. Govoril ste slabih 9 minut. Besedo ima gospod Mozetič, za njim se
               naj pripravi... Jaz bom upošteval stališče vodje poslanske skupine in prijavljenih
               poslancev LDS ne bom klical. (Glas iz dvorane.) Prosim? Torej besedo ima gospod
               Mozetič.</p>
            </sp>
            <sp xml:id="SDZ2-Izredna-16-1997-12-10.sp64">

               <speaker>MIROSLAV MOZETIČ:</speaker>

               <p>Hvala lepa. Jaz se bom najprej čisto metodološko opredelil do problema. Mi govorimo o
               resoluciji o protipravnem delovanju, o protipravnem delovanju, tako da vse govorjenje
               o tem, da je smel kdo hoditi v šolo ali ne, to jasno ni bilo protipravno oziroma
               protipravno bi bilo to, da v šolo obvezno ne bi hodil.</p>
               <p>Potem prvi stavek v resoluciji sveta Evrope govori: "Dediščina nekdanjih
               komunističnih totalitarnih sistemov je vprašanje, ki ga ni lahko obravnavati".
               Mislim, da se vsi, ki tukaj sedimo in poslušamo, strinjamo, da je to vprašanje, ki ga
               je izredno težko obravnavati. In v obrazložitvi te resolucije piše tudi to: "Moj
               cilj" - to piše avtor, gospod Severin - "Moj cilj ni napadati katerokoli posamezno
               ideologijo posebej, pa naj bo to komunizem ali katera druga, kar napadam, je
               totalitarizem." V celoti se strinjam s tem stavkom in v tem smislu bom tudi o tej
               zadevi razpravljal danes tukaj. In še en odstavek, ki bo tudi v to smer: "Proces
               odprave" - tudi gospod Severin v tej obrazložitvi piše - "Proces odprave dediščine
               nekdanjih totalitarnih komunističnih režimov, imenovan tudi dekomunizacija, lahko
               opredelimo kot odpravo totalitarne zakonodaje, institucij, načinov in politike
               vladanja, stare miselnosti in kadrovski struktur." Torej, to je tisto, o čemer
               govorimo in nekateri ste se spraševali, kaj naj bi to bilo. To je metodološki okvir v
               katerem bom jaz poskušal razpravljati. Ne bom govoril ne o zgodovini ne o osebnih
               izkušnjah, vendar dejstvo je, da svojo prihodnost lahko temeljimo samo na trdnih in
               čistih temeljih. Tako, da je zgodovina in govorjenje o zgodovini, o stvareh, ki so se
               dogajale, potrebno predvsem iz razlogov bodočnosti, iz razlogov prihodnosti, ne
               zaradi preteklosti.</p>
               <p>In sedaj k tistemu, kar mislim povedati o tej stvari. Obsodba protipravnega delovanja
               komunističnega totalitarnega režima ne sme biti sporna, če hočemo biti demokrati. Da
               smo imeli komunistični režim, ki je kršil temeljne človekove pravice, da režim vrste
               temeljnih človekovih pravic zavestno ni priznaval, da je preprečeval uresničevanje
               temeljnih pravic, da je zavestno in namensko ločeval ljudi glede na njihovo politično
               ali versko prepričanje, to v Sloveniji praktično vsi priznavajo in po razpravah, ki
               sem jih poslušal tudi tukaj, je več ali manj to nesporno.</p>
               <p>Priznava se tudi, da so bila zavestno kršena temeljna načela pravne države. Državna
               ureditev je bila totalitarna, prepovedana je bila je bila politična demokracija,
               prepovedano in kaznivo je bilo javno izražanje političnih stališč, ki so odstopala od
               zapovedane linije, ni bilo politične, medijske, verske svobode ali je bila dirigirana
               in nadzirana. Politično delovanje je bilo dovoljeno le znotraj ene stranke, ki je
               bila celo z ustavo razglašena za edino nosilko političnega delovanja, odločanja, za
               avantgardo, za sodnico o življenju in smrti. Kako se je to odvijalo, mi ni znano,
               znotraj te edine avantgardne stranke, ker nisem bil nikoli njen član niti nisem imel
               te želje biti niti nisem nameraval to nikoli postati.</p>
               <p>Tudi sodstvo kot odločujoči varuh človekovih pravic ni bilo neodvisno. Bilo je veliko
               sodnikov, ki so se trudili na različne načine spoštovati človekove pravice, ki so
               poskušali zlasti v kazenskih postopkih spoštovati temeljna načela, a so se velikokrat
               znašli pred pritiski ali nemočni pred nepravičnimi zakoni. V resoluciji, o kateri
               teče razprava, so našteta glavna dejanja, ki so pomenila sistematično kršenje
               človekovih pravic in temeljnih civilizacijskih pravnih norm. To je povsem jasno; to
               ne sme biti sporno, v to sem prepričan, če hočemo biti demokrati. Gotovo so bila
               različna obdobja v življenju in delovanju totalitarnega komunističnega režima. Toda
               vseskozi smo živeli v ustavno določenem političnem sistemu, ki je bil enostrankarski,
               nedemokratičen, ki ni spoštoval temeljnih pravic. V teh temeljnih principih ni bilo
               razlik med komunističnimi režimi, tudi ni bilo razlik v različnih obdobjih našega
               režima.</p>
               <p>Če ponovim to, kar govori obrazložitev konvencije Sveta Evrope, vseskozi, do zadnjega
               dne, smo imeli totalitarno zakonodajo, staro ustavo, ki je določala in prepovedovala
               politično in tudi ekonomsko demokracijo. V tem je bistvo totalitarnega režima. Vse to
               obsojam, za vse to ni opravičila. V tem smislu in do teh meja podpiram predloženo
               resolucijo.</p>
               <p>Postavlja pa se mi drugo, moralno, pa tudi pravno vprašanje: ali smem, in če smem, na
               kakšen način lahko pokažem s prstom na neko osebo, na nekega posameznika, in izjavim,
               "ti si kriv za vse to, ti si odgovoren za vse to!" Nesporno so bila in so vsa ta
               dejanja človeška dejanja; ni jih opravljala organizacija, le opravljala so se več ali
               manj organizirano, vendar vedno od posameznikov. Za človeška, človekova dejanja pa je
               odgovoren človek, posameznik. Moralno, zlasti kazensko lahko odgovarja samo konkreten
               človek, posameznik, ki je deloval sam ali organizirano. Zato obsodba dejanj pa tudi
               organizacije in režima - absolutno! Prepričan pa sem, da lahko tudi izjavimo, da so
               vsi, ki so taka dejanja ukazali, zapovedali, predpisali in jih prostovoljno zavestno
               izvajali, odgovorni za vsa ta dejanja. Od tu naprej pa moramo izhajati iz osebne
               odgovornosti in krivde. Ni kolektivne odgovornosti, ni odgovornosti staršev za
               njihove otroke in ni odgovornosti otrok za dejanja staršev - še posebej to velja pri
               kazenski odgovornosti - in ni odgovornosti brez individualne krivde.</p>
               <p>Če je še tako za marsikoga nerazumljivo, zakaj zagovarjam spoštovanje človekovih
               pravic pri vseh, tudi pri tistih, ki jih kdo ima za storilce zavržnih dejanj, je
               takšno ravnanje nujno, če želimo ostati dosledni v načelih pravne države in
               spoštovanja človekovih pravic. To je nujno, ne le zaradi obtoženih, pač pa zaradi nas
               samih. Zato, da se ne bi nadaljevala praksa, ki jo je delal komunistični režim in jo
               sedaj vsi, vsaj upam, vsi obsojamo. Dejanj, ki jih obsojam pri drugih, ne smem delati
               sam. Samo po taki poti in na tak način smemo upati, da bomo našo družbo spremenili v
               glavah in srcih. Slovenija je sprejela evropsko konvencijo o varstvu človekovih
               pravic, podprla v parlamentarni skupščini Sveta Evrope resolucij 1096 o odpravi
               dediščine totalitarnega komunističnega režima. Resolucijo parlamentarne skupščine
               Sveta Evrope, ki izhaja predvsem iz spoštovanja človekovih pravic, v celoti sprejemam
               kot izhodišče mojega odločanja. Zato obsodimo vsa zavržna dejanja totalitarnega
               komunističnega režima. Obsodimo moralno vse, ki so taka dejanja predpisali, ukazali
               ali prostovoljno zavestno izvajali. Ne kažimo pa s prstom na nikogar, dokler ga
               sodišče ne obsodi, z upoštevanjem vseh načel pravne in demokratične države. Samo tako
               lahko postanemo boljši od njih, samo tako bomo dosegli spravo, samo tako bomo utrdili
               temelje naše države, za katero želimo, v to sem prepričan, da bi postala res prava
               demokratična in pravna država, ki je glavna svetinja spoštovanja človekovih pravic in
               to vseh, prav vseh. Najlepša hvala.</p>
            </sp>
            <sp xml:id="SDZ2-Izredna-16-1997-12-10.sp65">

               <speaker>PREDSEDNIK JANEZ PODOBNIK:</speaker>

               <p>Hvala lepa. Vaš nastop je trajal dobrih 9 minut. Besedo ima gospod Izidor Rejc, za
               njim gospod Schiffrer. Torej razpravljalce bi prosil, če se lahko držijo čim bližje
               petih minut. Prosim.</p>
            </sp>
            <sp xml:id="SDZ2-Izredna-16-1997-12-10.sp66">

               <speaker>IZIDOR REJC:</speaker>

               <p>Hvala lepa, gospod predsednik. Moram pa opozoriti, da nisem se še tu pojavil do sedaj
               in da čakam na ta nastop 6 dni, tako da kakšno minut bo gotovo več.</p>
               <p>Danes je dan človekovih pravic in ta resolucija je gotovo temeljna listina, ki nekako
               podaja roko tem človekovim pravicam, predvsem pa, mislim, podaja roko tudi tisti
               preteklosti, kjer je še mnogo prič in kjer je še mnogo ljudi v naši deželi, ki so jo
               čutili in vedo, kakšna je bila. In menim, da je to temeljni dokument, ki ga moramo
               sprejeti in tudi temeljni obračun. Ta obračun ne bo dokončen, ker je to nemogoče.
               Vem, da če je profesor Bučar rekel, da je konec državljanske vojne leta 1990, potem
               bi mu gotovo - in kakšno stvar mu lahko verjamemo - lahko bi mu tudi še dodali iz
               današnje in včerajšnje situacije, načina obveščanja, bi rekel, možnosti, da lahko
               ljudje, ki so to pretrpeli in to doživljali, tudi spremljajo preko televizije, ta
               možnost ni dana - potem menim, da se lahko temu 1990. letu doda še naslednjih 7
               let.</p>
               <p>Moram reči, da me zelo preseneča nekaj. To resolucijo sem podpisal in seveda bom
               povedal razloge, zakaj sem jo podpisal, tudi iz svojih izkušenj nekaj drobcev. Menim,
               da je, se mi čudno zdi, da se pač demokrati tako upirate temu. To ste Združena lista
               socialnih demokratov, LDS, potem tudi DeSUS, skratka čudim se, na kakšen način vam je
               ta odpor, upor temu, saj ste vendar nekaj čisto drugega. Vi ste postali demokrati,
               najbrž morate vedeti, da je demokracija čisto nekaj drugega. Skratka je tudi prostor
               za vse tisto, kar je bilo in kar je in kar bo, in menim, da je potem od tu naprej
               samo še neka razlaga, to razlago bom pa kasneje tudi povedal. To razlaga pač o tistem
               povojnem času, ki mu jaz rečem, da je gotovo bil zverinski, in ta zverinskost se je
               potem nadaljevala v malo manjši obliki ali pa se je dlaka postrigla, duh pa je ostal,
               duša pa je ostala.</p>
               <p>Menim, čutim in vidim, kako se vsi nekako opirate na to, kot, češ, to je del
               zgodovine, to naj vendar zgodovinarji opravijo in naredijo red nad tem. Naj vas
               spomnim, da tudi medsebojno obdelovanje ali pa medsebojno dogovarjanje in reakcije,
               ki jih imate posamezni zgodovinarji med seboj, kažejo na to, da s tem delom na osnovi
               takega vedenja in znanja in takih stališč, delo ne bo nikoli opravljeno. Prvič, to.
               Drugič, naj vas spomnim na to, da je najmanj 30 doktoratov na temo čarovnic in
               srednjega veka, reformacije in protireformacije in ti doktorati jasno govorijo kaj in
               kako je bilo in menda ni potrebno segati v te čase, ker so gotovo že temeljito
               obdelani.</p>
               <p>Drugo pa je zgodba, kaj zgodovinarji tekočega časa, ki smo mu bili priče, priče,
               seveda nekateri. Nekateri ste imeli to srečo, da niste bili priča temu povojnemu
               času. Namreč ti, temu bom rekel "dvorni zgodovinarji", so gotovo, dal bom prispodobo,
               nekako tako izgledali, kot če pošlješ sitega lisjaka v kurnik, kjer je perjad in -
               pravim sitega lisjaka - le-ta intruira in dela osnovo za zgodovino, pri tem pa
               postaja vedno bolj lačen. Menim, da je to res taka bolj tipična prispodoba, v kateri
               se je naročilo, kaj je treba narediti, kdorkoli bo pa kaj drugače povedal, ga pa tako
               ali tako potem ne bo, saj se ve, da ima ta lisjakova duša druge genske zasnove, kot
               so od perjadi. V tem primeru se lahko ta duša ali ta genska zasnova predstavlja kot
               ideološka zasnova.</p>
               <p>Moram reči, da bomo s temi zgodovinskimi pristopi, izgleda, še dolgo časa čakali.
               Gotovo pa je res, da brez resnice ne bo šlo naprej. Ta resolucija je tista temeljna,
               ki bi jo morali sprejeti in ki bi morali o njej še marsikaj povedati. Moram pa reči,
               da je to prva obravnava, in če je prva obravnava, potem je gotovo prav, da se veliko
               govori. Ker pa je to očitno temeljna tema slovenskega naroda in slovenske zgodovine
               in teme ni enake, potem menim, da je prav, da traja toliko časa in da se ljudje
               zanimajo zanjo. Seveda, kot sem pa povedal, način poročanja in način
               predstavitve,kako in kaj se kdo tu predstavlja za tem odrom,pa je tipičen. Tega smo
               navajeni in bomo še dolgo navajeni.</p>
               <p>Treba je tudi vedeti, da je vsa informatika in vsi tisti, ki se ukvarjajo z
               informatiko, časnikarstvom in televizijo, da so v bistvu vsi hodili v iste šole in z
               istim lijakom se je to znanje vlivalo v glave in mislim, da je to treba
               upoštevati.</p>
               <p>Čudi me in čudilo me je predvsem nekaj. Gospod predsednik države je v nekem
               intervjuju, bilo je lepo in na debelo napisano, ko nam je bilo mogoče brati: "Slovo
               od preteklosti mora biti dostojanstveno in humano." Zdaj vas pa vprašam: "Kakšno
               slovo?" Kaj pa meni ostane, če jaz izgubim spomin od preteklosti. Jaz sem seveda
               potem bolan, izgubil sem spomin. Za naprej imam pa tako šipo, kot tam gori, bela, nič
               se ven ne vidi, vem, da je zunaj dan in tako naprej, vem, da se proti eni ura vali,
               ampak o prihodnosti je podoben pogled kot skozi to šipo. To se pravi, da meni ostane
               samo tisto, kar sem doživel in kar mi je zarisalo spomin. Mislim, da to slovo od
               preteklosti ne more biti kar naenkrat sedaj predvsem dostojanstveno, kar pomeni zelo
               korektno, zelo vzvišeno, v tem smislu, da se da vsaki stvari pravo mesto humano, pa
               da se vse stvari spravijo na tista humane principe in načela. Vendar, od kod slovo?
               Ko sem to bral in sem si rekel, vidiš še predsednik se je kar bistveno popravil in
               nekako slovo mi ni bilo všeč, ampak ta dostojanstvenost in humanost mi je bila všeč.
               Ker pa je potem prišel dokument, malo kasneje, na tistih 17 straneh, ki je seveda
               pojasnjeval, kako je ta resolucija in ta zakon, ki je predložen ,nič, in o katerem ni
               vredno pravne in nikakršne besede, potem je gotovo to, kar je bilo povedano prej,
               vprašujoče.</p>
               <p>Ampak menim, da je to tisto vprašanje. Se pravi, mi bi radi na način lepega
               besedičenja in lepega govorjenja o spravi, kako naj si podamo roke, pri tem na vse
               pozabimo in hvala bogu, da smo preživeli, eni sicer lepo, drugi pa malo bolj s
               stisnjenimi zobmi. Vendar to je tako. Bojim se ravno tega, za mene sprava ne more
               biti sprava, sprava je lahko med dvema ali med tremi ljudmi, sprava je lahko med
               dvema državama, sprava v narodu pa je zgodba v resnici o tem, kaj je bilo in kaj ni.
               In seveda ta resnica pa ni in še dolgo ne bo pritekla ven, ker je meni tudi jasno, da
               so premnogi arhivi že zdavnaj zgoreli, mnoge arhive so leta 1989 in 1990 vozili in
               vedeli smo, da so jih vozili, tudi kasneje so jih vozili in tako naprej, dobivali
               svoj neslavni konec v tistih velikih pečeh, takih ali drugačnih.</p>
               <p>Vendar, kot pravim, to stališče ali tako stanje, ki ga zagovarja predsednik Kučan, se
               mi zdi vprašljivo in me zaskrbljuje. Se pravi, dostajanstveno in humano, po drugi
               strani pa ni govora. Ali veste, da to ne gre skupaj? Kakorkoli že je, meni tega ne bo
               mogel pospraviti v mojo zavest, kot sem rekel, ne morem se jaz posloviti od
               preteklosti, ker mi je to tisto, kar vem, kar sem doživel. Za prihodnost pa upam,
               želim, nimam neke predstave, vendar vse to je meni neznano, in če izgubim to
               preteklost, potem seveda sem bolnik in med nami so zdravniki, ki mi bodo to
               potrdili.</p>
               <p>Mi dobro vemo, da če se čisto malo sprehodim, na kratko. V predvojnem času je bil
               zelo močan liberalizem, ki se je grozno tudi trdo tepel s klerikalizmom in tako
               naprej. Vendar ta liberalizem je kasneje prišel v komunizem in po teh časih pa naprej
               spet nazaj v liberalizem. To je naravna pot, to je naravna pot, ker je nekega časa
               konec, potem ostane tisto, kar je še zmeraj dobro in še zmeraj veliko pomeni,
               predvsem kot je Lenin sam rekel, zelo znan stavek :"Pokvari narod in sam ti bo podel
               v naročje". To je stavek, ki najbolj zveličaven in v bistvu vedno pri roki. Se pravi
               pokvari narod in ti bo padel v naročje. Vemo pa tudi, ko je govora o tem protipravnem
               delovanju, da je bilo to pravo, pravo revolucionarno pravo, čisto drugega časa in da
               je na osnovi tega in vemo vsi, da je vedno in vedno, to vedo pravniki, da je morala
               temelj vsakega prava. Ker pa tega v tem času ni bilo, je bilo pač neko drugo
               pravo.</p>
               <p>O arhivih sem povedal, in če samo preskočim in pravim, kaj bodo arhivi povedali.
               Seveda bodo povedali, vendar jih bo treba odpreti in bo treba dati nevtralne ljudi,
               ki bodo vse to poiskali. Da pa si kar priznajmo, Slovani pa tudi Slovenci si res ne
               moramo nadevati kakšne posebne aureole, kako smo skozi to zadnjo zgodovino prišli,
               ker mi smo pa se res tega komunizma navzeli, kot malo kje, in zelo dosledni smo bili
               posebej v tem prvotnem času. Malo kje so taki primeri grozodejstev, kot so bili pri
               nas. Tako, da s te strani vam povem, da smo bili Slovani eni tistih in tudi
               precejšnji del Slovencev, ki so prevzeli to ideologijo in jo na najlepši, potem pa
               malo bolj nežen ali malo manj trd način, če lahko tako rečem...</p>
            </sp>
            <sp xml:id="SDZ2-Izredna-16-1997-12-10.sp67">

               <speaker>PREDSEDNIK JANEZ PODOBNIK:</speaker>

               <p>Čas je potekel, gospod Rejc.</p>
            </sp>
            <sp xml:id="SDZ2-Izredna-16-1997-12-10.sp68">

               <speaker>IZIDOR REJC:</speaker>

               <p>Ni še potekal, jaz nisem še 10 minut.</p>
            </sp>
            <sp xml:id="SDZ2-Izredna-16-1997-12-10.sp69">

               <speaker>PREDSEDNIK JANEZ PODOBNIK:</speaker>

               <p>Ja, točno 10 minut.</p>
            </sp>
            <sp xml:id="SDZ2-Izredna-16-1997-12-10.sp70">

               <speaker>IZIDOR REJC:</speaker>

               <p>Bom pa repliciral.</p>
            </sp>
            <sp xml:id="SDZ2-Izredna-16-1997-12-10.sp71">

               <speaker>PREDSEDNIK JANEZ PODOBNIK:</speaker>

               <p>Predlagam, da potem izkoristite možnost, če boste ocenil, da je poslovniško, da
               replicirate. Žal morate razpravo zaključiti.</p>
            </sp>
            <sp xml:id="SDZ2-Izredna-16-1997-12-10.sp72">

               <speaker>IZIDOR REJC:</speaker>

               <p>Ja, bom pa pač repliciral! Jaz ne vem, zakaj sem jaz manj vreden, kot so drugi! Jaz
               lahko petstokrat pridem gor kot vsi ostali! Jaz sem čakal, v bistvu cel čas, šesti
               dan da sem prišel gor, zdaj pa kar naenkrat ne vem, kaj mi tukaj "štopate"! Zame je
               to čista diskriminacija in hvala lepa za tako demokracijo! Žal! To demokracijo, pa
               vem, da je gospa sekretarka določila, da je pač treba tako rezati. Recite da ali pa
               ne, jaz bom pa sicer v svojih replikah svoje naredil. Povejte, povejte!</p>
            </sp>
            <sp xml:id="SDZ2-Izredna-16-1997-12-10.sp73">

               <speaker>PREDSEDNIK JANEZ PODOBNIK:</speaker>

               <p>Gospod Rejc, jaz sem že prej uvodoma povedal, dal sem predlog oziroma sam sem
               razširil običajnih pet minut na maksimalno deset minut in mislim, da sem bil skrajno
               korekten do tistih razpravljalcev, ki ste pač imeli poslovniško možnost, da se do
               začetka razprave prijavite. In ker se niste, smo pač poslovniško to omejili.</p>
            </sp>
            <sp xml:id="SDZ2-Izredna-16-1997-12-10.sp74">

               <speaker>IZIDOR REJC:</speaker>

               <p>Mene ni bilo tukaj in, seveda, jaz bom izkoristil.</p>
            </sp>
            <sp xml:id="SDZ2-Izredna-16-1997-12-10.sp75">

               <speaker>PREDSEDNIK JANEZ PODOBNIK:</speaker>

               <p>Potem bi morali pa vaši kolegi vas prijaviti.</p>
            </sp>
            <sp xml:id="SDZ2-Izredna-16-1997-12-10.sp76">

               <speaker>IZIDOR REJC:</speaker>

               <p>Bom izkoristil in - hvala lepa! Ker ste vsi hodili sem neštetokrat, bom pa tudi jaz
               lahko dvestokrat! Hvala, gospod predsednik!</p>
            </sp>
            <sp xml:id="SDZ2-Izredna-16-1997-12-10.sp77">

               <speaker>PREDSEDNIK JANEZ PODOBNIK:</speaker>

               <p>Hvala, gospod Rejc. Besedo ima gospod Schiffrer, za njim gospod Hrastelj. Ampak,
               gospod Rejc, mislim, da ste se neupravičeno razjezili na predsedujočega, ker sem bil
               skrajno korekten, v skladu s poslovnikom. Gospod Anderlič celo trdi, da sem bil
               preveč korekten. Gospod Schiffrer, prosim.</p>
            </sp>
            <sp xml:id="SDZ2-Izredna-16-1997-12-10.sp78">

               <speaker>MAG. MARIJAN SCHIFFRER:</speaker>

               <p>Gospod predsednik, ne vem, če smo sklepčni.</p>
            </sp>
            <sp xml:id="SDZ2-Izredna-16-1997-12-10.sp79">

               <speaker>PREDSEDNIK JANEZ PODOBNIK:</speaker>

               <p>Mislim, da smo na meji sklepčnosti. Želite, da preverimo?</p>
            </sp>
            <sp xml:id="SDZ2-Izredna-16-1997-12-10.sp80">

               <speaker>MAG. MARIJAN SCHIFFRER:</speaker>

               <p>Ne, ne, pustite!</p>
            </sp>
            <sp xml:id="SDZ2-Izredna-16-1997-12-10.sp81">

               <speaker>PREDSEDNIK JANEZ PODOBNIK:</speaker>

               <p>Prosim, besedo ima gospod Schiffrer.</p>
            </sp>
            <sp xml:id="SDZ2-Izredna-16-1997-12-10.sp82">

               <speaker>MAG. MARIJAN SCHIFFRER:</speaker>

               <p>Če pač nismo sklepčni, upam, da bodo pa poslušali ostali v svojih pisarnah.</p>
               <p>Spoštovani! Moje misli bodo sicer kratke, bom pa skušal z njimi osvetliti tisto dobo,
               ki je, mislim, ni še nihče ali pa zelo redki - to je med letoma 1941 in 1945.</p>
               <p>Ko je takrat namreč Vrhovni plenum Osvobodilne fronte Slovenije na svojem jesenskem
               zasedanju 1941 zapisal, da je vsak odpor proti okupatorju zunaj poveljstva
               partizanskih odredov izdaja, ki bo kaznovana s smrtjo, se je začela na Slovenskem
               državljanska vojna. Varnostna obveščevalna služba je začela neusmiljeno tolči po
               resničnih ali namišljenih nasprotnikih v Ljubljani in na podeželju. Vojaško
               nepripravljena in politično zmedena desnica še zdaleč ni zmogla odpora na dveh
               frontah, proti okupatorju in proti partizanom, in je tako po skoraj enoletnem
               oklevanju, ko je šlo za reševanje golega življenja, naredila usodno napako: vzela je
               orožje od okupatorja. To je dalo slovenski revoluciji tisti klasično potreben, toda
               še ne zadosten pogoj za vsako revolucijo. Imela je domačega nasprotnika ali, v svojem
               žargonu, protirevolucionarja.</p>
               <p>Vse takratno in sedanje govorjenje in pisanje o narodnoosvobodilnem boju je postalo
               le nekaj okvirnega, saj je teža napadov bila prenesena na domačega sovražnika,
               okupator je postal drugorazredna tarča. Da ne bo dvomov, v revoluciji je nehote in
               nevede sodelovalo tudi mnogo resničnih idealistov, ki so globoko v srcu ljubili
               Slovenijo in, žal, mnogi od njih tudi dali zanjo svoja mlada življenja.</p>
               <p>No, leta 1945 je revolucija izšla zmagovita iz tega boja. Takrat je dodala še zadnjo
               revolucionarno točko, nasprotnika je uničila dosledno, totalno, dokončno. Tako je
               dosegla oblast v najvišji meri in jo tudi v najvišji meri izvajala.</p>
               <p>Izvensodni pokol nasprotnika je bil v slovenski javnosti že velikokrat obsojen in
               obžalovan. Niso pa bili obsojeni tedanji in poznejši krivci. Osebno sem mnenja, da je
               iskanje individualne krivdne brezmiselno. Krivec je en sam - vodilna plast
               Komunistične partije Slovenije. Demokratična Republika Slovenija bi to morala javno
               priznati in prerezati popkovino, ki jo še vedno veže na svojo polstoletno zgodovino.
               Tako bi bila pot v Evropo lažja.</p>
               <p>Gospe in gospodje! Glasoval bom za resolucijo.</p>
            </sp>
            <sp xml:id="SDZ2-Izredna-16-1997-12-10.sp83">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Schiffrer! Replika? Replika, gospod Kangler.</p>
            </sp>
            <sp xml:id="SDZ2-Izredna-16-1997-12-10.sp84">

               <speaker>FRANC KANGLER:</speaker>

               <p>Spoštovani gospod poslanski kolega Schiffrer! Z vsem spoštovanjem sem poslušal ta vaš
               govor. Sicer vaš govor se je osredotočil na leta 1941 - 1945.</p>
               <p>Poglejte, jaz sem rojen leta 1965. Res je, da so se zgodile takšne in drugačne stvari
               od leta 1941 do leta 1965 in po vojni. Jaz osebno se dobro zavedam, zakaj so mene
               ljudje izvolili, in če mislite, da bomo mi danes tu ali pa v tem državnem zboru
               pisali zgodovino za leta 1941 do 1965 pa po vojni, potem lahko v tem državnem zboru
               zasedamo do novega leta, pa še po novem letu, da se bomo okoli teh stvari, kdo je
               kriv, kdo ni kriv, kaj se je zgodilo pisali.</p>
               <p>Volivci. Zadnje čase sem se veliko gibal med svojimi volivci, v svojem volilnem kraju
               in tudi okrog. Spraševali so me, ali smo vas izvolili zato, da se prepirate in
               govorite o lustraciji, za lustracijo, proti lustraciji. Osebno sem mnenja, ker sem
               eden izmed mlajših poslancev, dajmo starejši v tem državnem zboru se pogovarjati za
               bodočnost, za moje bodoče rodove, za nas vse skupaj in dajmo počasi razprave o tej
               lustraciji zaključiti v državnem zboru.</p>
               <p>Osebno sem mnenja, načeloma podpiram lustracijo, podpiram takšno lustracijo, ki bo v
               skladu z ustavo in vsemi ostalimi predpisi. Načeloma. Hvala.</p>
            </sp>
            <sp xml:id="SDZ2-Izredna-16-1997-12-10.sp85">

               <speaker>PREDSEDNIK JANEZ PODOBNIK:</speaker>

               <p>Hvala, gospod Kangler. S tem smo zaključili delo za dopoldanski čas, za popoldanski
               čas je še pet razpravljalcev omejenih razprav. Tako, da lahko pričakujemo v slabi uri
               tudi glasovanje o predlogu delovnega telesa, matičnega delovnega telesa, "predlog
               resolucije o protipravnem delovanju komunističnega totalitarnega režima se ne
               sprejme." O tem bo glasoval državni zbor, ko bo razprava zaključena. Hvala lepa.</p>
               <p>(Seja je bila prekinjena ob 12.59 uri in se je nadaljevala ob 14.41 uri.)</p>
            </sp>
            <sp xml:id="SDZ2-Izredna-16-1997-12-10.sp86">

               <speaker>PREDSEDNIK JANEZ PODOBNIK:</speaker>

               <p>Nadaljujemo s sejo. Prisotnih je 52 poslancev in poslank. Državni zbor je sklepčen in
               lahko odloča. Pred nami je še 5 razpravljalcev, ki so omejeni v razpravi. Vljudno jih
               prosim, da se držijo dogovora o 5 minutah. Do sedaj so bili 4 razpravljalci, 3 so
               nekako šli čez rok, gospod Schiffrer se je pa tega dogovora držal. Prvi je gospod
               Hrastelj. Prosim.</p>
            </sp>
            <sp xml:id="SDZ2-Izredna-16-1997-12-10.sp87">

               <speaker>PETER HRASTELJ:</speaker>

               <p>Gospod predsednik, spoštovane kolegice in kolegi! Razprave zadnjih dni so mi obudile
               in osvežile spomin na dogajanje tja v leto 1949, ko sem kot 14-letni fantič doživel
               preganjanje skupine ljudi, ki so že v tistem času pregrešno razmišljali o
               demokraciji, bili obsojeni na večletne zaporne kazni, zaplembo premoženja itd. To sem
               doživel jaz. V eni takih skupin je bil obsojen tudi moj oče. Tega vam ne pripovedujem
               zato, da bi klical maščevanje nad nosilce takšnih dejanj, ampak zato, ker sem med
               starejšimi poslanci tega državnega zbora, ki smo takšne travme osebno doživljali.
               Zato je nujno, da se takšno takratno početje postavi na pravo mesto in se javno reče,
               to pa ni bilo v redu. Dogodki, si v novem času sledijo z nezdravo naglico, nekateri
               vnaprej obsojeni na pozabo in takšni, ki puščajo sledi in rišejo črte v naš obraz za
               vedno. Zato se sprašujem, zakaj nas še ni izučilo, da bi rekli bobu bob. Izuči pa nas
               lahko samo zgodovina, seveda, če je v nas toliko človeškega in poštenega, da znamo in
               zmoremo najprej razčistiti sami s seboj tu v državnem zboru. Nestrinjanje z
               resolucijo kaže le temno senco na polpreteklo zgodovino, ko je lahko marsikdo
               nekaznovano izkazal in izkazoval vso sramotno krutost in brezumje, ki ga je bil
               zmožen človek, ko sta napuh in obsedenost plesala svoj divji, krvavi ples. Toda
               krivica bo ostala krivica, če v nas ne bo stoičnosti in volje, da si priznamo
               dokazana dejstva, vsaj ta moralno obsodimo.</p>
               <p>Vsa ta preteklost pada na nas tu, zato smo poklicani, da se dogovorimo in se končno
               nehamo deliti na naše in ne naše. Kdaj bomo? Ali bomo sploh zmogli najti v sebi
               dovolj veliko mero pravičnosti, zdrave pameti in ne nazadnje odpuščanja, da bi se
               vendarle resnično dokončno spravili med sabo? Ogromno nalog je pred nami. Potegnimo
               torej s predlagano resolucijo črto pod preteklost, jo ovrednotimo in ocenimo brez
               pristranosti, in kar je najvažnejše, strinjati se v spoznanju in dejstvu, da smo si
               različni. Različni v vsem, v navadah, vrednotah, političnem prepričanju in verovanju.
               Naučimo se vendar napajati prav iz te različnosti, seveda v pozitivnem smislu. Če
               bomo še naprej kazali svetu podobo večnega pogrevanja starih zamer in bolečega
               odpiranja starih ran, ne da bi se potrudili, da te rane tudi s predlagano
               resolucijo zacelimo, nas bo svet pustil na cedilu v smislu, niso še zreli.</p>
               <p>Zato je sedaj na nas vseh, da z dobrimi nameni prestopimo ta Rubikon, ki nas kot
               mlinski kamen okoli vratu vleče dol, in skupno stopimo strpnosti na proti. Tako ne
               bomo puščali bodočim rodovom neporavnanih računov, temveč jim bomo dali na pot
               najboljšo možno dediščino, spoštovanje do sočloveka. Spoštovani! V dokaz temu kar sem
               rekel in če bi nekaj podobnega že bilo sprejeto, se ne bi dogodilo to, kar se je
               dogodilo letos prve dni septembra v moji občini. Vsi veste, da izhajam iz Laškega,
               Laški rudnik je sicer zaprt. Barbara Rov, jašek pa bo ostal vedno v spominu. In v
               spomin vseh tistih, ki ležijo v tistem jašku, je bilo prvo nedeljo v septembru
               postavljeno spominsko obeležje. S simbolnim pokopom, z lepo prireditvijo, z nobeno
               besedo po klicu maščevanju. In dva dni po tej lepi slovesnosti je to obeležje bilo
               temeljito uničeno in oskrunjeno. Razmislite in presodite, če tega ne bi bilo, če bi
               bila ta resolucija že prej sprejeta. Hvala lepa.</p>
            </sp>
            <sp xml:id="SDZ2-Izredna-16-1997-12-10.sp88">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Hrastelju. Za popoldanski del seje se opravičuje gospod Ciril
               Metod Pungartnik do 16.00 ure - se opravičujem, gospod Pungartnik je med nami, in
               gospod Božič do 16.00 ure.</p>
               <p>Še tri razpravljalce imamo. Gospoda Jelinčiča trenutno ne vidim v dvorani, to pomeni,
               da imamo še dva razpravljalca. Sprašujem gospoda Možgana ali želi razpravljati! 5
               minut. Gospod Možgan, prijavljeni ste. Namreč gospod Možgan je v odmoru rekel, da
               razmišlja, ali bo nastopil ali ne, sedaj se je odločil, da bo nastopil. Prosim dr.
               Možgan. Zadnji razpravljalec je gospod Janez Mežan.</p>
            </sp>
            <sp xml:id="SDZ2-Izredna-16-1997-12-10.sp89">

               <speaker>JOŽE MOŽGAN:</speaker>

               <p>Spoštovani gospod predsednik! Spoštovani vsi, ki smo tukaj zbrani!</p>
               <p>Resolucija za vsakega demokratično mislečega človeka je življenjska resnica, ki bi jo
               lahko sprejeli s soglasjem, če bi spoštovali njen vsebinski smisel.</p>
               <p>Predlagano besedilo bi lahko v rednem postopku dopolnili tako, da ne bi preveč
               posploševali nekaterih dogajanj in da bi omejili skupinske obsodbe na tiste, ki so
               bili resnični izvir zla v posameznih obdobjih. V dosedanjih razpravah in ugovorih
               nisem opazil pripravljenosti, da bi na eni kot na drugi strani uredili naš odnos do
               nesprejemljivega dogajanja med nami v preteklosti. Zato predlagam, da poleg
               resolucije sprejmemo v državnem zboru še deklaracijo o narodni spravi.</p>
               <p>Svoj predlog utemeljujem s tem, da je lustracija na osebni ravni, med krivci tekla in
               teče po letu 1990 še hitreje, kot to mislimo oziroma vemo. Večina ljudi, ki so
               zagrešili huda dejanja, so se videli naenkrat v ogledalu lastne krivde, umaknili so
               se v krog somišljenikov in sodelavcev in se izogibajo normalnim srečanjem v javnosti,
               ki jih sedaj neusmiljeno opozarja na njihova dejanja v preteklosti. V prejšnjem
               poklicu sem se na terenu srečal s samomori, alkoholizmom in agresivnimi reakcijami
               prizadetih posameznikov. Najhujša lustracija krivcev je po mojem mnenju to, če si
               kaznovan samim s seboj. Taka lustracija je neusmiljena, kruta in radikalna.
               Spoštovani nasprotniki lustracije! Tiha lustracija teče, in tisti, ki jo živijo, niso
               srečni ljudje, posebno če so starejši. Notranjega trpljenja ne vidimo. Je pa to hudo
               trpljenje, ki ga na zunaj ne opazimo. Taki ljudje bi verjetno lažje živeli sami s
               seboj, če bi sprejeli resolucijo z deklaracijo o narodni spravi.</p>
               <p>Drugi razlog za moje razmišljanje o lustraciji je, da je moja povojna generacija
               živela v takih razmerah, kot so takrat bile, in nismo imeli velikih možnosti za
               primerjavo z življenjem v državah z demokracijo, ker enostavno nismo vedeli, kaj se
               dogaja. Večina nas je mislila, da živimo normalno življenje in da so taki ekscesi
               normalni sestavni del našega življenja. Po letu 1990 smo začeli z demokracijo in
               tedaj smo se zavedli, kakšne so razlike med preteklostjo in sedanjostjo. Zamudili smo
               najugodnejši čas za lustracijo iz meni neznanih razlogov. Temeljno kirurgično pravilo
               pa je "ubi pu ibi evacua", kjer je gnoj, ga odstrani. Zato prosim vse kolegice in
               kolege poslanke, da očistimo gnojno tvorbo iz našega narodnega telesa na način, kot
               to naša država in njeni ljudje zaslužijo. Mislim, da bomo našli soglasje o
               lustraciji, ker z odlaganjem tako resne zadeve ne bomo rešili ničesar, biološke
               zakonitosti reševanja pa ne bodo v čast našemu državnemu zboru. Hvala lepa.</p>
            </sp>
            <sp xml:id="SDZ2-Izredna-16-1997-12-10.sp90">

               <speaker>PREDSEDNIK JANEZ PODOBNIK:</speaker>

               <p>Hvala gospodu Možganu. V dvorani je tudi gospod Zmago Jelinčič, ki sedaj dobiva
               besedo. Nato pa gospod Mežan.</p>
            </sp>
            <sp xml:id="SDZ2-Izredna-16-1997-12-10.sp91">

               <speaker>ZMAGO JELINČIČ:</speaker>

               <p>Hvala lepa, gospod predsednik. Na tej razpravi smo poslušali vse mogoče, čustvene
               izlive enih, drugih, v bistvu pa obojih komunistov, nekaterih prejšnjih, nekaterih
               zdajšnjih. Zato bi bilo najboljše, če bi se gospodje to zmenili kje drugje, morda
               sami s seboj, in pustili pri miru slovenski narod in ta parlament, da bi v miru delal
               tisto, za kar pravzaprav je. Danes so bili po cestah sindikati, ki so se pritoževali
               zaradi slabih razmer v gospodarstvu. Slovenija naj bi odšla v Evropo in vendar ne
               sprejemamo nobenih zakonov s tega področja. 20. poteče zakon o denacionalizaciji in
               vedno bolj sem prepričan, da nekateri, ki so vlekli to brezsmiselno in bolestno
               razpravo, ki nima nobenega soka, so samo zaradi tega, da bi potekel rok in da bi
               Rimskokatoliška cerkev mirno dobila gozdove, kajti rok bo potekel 20. tega
               meseca.</p>
               <p>Govorilo se je o raznih denarjih, kam je šel ta denar, kam je šel oni denar. To je
               naloga organov pregona in to je naloga sodstva, da te zadeve uredijo. Obenem pa nihče
               ni vprašal, kam je šel denar od orožja. Tudi tam so bili veliki denarji, ki so
               izginili neznano kam. Marsikdaj me je razprava spominjala na določene segmente sodne
               psihiatrije. Tam notri so označene in opisane razne cepljene osebnosti, razklane
               osebnosti, ki obtožujejo same sebe. Drugače predlagateljev te resolucije in zakona ne
               bi mogel razumeti. Da sem jih lahko razumel, sem njihov vzorec, njihov vedenjski in
               natmišljanski vzorec našel šele tam notri. Mislim pa, da to nikakor ne sodi v ta
               državni zbor. Če so nekateri kolegi poslanci razočarani in besni, ker jih ni več v
               vladi, ker jih ni več na ministrskih sedežih, naj to uredijo na drug način in
               drugače. Kajti slovenski parlament ima nalogo, da pripelje Slovenijo v jutrišnji dan;
               da bodo tisti, ki so bili danes zunaj pred parlamentom in pred vladno palačo, lahko
               mirno delali in mirno živeli. Ne pa, da bo kdo pral umazano perilo brez tega in ne da
               bi najprej pred svojim pragom pometel.</p>
               <p>Večina Slovencev nima nič s tem in večina Slovencev noče imeti nič s tem. Ravno tako
               pa večina Slovencev ne pristane na spreminjanje in pljuvanje po zgodovini. Če je
               majhna peščica nekaterih ljudi v Sloveniji pripravljena pljuniti na tisto, na kar
               prisega ves svet, je to njihov problem. Vendar naj se s tem problemom ne ukvarja
               državni zbor! In naj ne celi ran, ki niso zrastle na telesih, ampak na bolanih dušah
               nekaterih kolegov poslancev! Mislim, da imamo dosti veliko nalogo in odgovorno
               nalogo, da naredimo vse kaj drugega, in vendar nič od tistega ne delamo. Dneve in
               dneve sedimo tukaj notri in razpravljamo v veliki meri o neumnostih. Mislim, da smo
               bili tudi izbrani v parlament za druge naloge. Hvala.</p>
            </sp>
            <sp xml:id="SDZ2-Izredna-16-1997-12-10.sp92">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Jelinčič. Razprava poslanca Jelinčiča je izzvala dva poslanca, da
               izkoristita poslovniško možnost replike. Prvi je gospod Ivo Hvalica.</p>
            </sp>
            <sp xml:id="SDZ2-Izredna-16-1997-12-10.sp93">

               <speaker>IVO HVALICA:</speaker>

               <p>Hvala lepa, gospod predsednik. Spoštovani kolegi! Repliciram gospodu Jelinčiču. Pri
               najboljši volji ne morem na kratko povedati, na kateri segment repliciram, ker je
               toliko tega navrgel, da si nisem mogel tega sproti pisati.</p>
               <p>Torej, jaz bi rekel naslednje, začel bom pri koncu - pljuvanje zgodovine, pljuvanje
               po zgodovini, mislim, da je tako rekel gospod Jelinčič. Jaz bom na to odgovoril,
               zgodovina je pač vse, kar je bilo v preteklosti. Bom odgovoril tudi tako: še pomnite,
               tovariši? Še pomnite tovariši, in bom vzel, kar se tiče pljuvanja po zgodovini, Delo,
               21. aprila, 1986 - to je deset let od tega - zgodovina! Kongres, partijski kongres v
               Ljubljani. Na fotografiji spoznam enega izmed poslancev in tistega, ki je vodil
               kampanjo neodvisnega kandidata za predsednika republike. Ampak kaj pravi kongres samo
               pred desetimi leti? Pozdravno pismo CK ZKJ in ZK SZDL Jugoslavije. Vedno sem težko
               izgovarjal te stvari. Včasih smo rekli, sem se spomnil, CK KPJ. No, kaj pravijo
               slovenski komunisti pred desetimi leti v pozdrav: "Slovenski komunisti vidimo
               enakopravni položaj in trajni interes svojega naroda, obeh narodnosti in vseh
               delovnih ljudi v Socialistični republiki Sloveniji v socialistični samoupravni,
               federativni in neodvisni in neuvrščeni Jugoslaviji. Ta interes določa tudi našo
               veliko odgovornost zanjo in za vse, kar se v njej dogaja." To je zgodovina. In mi
               pljuvamo. Jaz na to zgodovino, na to, kar sem pravkar rekel, na to pljunem. Ne bom
               tega naredil javno, v mislih sem pa že nekajkrat pljunil na to.</p>
               <p>Naprej. Jaz sem samo vesel, da se je zgodila ta razprava, ker se je nedvoumno vsak
               pravzaprav distanciral, ali ne, izjasnil, ali ne, ampak večinoma se je in od danes
               naprej jaz ločim gospoda Leniča od Anderliča, za katerega jaz nisem vedel, da je bil
               v prejšnjem režimu v prvi ligi. Jaz nisem vedel. Če ne bi dobil od ljudi dokumente,
               bi jaz mislil, da je bil Anderlič druga, tretja, četrta liga. Zdaj vem, da je prva in
               vem, da tu sedi.</p>
               <p>Naprej. Jutrišnji dan, gospod Jelinčič. In s tem bom tudi zaključil. O jutrišnjem
               dnevu lahko govorimo različno in veliko se govori o jutrišnjem dnevu. Celo DeSuS, ki
               v bistvu predstavlja, imenuje se Demokratična stranka upokojencev Slovenije, govori
               kar naprej o jutrišnjem dnevu. Ampak glejte. S to zadevo je tako: sedanjost, trdno
               sem prepričan, mora upoštevati preteklost. In sedanjost na nek način pogojuje in
               definira jasno tudi prihodnost. Ni sedanjosti brez preteklosti in ne more biti
               prihodnosti brez sedanjosti.</p>
               <p>Mislim, da sem bil dovolj jasen. Hvala lepa.</p>
            </sp>
            <sp xml:id="SDZ2-Izredna-16-1997-12-10.sp94">

               <speaker>PREDSEDNIK JANEZ PODOBNIK:</speaker>

               <p>Hvala, gospod Hvalica. K repliki se je priglasil tudi gospod Janez Janša.</p>
            </sp>
            <sp xml:id="SDZ2-Izredna-16-1997-12-10.sp95">

               <speaker>JANEZ JANŠA:</speaker>

               <p>Jaz verjamem, da gospodu Jelinčiču ni prijetno, kadar razpravljamo o preteklosti,
               kajti težko bi rekli, kaj je njegova preteklost. Besede, ki so v tej resoluciji, ki
               jo obravnavamo, uporabljene za označitev komunističnega totalitarnega sistema so
               namreč zelo blage, zelo blage v primerjavi z besedami, ki jih je on za ta-isti sistem
               izgovarjal leta 1991 in 1992, takrat, ko se je delal velikega antikomunista in ko je
               skušal glasove nabirati na strani nacionalno osveščenih volivcev. Slovenski časopisi
               so bili polni njegovega antikomunizma, izraženega bistveno bolj grobo kot pa je
               katerakoli beseda v tej resoluciji uporabljena za to oznako. In če se ne motim, se je
               gospod Jelinčič leta 1991 in leta 1992 razglašal za veliko žrtev tega sistema.
               Proglasil, da kazenski postopki, ki so bili proti njemu zaradi kraj v Narodnem muzeju
               in še ponekod, niso bili postopki zaradi kaznivih dejanj kriminalne narave,
               klasičnega kriminala, ampak, da je bil on žrtev sistema, ker se je zavzemal za
               samostojno državo. Zdaj jaz sprašujem, ali je res tisto, kar je takrat pisalo ali je
               res to, kar se tukaj govori.</p>
               <p>Kar se tiče denarja od orožja, gospod Jelinčič, vse te stvari so uradno dokumentirane
               in pojasnjene. Natolcevanja, kakršna so bila izrečena tudi malo prej, ste tudi javno
               objavljali. Najbolj grobo v reviji oziroma v tedniku 7 dni pred nekaj leti. Ko smo
               vas tožili zaradi teh izjav, ste se sklicevali na imuniteto. Ko sva z gospodom
               Brejcem vložila odškodninsko tožbo, ker imunitete ni, je po dolgih letih čakanja
               prišlo do razprave. Tam ste potem na sodišču rekli oziroma je rekel vaš zagovornik,
               ker vi se tam niste hoteli pojaviti, da se je novinar izmislil. Dobili smo poročilo
               od novinarja, ki je rekel, da so zapisi v tedniku 7 dni avtentični, in sodišče vas je
               obsodilo na 6 milijonov kazni, ker ste govorili neresnico. Jaz vem, da je trajalo 4
               leta in da lahko zato, ker se vedno sklicujete na imuniteto, postopke podaljšate.
               Kljub temu pa vas pač opozarjam, da bomo tudi za naslednjič počakali 4 leta, ampak
               enkrat bo prišlo do tega, da boste stvari, ki jih govorite, morali dokazati. Če bo
               sreča mila, bom imel v nekaj minutah tudi tekst, izjavo, ki jo je izdala organizacija
               Zveza združenih borcev NOV leta 1992, šlo je za uradni protest te organizacije,
               podpisan je gospod Ivan Dolničar, takratni in sedanji predsednik Združenja borcev. V
               tej izjavi Zveza borcev protestira proti fašistoidnim izpadom gospoda Jelinčiča in
               zahteva uradno prepoved Slovenske nacionalne stranke. To je bilo samo nekaj let
               nazaj.</p>
               <p>Zdaj pa so, bom rekel komunisti in fašisti naenkrat veliki zavezniki. Le kaj bo čez
               dve leti?</p>
            </sp>
            <sp xml:id="SDZ2-Izredna-16-1997-12-10.sp96">

               <speaker>PREDSEDNIK JANEZ PODOBNIK:</speaker>

               <p>Repliko ima gospod Zmago Jelinčič.</p>
            </sp>
            <sp xml:id="SDZ2-Izredna-16-1997-12-10.sp97">

               <speaker>ZMAGO JELINČIČ:</speaker>

               <p>Gospod Janša, slovenski pregovor pravi: "Če vas ne bi poznali, bi vas z zlatom
               plačali."</p>
               <p>Hvala bogu, vas dobro poznamo. Poznamo tudi variante, kako se izmišljujete, kako
               lažete, kako natolcujete, in vendar taki pač ste. Jaz vas takega sprejemam, zato ker
               sem demokrat za razliko od vas seveda. Govorili ste o nekih tatvinah v Narodnem
               muzeju. Ni šlo za nobene tatvine, ampak je dejansko šlo za montiran proces, na
               katerem so me obsodili zaradi napeljevanja h grabežu. Zaradi tega, ker sem leta 1969
               in 1970 v vojski govoril o osamosvojitvi Slovenije, o samostojni Sloveniji, o odcepitvi
               Slovenije, da bo vojna v takratni Jugoslaviji, da se bodo Srbi in Hrvati med seboj
               klali bolj, kot so se v drugi svetovni vojni, in podobno. Za to imam dokumente, ker
               mi takrat še vaša komunistična policija - v komunistični partiji ste bili vi, ne pa
               jaz, nikoli - ker mi je poskušala pobrati vse dokumente, nekaterih mi pa pač ni
               uspela in tisti dokumenti obstojijo. Vojni tožilec je to, seveda, predal slovenskim
               poltronom, od katerih jih je mnogo, tako kot vi, preskočilo iz komunistične stranke
               popolnoma na drugo stran. Zato sem tudi rekel, da to ni moja borba, da se to vi,
               komunisti, takšni in drugačni, tisti, ki so ostali in tisti, ki ste se preoblekli,
               pogovorite in dogovorite med seboj!</p>
               <p>Pravite, da je vse pojasnjeno v zvezi z orožjem. Ni res! Nič ni pojasnjenega. Nič ni
               pojasnjenega, če ne, bi ljudje vedeli, kje je denar. Še zdaj nič ne vemo, kam je šlo
               kompletno orožje iz Borovnice, kajti spisek obstoji. Nikjer v spisih ministrstva za
               finance pa ni tega prihodka. In vendar tudi orožja ni. Zanimivo! Izgleda, da je
               izpuhtelo.</p>
               <p>Kar se tiče novinarskega članka gospoda Lorenzija iz Večera, sem jaz rekel, da je sam
               napisal tisti članek, tako kot je on mislil, da sem jaz rekel. Kajti, če bi jaz tako
               rekel, v tem primeru bi gospod Lorenzi predložil na sodišču magnetograme - vendar jih
               ni. Tudi ni predložil podpisanega oziroma avtoriziranega teksta. Vemo pa, da ste,
               gospod Janša, ravno vi napovedovali novinarjem labodji spev in kaj se bo z njimi vse
               dogajalo in kaj se bo z njimi vse zgodilo. Jaz tega nikoli nisem govoril.</p>
               <p>Kar se tiče Zveze borcev - to je zadeva med našo stranko in Zvezo borcev. Ravno tukaj
               dokazujemo, da je naša stranka demokratična, in ne glede na to, da so nekateri, bi
               rekel, posamezniki želeli ukinitev stranke, ne glede na to nimamo zamer, kajti nimamo
               zamer proti narodnoosvobodilnem boju, nimamo zamer proti ideji demokracije in nimamo
               zamer proti ideji protinacističnega in protifašističnega boja. Ravno tako ne
               podpiramo in ne bomo podpirali kolaboracije, ki jo vi tako zelo zagovarjate, da ste
               pripeljali sem celo kandidata za predsednika države Slovenije, bivšega kolaboranta iz
               Amerike! Česa podobnega nihče niti ne pričakuje, niti ne bo doživel od naše
               stranke.</p>
               <p>Kar se tiče komunizma samega, ki naj bi ga jaz zagovarjal. Gospod Janša, jaz nikoli
               nisem bil komunist. Nikoli. Ta zadeva me ni zanimala takrat, me ne zanima zdaj,
               drugače bi bil verjetno v kakšni drugi stranki. Vi ste pa bili. In ko so vas
               izključili, ste jokali in prosili, da naj vas zopet vzamejo v Zvezo komunistov. To
               lahko izpričajo tisti, ki so to videli. Pa še kaj drugega je bilo, ampak pustimo.</p>
               <p>Torej, gospod Janša, jaz sem še zmeraj za to, da imajo Slovenci poln "kufer" teh
               prerekanj. Vedno bolj vem, da vas vedno bolj spoznavajo. In to je prav. Čas v tem
               primeru ne dela za vas.</p>
            </sp>
            <sp xml:id="SDZ2-Izredna-16-1997-12-10.sp98">

               <speaker>PREDSEDNIK JANEZ PODOBNIK:</speaker>

               <p>Hvala gospod Jelinčič. Zadnje replike so se vsekakor oddaljile od vsebine 3. točke
               dnevnega reda in spoštovane poslance in poslanke bi prosil, da so pri razpravah in
               tudi pri replikah, da vendarle eden drugega spoštujemo in ne gremo na osebno raven.
               Razpravljajmo o vsebini 3. točke dnevnega reda.</p>
               <p>Repliko ima gospod Franc Pukšič.</p>
            </sp>
            <sp xml:id="SDZ2-Izredna-16-1997-12-10.sp99">

               <speaker>FRANC PUKŠIČ:</speaker>

               <p>Hvala predsednik. Repliciram gospodu Zmagu Jelinčiču.</p>
               <p>In kdo je rekel: "Če bi te poznal, drago bi te plačal." Zmago Jelinčič, nekdo ki se
               sklicuje na institut imunitete zato, da se proti njemu ustavi kazenski postopek,
               zaradi posredovanja in trgovine z orožjem in strelivom, zaradi posredovanja tega na
               sodišču iz leta 1992. In takšni bo rekel, drago bi ga plačal. Zakaj?</p>
               <p>Seveda ni razčiščeno okoli orožja in streliva, ni. Ampak zato, če bi imel kolčkaj v
               glavi, bi stopil pred sodišče, seveda, če bi imel čisto vest. Ampak ker je ni, se
               sklicuje na imuniteto, ki mu jo daje možnost opravljanja funkcije poslanca. To ni
               enostavno res. Takšni ljudje bodo govorili temu državnemu zboru, ki so bili izvoljeni
               zato, da resnično pripeljejo in peljejo to Slovenijo naprej, ne pa zato, da se
               skrivajo za svojimi dejanji, ki so jih naredili. Sramota in resnično velika
               sramota!</p>
               <p>Poznavanje preteklosti je temelj tudi varne prihodnosti. To je rekel in zapisal dr.
               Lovro Šturm, predsednik ustavnega sodišča, in iz tega bi se bilo potrebno marsikaj
               naučiti in marsikaj razmisliti, ne pa besednjačiti o zadevah, ki so samo za na
               sodišča, in na sodiščih dokazati svojo čistost, ne pa govoriti in deklarirati neko
               demokracijo, po drugi strani se pa z vsemi okopi skrivati za vsemi instituti, ki ti
               omogočajo, da ribariš in vodiš v kalnem. Hvala lepa.</p>
            </sp>
            <sp xml:id="SDZ2-Izredna-16-1997-12-10.sp100">

               <speaker>PREDSEDNIK JANEZ PODOBNIK:</speaker>

               <p>Hvala gospodu Pukšiču. Repliko ima gospod Janša, sem zapisal gospod Jelinčič, sem
               zapisal.</p>
            </sp>
            <sp xml:id="SDZ2-Izredna-16-1997-12-10.sp101">

               <speaker>JANEZ JANŠA:</speaker>

               <p>Replika na gospoda Jelinčiča. Prebral pa bom tisto, kar sem prej obljubil: "Profesor
               dr. Ljubo Bavcon predsedniku Sveta za varstvo človekovih pravic in temeljnih
               svoboščin Republike Slovenije.</p>
               <p>Številni občinski Odbori zveze združenih borcev NOV so nam predlagali, da reagiramo
               na javno delovanje predsednika Slovenske nacionalne stranke, Zmaga Jelinčiča.</p>
               <p>Izvršni Odbor zveze združenja borcev NOV Slovenije je po obravnavanju delovanja
               Slovenske nacionalne stranke, zlasti njenega predsednika Zmaga Jelinčiča, ocenil to
               kot protiustavno delovanje. Ustava Republike Slovenije v 61. členu daje slehernemu
               pravico, da svobodno izraža pripadnost svojemu narodu ali narodni skupnosti in izraža
               svojo kulturo in uporablja svoj jezik ter pisavo. Kot protiustavno pa je v 63. členu
               ustave opredeljeno vsakršno spodbujanje k narodni, rasni, verski in drugi
               neenakopravnosti ter razpihovanje narodnega, rasnega, verskega ali drugega sovraštva
               in nestrpnosti. Dejanja predsednika Slovenske nacionalne stranke Zmaga Jelinčiča, v
               katerih izraža svoj negativen odnos do pripadnikov drugih narodov in narodnosti,
               vnaša med ljudi nepotreben nemir in prispeva k rušenju ugleda slovenske države v očeh
               demokratičnih evropskih držav.</p>
               <p>Izvršni odbor Zveze združenj borcev zato predlaga, da svet za varstvo človekovih
               pravic Republike Slovenije z vidika varovanja človekovih pravic ukrene vse, da se
               takšno protiustavno delovanje prepreči. Ker gre za očitno protiustavno delovanje, in
               ker tudi obstoječi zakon o političnih strankah ne dovoljuje registracije strank s
               takšnimi programskimi usmeritvami, so po našem mnenju dani vsi pogoji za uradno
               prepoved Slovenske nacionalne stranke. Predsednik Ivan Dolničar."</p>
               <p>Zdaj pa po dveh letih po tej izjavi vidimo oba tovariša skupaj na tistih proslavah.
               Kdo je tukaj zavajal slovensko javnost?</p>
               <p>Gospod Jelinčič, o teh 6-ih milijonih, ki jih boste plačali. Ker ste izgubili
               odškodninsko tožbo, bo šel del za humanitarne namene, del pa za objavo vaših izjav v
               zadnjih 4-ih letih. Tako, da se bo pač videlo, kako in kaj je kdo govoril.</p>
            </sp>
            <sp xml:id="SDZ2-Izredna-16-1997-12-10.sp102">

               <speaker>PREDSEDNIK JANEZ PODOBNIK:</speaker>

               <p>Hvala lepa. Nadaljujemo z replikami. Gospod Ivo Hvalica. Sledi gospod Mozetič.</p>
            </sp>
            <sp xml:id="SDZ2-Izredna-16-1997-12-10.sp103">

               <speaker>IVO HVALICA:</speaker>

               <p>Hvala lepa. Spoštovani! Oglasil sem se k repliki, k ugovoru, k nastopu gospoda
               Jelinčiča, in sicer, ker je omenjal zdaj že famozni labodji spev. Kljub temu, da je
               bilo, ne vem kolikokrat pojasnjeno, kaj je bilo s tem mišljeno, pa je treba tudi
               drugače razumeti to zadevo z labodjim spevom.</p>
               <p>Jaz mislim, da je več kot jasno, kaj je bilo del novinarstva v prejšnjem sistemu.
               Glejte, na tistem sestanku, ki sem ga jaz nekajkrat že citiral, pa ponovim, tu na
               Tomšičevi 5, na Centralnem komiteju, Kučan, Popit, Komar, Anderlič, Briški, Ertel,
               Potrč, Višnjič, Pavčič, Kušar, Ravnik, Miloš Prosenc, smole, Dušan Šinigoj, Slavko
               Svršak, Živko Pregelj, opravičil se je Ivan Dolničar, je bil 5. sklep tega famoznega
               sestanka ta: tovariš Jože Smole, predsednik tiskovnega sveta, jaz sploh nisem vedel,
               da je eksistiralo kaj takega, pri RK ZSDL opravi razgovor z glavnimi in odgovornimi
               uredniki sredstev javnega obveščanja o poročanju, o stavkah in drugih
               nezadovoljstvih.</p>
               <p>Torej: Mislim, da tega ni treba komentirati. Tako je bilo še pred 10-imi leti.
               Hvala.</p>
            </sp>
            <sp xml:id="SDZ2-Izredna-16-1997-12-10.sp104">

               <speaker>PREDSEDNIK JANEZ PODOBNIK:</speaker>

               <p>Hvala gospod Hvalica. Število prijavljenih za replike se zmanjšuje. Gospod Mozetič.
               Po vrsti, potem gospod Jelinčič, gospa Polonca Dobrajc in gospod Demšar. Ne želite?
               Se opravičujem. Še trije po tem.</p>
            </sp>
            <sp xml:id="SDZ2-Izredna-16-1997-12-10.sp105">

               <speaker>MIROSLAV MOZETIČ:</speaker>

               <p>Hvala lepa. Se opravičujem, sem res mislil, da ne bo potrebno replicirati. Vendar
               glede na to, kar gospod Jelinčič trobi za tem govorniškim odrom, pa kar je že tudi
               nekje drugje govoril večkrat okrog kandidatov SKD, predsedniškem kandidatu SKD.</p>
               <p>Gospod Jelinčič, poglejte, če bi slučajno prej poslušali, kaj sem jaz govoril, in to
               so stališča, ki jih zagovarjam vseskozi in jih bom še naprej zagovarjal, ne glede na vaše stališče, da je potrebno
               spoštovati človekove pravice, da je možno obsoditi samo tistega, da lahko obsodi,
               kogarkoli pač obsodi za neko dejanje, lahko samo sodišče. To bom govoril ne glede,
               kaj boste vi tukaj govorili in kolikor časa boste govorili. Tako da bi bilo dovolj,
               če bi nehali govoriti o neki zadevi in očitati nekomu, da je nekaj storil kot
               zavržno, kot kaznivo, kakorkoli. Sprožite kazenske postopke in bo ta zadeva
               zaključena.</p>
               <p>Sicer je nemogoče z vami debatirati in se za malo mi zdi sploh oglašati, ker na
               način, kakršnega ste uporabili, mislim, da približno 14 dni nazaj v nekem kraju tukaj
               blizu Ljubljane, kjer ste označili vse tiste, ki so glasovali za predsedniškega
               kandidata Bernika, da so domobranci, da bi jih bilo treba pobiti. To je bilo na nekem
               sestanku, kjer so bili v glavnem borci, s katerimi, večino od njih se jaz tudi sam
               dobro razumem in jih poznam, potem je nemogoče, nemogoče z vami sploh razpravljati,
               vendar vi to trosite. Torej vsi ti ljudje, ki so glasovali za nekega predsedniškega
               kandidata, ste jih pozabili pobiti, ne glede na to, koliko so stari. To je vaš stil
               in mislim, da bi se morali zgroziti nad takim načinom, nad takim vašim razmišljanjem,
               ne glede na vaše sprenevedanje, kaj in kako. Ampak to je očitno možno in to je možno
               v demokratični državi. Jaz niti ne obljubljam, da vas bom preganjal, kakorkoli,
               vendar tudi tisti, ki so mi povedali, ki so zraven bili in bili so borci, so se
               zgražali nad tem, kaj ste vi tam govorili.</p>
               <p>In prej, ko ste govorili, da se med seboj obmetavajo komunisti, jaz računam, da name
               niste mislili, vendar tudi ne vem, na kogarkoli iz SKD-ja ste govorili, da se
               obmetava pri tej zadevi s komunisti. Da so komunisti v SKD-ju, ki so govorili. In
               prosim še enkrat, poglejte stvari, kako stojijo in še vedno, ne glede na to, karkoli
               boste vi, prišel gor, pa govoril, da je treba te in te, ki so tega in tega volili, da
               so jih pozabili "fentati" ali karkoli z njimi naredili, bom jaz zagovarjal pred tem
               in kjerkoli drugod, da je treba spoštovati človekove pravice in da se lahko za
               kaznivo dejanje obsoja po principih in postopkih, ki veljajo v civilizirani družbi.
               Vendar na žalost, dokler boste imeli vi pravico, pa vam je ne odrekam, dokler si
               boste dajali pravico, da na tak način nastopate, do takrat smo še daleč daleč od
               civilizirane družbe. (Aplavz.)</p>
            </sp>
            <sp xml:id="SDZ2-Izredna-16-1997-12-10.sp106">

               <speaker>PREDSEDNIK JANEZ PODOBNIK:</speaker>

               <p>Besedo za repliko ima gospod Zmago Jelinčič.</p>
            </sp>
            <sp xml:id="SDZ2-Izredna-16-1997-12-10.sp107">

               <speaker>ZMAGO JELINČIČ:</speaker>

               <p>Hvala lepa. Najprej bi gospodu Pukšiču povedal, da tudi pri njemu me čudi ta silna
               gorečnost v drugo stran, kot takrat, ko je bil še v komunistični partiji je bil zelo
               goreč pristaš partije, ravno tako goreč kot je zdaj one druge strani. Navkljub temu,
               da je po božji podobi narejen, kot on sam pravi, bi mu povedal, da na sodišču nisem
               zaradi trgovanja z orožjem, ampak zaradi tega, ker sem med tisto našo vojno spravil
               tankovske granate, ki si jih ni upal štab civilne zaščite hraniti v Šiški in sem jih
               jaz spravil v svojo hišo. In zaradi tega seveda sem tudi na sodišču. To je ena od teh
               zadev.</p>
               <p>Vprašal bi pa gospoda Janšo. Namreč, zelo me je začudilo njegovo trdno stališče, da
               bom moral plačati 6 milijonov. Zanimivo je, da sem se jaz na tisto prvo obsodbo
               pritožil in zelo čudno je, da gospod Janša že vnaprej ve, kakšna bo sodba na višjem
               sodišču. Zelo, zelo čudno. Potem dvomim tudi v demokratičnost marsičesa, če je to
               tako. In ne vem, kako je mogoče, da nekdo, nek predsednik neke politične stranke,
               vnaprej ve, kakšne bodo obsodbe na sodišču višje stopnje. Hvala lepa.</p>
            </sp>
            <sp xml:id="SDZ2-Izredna-16-1997-12-10.sp108">

               <speaker>PREDSEDNIK JANEZ PODOBNIK:</speaker>

               <p>Hvala lepa. Še replika gospoda Demšarja in gospoda Janše in gospoda Pukšiča.</p>
            </sp>
            <sp xml:id="SDZ2-Izredna-16-1997-12-10.sp109">

               <speaker>VINCENCIJ DEMŠAR:</speaker>

               <p>Danes praznujemo, to je bilo parkrat že omenjeno, Dan človekovih pravic in menim, da
               bi morali biti v tem parlamentu najbolj zgledni po tej strani. Ampak danes sem
               doživel to, da sem obsojen, da sem komunist. Namreč sem razpravljal in tu je bilo
               rečeno, da imamo razpravo o bojih komunistov. Torej, gospod Jelinčič, take nalepke
               dajati ljudem, ko če boste še bolj brskali po ne vem kakšnih dokumenti, me gotovo ne
               boste dobili med članstvom partije oziroma zveze komunistov. Zato protestiram proti
               takemu načinu, da vržete vse nas med komuniste.</p>
               <p>Drugič, vaša trditev, da večina Slovencev nima nič s tem. To je pač lahko vaša
               trditev. Poskušajte o tem ljudi prepričati, ampak to vam zagotovo ne bo uspelo. Tako
               kot vam ne bo uspelo, da ste potegnili spet iz svojega običajnega arzenala besedo,
               kako se Rimokatoliška cerkev spet hoče prek nekaterih zagotoviti neke svoje
               privilegije. Govorite o ljudeh, ki so danes zunaj. Če bi, ampak to je pogojno, naša
               Slovenija po vojni ne bi bila tam, kjer je bila, zagotovo mi danes ne bi razpravljali
               o tem, kako bo Slovenija lahko prišla ali ne prišla skupaj z drugimi državami v
               Evropsko unijo, v Evropsko zvezo. Torej pogovarjamo se ravno o tem, da zaradi teh
               krivic in zaradi takega stanja, kot je v naši državi, so tudi danes ljudje, ki
               napovedujejo generalni štrajk v Sloveniji in kako jih bodo sindikati podprli.</p>
               <p>Zato ne trosite več na tak način laži, predvsem bi pa želel, da niste žaljivi do
               tistih, ki nismo bili nikoli v nobeni partiji. Če ste kaj demokrata in če spoštujete
               človekove pravice, se mi boste za to tudi opravičili.</p>
            </sp>
            <sp xml:id="SDZ2-Izredna-16-1997-12-10.sp110">

               <speaker>PREDSEDNIK JANEZ PODOBNIK:</speaker>

               <p>Hvala, gospod Demšar. Repliko ima gospod Janša.</p>
            </sp>
            <sp xml:id="SDZ2-Izredna-16-1997-12-10.sp111">

               <speaker>JANEZ JANŠA:</speaker>

               <p>Jaz moram reči, da sem zgrožen. Ne zaradi tega, kar je gospod Jelinčič povedal, ampak
               zaradi tega, česar ni povedal. Pred njim je namreč govoril gospod Mozetič in je
               omenil njegovo izjavo, da je treba vse tiste, ki so volili za dr. Bernika, pobiti.
               Jaz sem pričakoval, da bo gospod Jelinčič to pojasnil. Niti besede ni rekel o tem.
               Zakaj je to grozljivo? Zato, ker so te besede očitno prišle od človeka, ki je na
               ljudi že streljal sredi mesta, na človeka, pri katerem niso našli tankovskih granat,
               ker jih civilna zaščita ne bi pospravila, ampak so našli za celo četo orožja pod
               posteljo Polonce Dobrajc, leta 1992, vključno z razstrelivom in ostalimi pripomočki
               za teroristično dejavnost. Obstaja dokumentirano poročilo organov za notranje zadeve
               iz leta 1992 o tej preiskavi in o tej najdbi. Na ta vprašanja, gospod Jelinčič, od
               kje to orožje, pa res ni bilo odgovorjeno. Zdaj povežimo te stvari in povežimo vašo
               izjavo, da je treba tiste, ki so volili za dr. Bernika, pobiti - in stvar ni več
               smešna! Daleč od tega.</p>
               <p>Jaz pričakujem tukaj, prvič, pojasnilo, in drugič pričakujem, da bo kdo, ki je v tej
               državi odgovoren za varnost, tudi ukrepal ob takih izjavah. Ne pričakujem pa tokrat
               ostrega protesta Ivana Dolničarja.</p>
            </sp>
            <sp xml:id="SDZ2-Izredna-16-1997-12-10.sp112">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, gospod Pukšič.</p>
            </sp>
            <sp xml:id="SDZ2-Izredna-16-1997-12-10.sp113">

               <speaker>FRANC PUKŠIČ:</speaker>

               <p>Hvala lepa, predsednik. Gospod Jelinčič, še vedno ostajam pri svojem: boljše je biti
               po božji podobi kot po hudičevi. (Smeh.) Pri 29-ih letih...</p>
            </sp>
            <sp xml:id="SDZ2-Izredna-16-1997-12-10.sp114">

               <speaker>PREDSEDNIK JANEZ PODOBNIK:</speaker>

               <p>Prosim za mir v dvorani!</p>
            </sp>
            <sp xml:id="SDZ2-Izredna-16-1997-12-10.sp115">

               <speaker>FRANC PUKŠIČ:</speaker>

               <p>Nekateri niso po hudičevi podobi, ampak je hudič v njih! Pri 29-ih letih, Jelinčič,
               govoriti, da je nekdo vstopil v Zvezo komunistov Slovenije s prepričanjem, ampak
               zaradi nečesa drugega, ko je končal, ko je doštudiral, ko je končal vojsko, ko je vse
               šlo mimo njega - pri 29-ih letih! - da nekdo o tem govori, je, milo rečeno, neresno!
               Ni bilo prepričanje, bila je prisila.</p>
               <p>Še nekaj, spoštovane poslanke, spoštovani poslanci! Sramota, sramota za slovenskega
               poslanca, ki pred tem parlamentom potrebuje imuniteto za kritje svojega kriminalnega
               dejanja! Nikoli v življenju tega ne bi naredil!</p>
            </sp>
            <sp xml:id="SDZ2-Izredna-16-1997-12-10.sp116">

               <speaker>PREDSEDNIK JANEZ PODOBNIK:</speaker>

               <p>Gospod Pukšič, predlagam, da uporabljamo normalne decibele, ker naše ozvočenje deluje
               normalno. (Smeh.) Repliko ima gospod Jelinčič in potem gospod Jurij, ponovno vas
               prosim, spoštovani kolegi in kolegice, da se držite v razpravah in replikah vsebine
               3. točke dnevnega reda. Da niste žaljivi pri razpravah in da z vso rastnostjo in
               odgovornostjo, ko izrekate zelo ostre in težke besede, da se pač zavedate, da ima
               vsaka taka beseda velik odmev in tudi tako pomembno vpliva na odločitve. Prosim
               gospod Jelinčič.</p>
            </sp>
            <sp xml:id="SDZ2-Izredna-16-1997-12-10.sp117">

               <speaker>ZMAGO JELINČIČ:</speaker>

               <p>Najprej, tistega o pobijanju volivcev gospoda Bernika nikoli nisem rekel. Bi pa jaz
               gospoda Janšo vprašal nekaj drugega. Kdaj bo on, ko mene sprašuje, za odgovor, jaz
               sem sedaj odgovoril. Kdaj bo pa on odgovoril na 27 vprašanj, postavljenih v zvezi s
               trgovino z orožjem? Do danes nismo dobili nobenega odgovora.</p>
               <p>Še nekaj. V tistem času, ko sem bil jaz poslanec v prvem mandatu, so meni
               predstavniki oziroma člani MORISA najbolj elitne enote gospoda Janše, ki jo je hotel
               narediti kot neke vrste Laibstandarde, po Hitlerjevem vzoru, podstavili bombo pod
               avto. Hvala.</p>
            </sp>
            <sp xml:id="SDZ2-Izredna-16-1997-12-10.sp118">

               <speaker>PREDSEDNIK JANEZ PODOBNIK:</speaker>

               <p>Hvala. Še dve repliki. Gospod Janša, se opravičujem gospod Juri je prvi.</p>
            </sp>
            <sp xml:id="SDZ2-Izredna-16-1997-12-10.sp119">

               <speaker>AURELIO JURI:</speaker>

               <p>Hvala predsednik. Repliciram kolegu Demšarju. Pozval je prej vse nas, naj ne žalimo
               tiste, ki niso nikoli bili v partiji. Jaz bi prosil, da se vsi tega zavedamo, da ni
               primerno, da sploh kdorkoli kogarkoli žali v tem parlamentu. To kot prvo.</p>
               <p>Pridružujem se pozivu, ki ga je že izrekel predsednik. Zadnje polemike so nas totalno
               odmaknile od teme, govorimo o zadevah, ki se tičejo obdobja po letu 1990. Jaz bi
               prosil, da ne nadaljujem v to smer, v takem tonu, seveda ne glede na to, da sproža
               tudi določeno posmehovanje, pa je kar veselo v tej dvorani. Ampak odmev v javnosti,
               verjamem, da ne bo tako navdušujoč. Hvala.</p>
            </sp>
            <sp xml:id="SDZ2-Izredna-16-1997-12-10.sp120">

               <speaker>PREDSEDNIK JANEZ PODOBNIK:</speaker>

               <p>Hvala gospod Jurij. Gospod Janša in dr. Zagožen, nato pa naj se pripravi za razpravo
               gospod Janez Mežan. Prej ste dali znak, da ne želite. Torej gospa Polonca Dobrajc bo
               tudi dobila besedo, kot prva razpravljavka v tej sferi. Ja kot replika za repliko.
               Prosim gospod Janša.</p>
            </sp>
            <sp xml:id="SDZ2-Izredna-16-1997-12-10.sp121">

               <speaker>JANEZ JANŠA:</speaker>

               <p>Gospod Jelinčič, tole zanikanje te izjave pobojev volivcev je bilo tako zelo na
               hitro. Mene bi le malo več zanimalo, ker gre za zelo resne stvari.</p>
               <p>Kar se tiče pa 27 vprašanj, gospod Jelinčič, postavljena so bila vladi, vlada je na
               ta vprašanja odgovorila, podpisan je bil dr. Drnovšek.</p>
               <p>Gospod Potrč, ki je ta vprašanja postavljal, z odgovorom ni bil zadovoljen. Ampak v
               tej vladi so sedeli tudi ministri združene liste. Dvakrat smo te odgovore obravnavali
               in vedno so šli naprej v parlament s soglasjem tudi njihovih ministrov. Tako, da kar
               se tega tiče, se zmenite med sabo!</p>
               <p>Kar se tiče MORIS-a, gospod Jelinčič, v času, ko sem bil jaz minister za obrambo, v
               tej enoti ni bilo nobenih samomorov, ni bilo nobenih umorov, ni bilo nobenih takih
               problemov, kot se zdaj tam dogajajo. Jaz že od marca 1994 nisem minister za obrambo.
               V času, ko sem bil jaz minister za obrambo, je bila to zgledna enota in v času vojne
               za Slovenijo je na svojih ramenih nosila nekatere najpomembnejše akcije, ki smo jih
               izvajali. Da to ni samo moje mnenje, potrjuje tudi zlati znak Slovenske nacionalne
               stranke, ki ste ga vi osebno hoteli podeliti leta 1993 poveljniku te enote,
               brigadirju Krkoviču, pa smo rekli, naj od take stranke tega ne sprejema.</p>
            </sp>
            <sp xml:id="SDZ2-Izredna-16-1997-12-10.sp122">

               <speaker>PREDSEDNIK JANEZ PODOBNIK:</speaker>

               <p>Hvala lepa. 68. člen poslovnika govori: "Govornik sme govoriti le o vprašanju, ki je
               na dnevnem redu. Če se govornik ne drži dnevnega reda, ga predsedujoči opomni."</p>
               <p>Repliko ima dr. Franc Zagožen, nato gospa Polonca Dobrajc.</p>
            </sp>
            <sp xml:id="SDZ2-Izredna-16-1997-12-10.sp123">

               <speaker>DR. FRANC ZAGOŽEN:</speaker>

               <p>68. člen je gotovo treba spoštovati, 68. člen poslovnika, ampak mislim, da je
               mišljeno predvsem ko gre za razprave. Ko gre za repliko, je najbrž treba odgovoriti
               pač na tisto, kar je sprožilo repliko, tudi če je to stran od teme, ki je na dnevnem
               redu. Vendar jaz upam, da bom tudi v repliki ostal v okviru teme, ki jo obravnavamo.
               Prebral bom 63. člen ustave Republike Slovenije. Verjamem, da ga je gospod Jelinčič
               prebral, ampak kljub temu:</p>
               <p>"Protiustavno je vsakršno spodbujanje k narodni, rasni, verski ali drugi
               neenakopravnosti ter razpihovanje narodnega, rasnega, verskega ali drugega sovražtva
               in nestrpnosti. Protiustavno je vsakršno spodbujanje k nasilju in vojni."</p>
               <p>On sicer kot poslanec uživa imuniteto v državnem zboru in ni kazensko odgovoren za
               izjave, ki jih daje tukaj. Za izjave, ki jih daje zunaj parlamenta, pa obstaja tudi
               kazenska odgovornost. Gospod Jelinčič, ki se sklicuje na to, da je demokrat, je
               dejansko dve volilni kampanji gradil na nestrpnosti in ščuvanju k nasilju. Prvič k
               narodni in rasni nestrpnosti in v drugi kampanji k verski nestrpnosti. Zato, seveda,
               tudi kar danes ponavlja, smo slišali, da poziva tudi neposredno k nasilju.</p>
               <p>To je še kako pomembno in gospod Juri je rekel, govori se o stvareh, ki se dogajajo
               po letu 1990. Seveda, po letu 1990. Nadaljuje se. Gospod Jelinčič uživa očitno celo
               kar precej široko podporo celo v tem parlamentu, za to, za tak način
               svojega delovanja. Jaz se spomnim tudi, da je leta 1992 gospod Školč govoril o tem,
               da bi bilo treba nacionalno stranko prepovedati zaradi nestrpnosti, ki jo izraža,
               ampak spomnim se pa tudi, žal, pogovora z gospodom Školčem po volitvah, ko se je med
               drugim tudi z menoj pogovarjal o možni koaliciji in sem jaz to zavrnil in utemeljil,
               zakaj. Je rekel, če tako stvari postavljate, nič hudega, se bomo pa veliko lažje
               pogovorili z gospodom Jelinčičem. Skratka, naenkrat njegova takrat narodna nestrpnost
               ni bila več vprašljiva. Tudi to so posledice tega. Jaz govorim o tem tudi zaradi
               tega, ker sem dobrih 20 let po vojni, potem, ko je v Nemčiji bila opravljena neke
               vrste lustracija, denacifikacija, deloma so to opravili seveda zavezniki na zahodnem
               delu, v zahodnem delu, v Zvezni republiki Nemčiji. Kasneje je bil pa to še vedno
               stalen problem, tudi 20 let po vojni zelo resen problem, kako ohraniti demokracijo z
               demokratičnimi sredstvi in preprečiti obnovo neke totalitarne nestrpne miselnosti in
               uveljavitve tega. Jaz sem bil sam velikokrat priča takim spopadom med nemškimi
               študenti, ki so prišli, pa tudi recimo med študenti in mladimi vojaki, med Nemci iz
               različnih dežel, iz severa in iz juga, ki so drug drugemu očitali, pa so bili mladi,
               takrat 18, 20-letni fantje, se pravi že rojeni po vojni, očitali še vedno tudi
               obnašanje severa in juga med, torej v času nacističnega režima.</p>
               <p>Skratka, zadeva, poglejte, takoj bom, ni tako enostavna, da bi jo lahko kar pometli
               pod preprogo in rekli, glejmo v prihodnost. Jaz vem, kako resno se je Nemčija morala
               še 20 let in tudi še 30 in 40 let po vojni ukvarjati s tem, in je velikokrat moralo
               poseči tudi nemško ustavno sodišče, da je preprečilo take izpade kot smo jim pri nas
               priča od gospoda Jelinčiča, ki imajo korenine prav v tem, da nismo sprejeli nič od
               tistega, kar bi morali. Hvala.</p>
            </sp>
            <sp xml:id="SDZ2-Izredna-16-1997-12-10.sp124">

               <speaker>PREDSEDNIK JANEZ PODOBNIK:</speaker>

               <p>Replika, gospa Polonca Dobrajc.</p>
            </sp>
            <sp xml:id="SDZ2-Izredna-16-1997-12-10.sp125">

               <speaker>POLONCA DOBRAJC:</speaker>

               <p>Replika gospodiču Janši v zvezi z navedbami z orožjem pod posteljo, gospod Janša. To
               sva nekoč, nekdaj že razčiščevala. Ovadba zoper mene je bila zavržena s strani
               namestnice državnega tožilca, gospe Barbare Brezigar. Ker pa ste pri svojih navedbah
               velikokrat zelo zelo netočni, bom izrabila tudi to priložnost, da vas opozorim, in to
               javno, da v svoji knjigi na strani 334 Premiki,popravite Ljubljančanom splošno znano
               dejstvo. Ko navajate splošno znane dogodke, ki so to državo pripeljali v
               osamosvojitev, navajate tudi v tej knjigi polno podatkov in razgovorov, ki naj bi jih
               vi opravili na štiri oči z osebami. No, pojdimo na to stran in tukaj lepo piše, gre
               za terminsko obdelavo dogodkov: "2.7.1991 ob 14. uri iz Zagreba leti proti Ljubljani
               transportno letalo, 14.01 v Ljubljani zvočni zračni alarm, 14.02 Mig prebije zvočni
               zid nad Ljubljano." Gospod Janša, vsi, ki smo takrat bili v Ljubljani na delovnem
               mestu, doma ali kje drugje, vemo, da je bil najprej prebit zvočni zid, potem pa so se
               oglasile sirene.</p>
               <p>In še in nenazadnje. Gospod Janša, če ob splošno znanih dejstvih, lahko se smejete,
               ampak navajate neresnice ali netočne podatke, kako naj vam potem človek verjame, ko navajate stvari, katere ste
               opravljali z ljudmi na štiri oči? Vsaj popravite ta dejstva.</p>
               <p>In da se vrnem na začetek, gospod Janša. Kar se tiče očitkov v zvezi z orožjem, vsaj
               kar se mene tiče, ste vi zadnja oseba, pa ne samo v Republiki Sloveniji temveč v
               Evropi, ki mi lahko karkoli na ta račun očita. Veste, gospod Janša, zastaralni roki
               so izredno dolgi. Hvala.</p>
            </sp>
            <sp xml:id="SDZ2-Izredna-16-1997-12-10.sp126">

               <speaker>PREDSEDNIK JANEZ PODOBNIK:</speaker>

               <p>Hvala lepa. Kolegice in kolegi, prosim vas, da kadar se naslavljamo, da se
               naslavljamo spoštljivo in da ne uporabljamo pomanjševalnic. Besedo ima doktor Jože
               Zagožen, kot repliko ima nato gospod Janez Janša. Mislim pa, da je tema povsem izven
               okvira 3. točke dnevnega reda. Prosim, gospod doktor Jože Zagožen.</p>
            </sp>
            <sp xml:id="SDZ2-Izredna-16-1997-12-10.sp127">

               <speaker>DR. JOŽE ZAGOŽEN:</speaker>

               <p>Hvala lepa. Resnici na ljubo moram povedati to, da je najbrž gospod Zmago Jelinčič
               pozabil, točno kaj je govoril na Ostrovrharjevih dnevih v knjižnici v Medvodah 1.
               decembra od 19.30 ure do 19.50 ure, kjer je bilo okrog 50 ljudi. Tam naj bi rekel
               približno tako, da je treba tistih 9% ljudi, ki so volili gospoda Bernika oziroma to
               golazen pobiti takoj po vojni. Smiselno je to v osebnem razgovoru potrdila tudi
               direktorica knjižnice. Vprašati pa je treba gospoda Petra Militarova kot
               organizatorja teh srečanj. Hvala lepa.</p>
            </sp>
            <sp xml:id="SDZ2-Izredna-16-1997-12-10.sp128">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Jože Zagožen. Besedo ima gospod Janez Janša.</p>
            </sp>
            <sp xml:id="SDZ2-Izredna-16-1997-12-10.sp129">

               <speaker>JANEZ JANŠA:</speaker>

               <p>Jaz se najprej gospe Polonci Dobrajc zahvaljujem za reklamo, čeprav je ta knjiga ne
               rabi, bila je prodana v 60 tisoč izvodih in prevedena v štiri jezike. V prvih izdajah
               je bilo nekaj napak, ki so se kasneje odpravljale in je verjetno tudi ta ena izmed
               takih. So pa uporabljeni, pač, podatki, ki so bili na voljo.</p>
               <p>Nima pa to, kar je bilo citirano, nobene zveze s tistim, kar sem jaz govoril.
               Opozoril sem na resnost dejstva, da nekdo, pri katerem je bilo najdeno veliko orožja,
               za katerega se še vedno ne ve od kod je bilo tam in čemu je bilo namenjeno, med
               drugim tudi razstreliva in sredstev za teroristično dejavnost leta 1997, grozi z
               ubojem 9-ih procentov volilcev. Jaz sem opozoril na zaskrbljajoče dejstvo, da se na
               to ne reagira. To nima nobene zveze s tem, kdaj je leta 1991 v Ljubljani kakšna
               sirena tulila. Hvala.</p>
            </sp>
            <sp xml:id="SDZ2-Izredna-16-1997-12-10.sp130">

               <speaker>PREDSEDNIK JANEZ PODOBNIK:</speaker>

               <p>Hvala. Še ena replika je. Zmago Jelinčnič.</p>
            </sp>
            <sp xml:id="SDZ2-Izredna-16-1997-12-10.sp131">

               <speaker>ZMAGO JELINČIČ:</speaker>

               <p>Gospod predsednik. Jaz sem mislil predlagati, da bi bilo smiselno, da bi nekaterim od
               naših kolegov poslancev dali eno močno injekcijo largaktila, pa še česa drugega, da
               bi k sebi prišli. Samo to. Ker kvašenje takih neumnosti, mislim, da to je pa že
               potrebno medicinske obdelave.</p>
            </sp>
            <sp xml:id="SDZ2-Izredna-16-1997-12-10.sp132">

               <speaker>PREDSEDNIK JANEZ PODOBNIK:</speaker>

               <p>Besedo ima gospod Mežan.</p>
            </sp>
            <sp xml:id="SDZ2-Izredna-16-1997-12-10.sp133">

               <speaker>JANEZ MEŽAN:</speaker>

               <p>Hvala lepa. Gospod predsednik, poslanke in poslanci! Ker smo v dosedanji razpravi
               velikokrat govorili, da je potrebno gledati tudi v prihodnost, bo najbrž zelo na
               mestu vedeti, kaj o resoluciji nasploh in nasploh v naši preteklosti menijo mladi.
               Zato mi dovolite, da preberem pismo, ki ste ga dobili tudi vsi poslanci, podpisali pa
               so ga: Akademsko-katoliško združenje Amos Maribor, Mladinski ceh Ljubljana, Mladinski
               odbor Slovenske porsvete Trst, Samostojna akademska skupina Ljubljana, Skupnost
               katoliške mladine društvo SKAM Ljubljana, Slovenski kulturni klub Trst, Združenje
               katoliških študentov Ljubljana. Naslov - Za neobremenjeno prihodnost. Mislim, da
               tekst, ki ga bom prebral, ni tako smešen, kot je izzval po naslovih, ki sem jih
               bral.</p>
               <p>Naslov je naslednji - Za neobremenjeno prihodnost. "Podpisane mladinske in študentske
               organizacije, del slovenske civilne družbe, soglašamo ob državno-zborski razpravi o
               zavzemanju stališča do preteklega totalitarnega komunističnega sistema. V času
               napačnih interpretacij želimo posebej poudariti, da naš cilj ni podpora posameznim
               političnim opcijam, se pa dobro zavedamo, kakšen vpliv imata preteklost in sedanjost
               na naše bodoče življenje. Pri ključnih dogodkih zato ne smemo in ne moremo ostati
               tiho, temveč želimo uveljaviti svoj glas in svojo odgovornost pri odločitvah, ki v
               temelju določajo svet, v kakršnem bomo živeli. Obenem to razumemo, tudi kot
               priložnost za vsako družbo. Glavna prednost mladosti je neobremenjenost, ki iz nje
               izhaja in ponuja izhodišča za razmislek tudi starejšim. Izhodiščna dejstva so tale:
               Slovenija je danes ena zadnjih postkomunističnih držav, ki se do svoje preteklosti še
               ni uradno opredelila. Ravno to jo postavlja v problematično luč. Kdor molči, se zdi,
               da soglaša, so temu rekli že Rimljani. Vendar bi težko predpostavljali, da večina
               državljank in državljanov Slovenije, ki v srcu dobro mislijo, soglašajo s
               komunističnim režimom. Iz dobro znanih razlogov je bil ta, kot so se v svojem
               lustracijskem zakonu že leta 1990 koncizno izrazili Čehi, vreden zaničevanja. Iz
               istih razlogov nadaljuje njihov zakon, naj bo vsak, ki je bil nepravično kaznovan in
               preganjanj, deležen časti in moralnega zadoščenja. Kaj torej storiti?</p>
               <p>Poleg zelo očitnih negativnih posledic, ki jih nosi s seboj odlašanje z tako
               temeljnim dejanjem, ozreti se je treba samo na žalostno stanje svobode duha v ostalih
               formalnih demokracijah na območju bivše Jugoslavije, pa se pri tem kaže tudi majhna a
               pomembna svetla točka. Pot naprej je že izhojena. Tako je resolucija parlamentarne
               skupščine Sveta Evrope lani ne dvoumno začrtala smernice. O ukrepih za odpravo
               dediščine nekdanjih totalitarnih komunističnih režimov.</p>
               <p>1. Ustvariti pluralistično demokracijo, ki temelji na vladavini prava, ter
               spoštovanju človekovih pravic in različnosti.</p>
               <p>2. Preprečiti oligarhijo namesto demokracije, korupcijo namesto vladavine prava in
               organiziran kriminal namesto človekovih pravic.</p>
               <p>3. Izključiti iz izvajanja državne oblasti tiste, ki jim ni mogoče zaupati, pa jo
               bodo izvajali skladno z demokratičnimi načeli. Saj v preteklosti niso pokazali nobene
               zavezanosti ali vere vanje in nimajo niti interesa, niti motivacije, da bi jih
               prevzeli sedaj.</p>
               <p>4. Doseči spremembo v srcu in duhu, katere glavni cilj naj bo odprava strahu pred
               prevzemanjem odgovornosti, nespoštovanja različnosti, skrajnega nacionalizma, nestrpnosti, rasizma in
               ksenofobije, ki so del dediščine, starih režimov.</p>
               <p>Lustracija si torej ne prizadeva, proti nečemu, kot je bilo v Sloveniji videti v
               izkrivljenji optiki predvolilnega boja, temveč za nekaj, za oblikovanje pristnega
               demokratičnega duha in politične kulture. Radi bi, da bi bila ta kultura čez nekaj
               let, ko bo naša generacija nosilec družbenega dogajanja, že izoblikovana.</p>
               <p>Zato se zavzemamo tako za deklarativno, kot za zakonsko ureditev razmerja. (Stavek
               dokončujem.) Tako kot za zakonsko ureditev razmerja, do delovanja komunističnega
               sistema in menimo, da je le tako možno priti do države, ki nam bo v prihodnosti
               omogočala tisto, za kar se je že pred več kot dvema tisočletjema zavzemal eden od
               stebrov sodobnega evropskega duha, grški filozof Aristotetel. Živeti in to dobro
               živeti. Živi se namreč tudi v Perziji." Hvala lepa.</p>
            </sp>
            <sp xml:id="SDZ2-Izredna-16-1997-12-10.sp134">

               <speaker>PREDSEDNIK JANEZ PODOBNIK:</speaker>

               <p>Hvala gospod Mežan. Ta dopis so prejeli tudi vse vodje poslanskih skupin, danes. K
               razpravi je prijavljen tudi gospod Izidor Rejc. Pripravi pa naj se gospod Battelli.</p>
            </sp>
            <sp xml:id="SDZ2-Izredna-16-1997-12-10.sp135">

               <speaker>IZIDOR REJC:</speaker>

               <p>Hvala lepa, gospod predsednik, za besedo. Moram še malo replicirati, ampak bom zelo
               kratek.</p>
               <p>Mi, ki smo podpisali to resolucijo, gotovo ne pljuvamo na zgodovino, mi želimo, da ta
               zgodovina je, ker ta zgodovina je krvava in želimo, da se jo prikaže tako, kot je.
               Gotovo to pomeni tudi doprinos k temu, da bomo imeli medsebojne odnose boljše.</p>
               <p>Ko se govori o duši, se praviloma vedno uporablja, ali je čista ali umazana ali pa
               brez. Take so pač navade, kdor o duši govori; imaš umazano dušo ali imaš čisto dušo.
               Seveda, vse to, kar se je dogajalo v teh grozljivih časih po vojni, pa temu lahko
               rečemo, da so tedaj bili ti ljudje gotovo brez duše.</p>
               <p>Glede zakona o denacionalizaciji, berimo in berite sklepe državnega zbora, ko smo
               obravnavali dopolnitve, in ko smo postavili rok 20. december. Tako da, gospod Zmago
               Jelinčič, treba je pogledati na predlagatelje in na obveznosti, ki jih je državni
               zbor naložil predlagateljem.</p>
               <p>Vendar bi povedal še nekaj. Sestop Zveze komunistov ali pa partije v tistem času,
               leta 1988, 1989 in v začetku 1990, je bil zame gotovo najboljši marketinški projekt.
               Ker v tistem, ko se je to dogajalo, so se dogajale tudi druge stvari, ne samo to.
               Velika večina je res verjela, da enostavno gre samo po stopnicah dol in čaka, da
               pridejo drugi gor. To se ni zgodilo v tem času in od tedaj so se dogajale mnoge
               stvari. Predvsem moram opozoriti, ker smo danes tudi priča dnevu, svetovnemu dnevu
               človekovih pravic, da je bil v tistem času in tudi kasneje velik odhodk kapitala v
               tujino. Potem so stečaji podjetij, tudi namembni, da se zmanjša vrednost. Pri tem pa
               je SKD seveda opozarjala, da je treba dve leti pred tistim ugotavljati odgovornost
               posameznih direktorjev in tistih, ki vodijo določena podjetja.</p>
               <p>Potem protipravna pridobitev lastnine v tistem času in seveda do pred nekaj let, pa
               celo še tudi sedaj. Potem, bi rekel, nekaznovanje prestopnikov. Sodni sitem, kot
               tretja veja oblasti, moram povedati - v Franciji je bilo zadnjič objavljeno, da je
               nekaj čez 500.000 primerov, ko niso bili procesi opravljeni. Pri nas je število enako
               - čez 500.000! Francozov pa je 29-krat več, se pravi, 1 proti 29 v prid Francozov. To
               se pravi, vprašajmo se, kako te človekove pravice ščiti in kako pravni sistem in
               pravni red zagotavlja sodni sistem. Ena od kron tega časa in teh krivic, ki so bile,
               je gotovo tudi zakon o denacionalizaciji. Zakon o denacionalizaciji se izvaja že šest
               let in vemo, kje smo, pri 30 do 40%. Potem, ostala poprava krivic, da ne govorimo! Mi
               vsi, ki smo po vojni študirali ali pa sploh, ki še sedaj študirajo, so priča, da se
               učijo zgodovine, ki ni resnična. Na Ekonomski fakulteti še zmeraj "tolčejo" marksizem
               in take predmete, ki dišijo po marksizmu. Skratka, ves ta rod, ki se sedaj uči, se
               uči še nekaj starega, nekaj ni nič za jutri potrebnega in koristnega. Skratka, smo
               pred tem, da moramo tudi že zaradi tega očiščevati in očistiti, ne samo te, ampak
               predvsem to, da bomo usmerili, da bo prihodnji rod, ki prihaja in želim, da res
               prihaja, odprt in korajžen in da ve, kaj ga čaka. Ne pa, da bo poslušal stare zgodbe
               in seveda iz starih zgodb, pač tisti, ki jih učijo, prenašal in prihajal v naslednje
               tisočletje ves nepripravljen.</p>
               <p>Govoril sem že prej o informatiki. Hudo pa je bilo slišati gospoda Anderliča, ko je
               rekel, pravi "nasprotno misleči". Se pravi, vi ste pa nasprotno misleči. Mislim, da
               so to stvari, ki so take in zelo trde in menim, da je prav, da se resolucija sprejme
               in seveda v zvezi s tem tudi vse ostale, tudi zakon, v čim boljši obliki, kot pravim,
               smo pa v prvi obravnavi in ker smo v prvi obravnavi, prosim, da dajte pripombe, nekaj
               ste jih dali, nekaj pa upam, da jih bo še prišlo.</p>
               <p>Zdaj pa samo en primer. Veliko je bilo govora in celo sam sem tisti, ki sem
               velikokrat hvalil, kako je Slovenija bila najbolj razvita in najvišja socialistična
               dežela po razvoju, po nekaterih elementih. Seveda je to res. Res pa je, da je ves ta
               socialistični sistem bil izjemno zadaj in da je bila Avstrija po vojni tako rekoč
               ista, ko je hodila k nam, avstrijski državljani so hodili k nam po hrano, po živež,
               po obleko, ker so bili tako rekoč čisto stolčeni. Zdaj so pa seveda malo na boljšem
               in mislim, da je v tem tudi treba gledati in to so resnice, to so objektivna dejstva,
               ki jih je treba imeti.</p>
               <p>Glede na to pa, kako se je oblast v preteklosti obnašala. Hudo je bilo, vendar tudi
               sedanja oblast in tudi prihodnja oblast nosi en kal v sebi. To je, da je oblast slast
               in da vsaki oblasti treba striči peruti. Hvala.</p>
            </sp>
            <sp xml:id="SDZ2-Izredna-16-1997-12-10.sp136">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Rejc. Besedo ima gospod Roberto Battelli. Replika? Replika, doktor
               Zagožen. Se opravičujem, gospod Battelli.</p>
            </sp>
            <sp xml:id="SDZ2-Izredna-16-1997-12-10.sp137">

               <speaker>DR. FRANC ZAGOŽEN:</speaker>

               <p>Opravičujem se, jaz sem prej očitno zamudil, prepozno dvignil roko. Hotel sem
               replicirati gospodu Jelinčiču na njegov zadnji nastop in rad bi prebral tukajle eno
               alineo iz 3. točke predlagane resolucije, ki govori o odgovornosti: "Za pravosodne
               zločine, teror in zlorabo psihiaterije za onemogočanje normalnega življenja in
               delovanja ljudi drugačnega mnenja." Če si preberete morda magnetogram, boste videli,
               da je Jelinčič en sam stavek povedal in pozival je k zlorabi psihiatrije, proti
               ljudem drugačnega mnenja. Hvala.</p>
            </sp>
            <sp xml:id="SDZ2-Izredna-16-1997-12-10.sp138">

               <speaker>PREDSEDNIK JANEZ PODOBNIK:</speaker>

               <p>Hvala lepa za repliko. Besedo ima gospod Roberto Battelli.</p>
            </sp>
            <sp xml:id="SDZ2-Izredna-16-1997-12-10.sp139">

               <speaker>ROBERTO BATTELLI:</speaker>

               <p>Hvala lepa, gospod predsednik. Kolegice in kolegi! Poizkusil bom govoriti o točki, ki
               je na dnevnem redu, to je o tej resoluciji in imam pravzaprav vprašanje za
               predlagatelje.</p>
               <p>Poglejte, v točki 1 že pod a) piše, da: "komunistični režim je sistematično in trajno
               kršil človekove pravice in temeljne svoboščine" itn. Se pravi: "sistematično uničeval
               nekatere politične, verske in socialne skupnosti državljanov." V točki b) je tudi
               "sistematično odvzemal državljanom možnost svobodnega" itn. Potem v točki 2, prva
               alinea: "moril ali zapiral državljane." Tretja alinea - "državljanom svojevoljno
               odvzemal premoženje" itn. Četrta, "državljanom onemogočal." Peta: ..."državljanom pa
               tudi preprečeval vrnitev iz tujine." Naslednja - "nad državljani", naslednja - tudi
               "nad državljani." V točki 3 že spet: "za na zločinskem in revolucionarnem pravu
               temelječo zaplembo premoženja desettisočev državljanov." Še naprej: "za nepopisno
               trpljenje več kot stotisoč Slovenk in Slovencev." Še naprej: "več kot 10.000 Slovenk
               in Slovencev je bilo pobitih." Slovenk in Slovencev. Še naprej: "Kot povojni poboji
               po tej resoluciji se štejejo množični in posamični izvensodni umori na ozemlju
               sedanje države Slovenije in ozemlju sosednjih držav ter umori izpuščenih zapornikov,
               njihovih sorodnikov in drugih Slovencev."</p>
               <p>Ne glede na to, da je po mojem mnenju ta resolucija pač namenjena drugim ciljem, kot
               pa tem, da bi se dejansko doseglo neko spravo in pomiritev s preteklostjo, ki je bila
               zelo tragična, zelo težavna itd. Vsi naši ljudje, Slovenci in Slovenke - Slovenija v
               tem oziru ni neka izjema, ampak je sestavni del usode, ki jo je doživljala Evropa in
               svet v tem stoletju, kar seveda ne gre v škodo Sloveniji. To jo postavlja pač tam,
               kamor spada, vključno z njenimi prebivalci. Se pravi, ne glede na to, da je po mojem
               mnenju ta resolucija namenjena nečemu drugemu, kot pa temu, bi vprašal predlagatelje,
               kako je s tem. Saj vendar prebivalstvo, ki je živelo in živi na ozemlju med - recimo
               - nekdanjo rapalsko mejo in sedanjo mejo, pač ni bilo vodeno. Vsi ti ljudje niso bili
               državljani Jugoslavije do 1947. leta. Da ne govorimo o tem, da prebivalstvo Kopra,
               Izole in Pirana ni bilo vodeno v evidenci državljanov Jugoslavije in Slovenije, ker
               ni smelo in moglo biti tako po mednarodnem pravu do oktobra 1954. leta. Vemo pa, da
               do takrat je tiste kraje zapustilo, po podatkih zgodovinarjev iz Slovenije, najmanj
               25.000 ljudi. Govorim o ljudeh - ne govorim o Italijanih, Slovencih ali komurkoli.
               Govorim o ljudeh. Torej, sprašujem predlagatelje, kako to, da je zadeva opredeljena
               tako, kot je v tej resoluciji. Hvala lepa.</p>
            </sp>
            <sp xml:id="SDZ2-Izredna-16-1997-12-10.sp140">

               <speaker>PREDSEDNIK JANEZ PODOBNIK:</speaker>

               <p>Hvala lepa. Repliko želi gospod Janša. Tudi kot predlagatelj.</p>
            </sp>
            <sp xml:id="SDZ2-Izredna-16-1997-12-10.sp141">

               <speaker>JANEZ JANŠA:</speaker>

               <p>V tem primeru ima gospod Battelli prav. In sicer v dvojnem smislu.</p>
               <p>Prvič, v sami resoluciji ni dosledna raba tega termina. To je deloma posledica
               dejstva, da smo se pri tej resoluciji zgledovali po drugih evropskih vzorih. Češka
               resolucija, recimo, dosledno uporablja naziv državljan - vseskozi. Nekatere druge
               uporabljajo tudi imena naroda oziroma pripadnikov naroda. Pri nas je ravno zaradi
               tega problema repalske meje ta problem še večji, tako da se strinjam, da je treba
               poiskati termin, s katerim bomo zajeli vse. Ker resolucija ne govori o nacionalnem
               problemu, ampak govori o problemu kršenja človekovih pravic in temeljnih svoboščin,
               kar zadeva vsakega posameznika ne glede na vero, narod, raso ali prepričanje.</p>
               <p>Tako da to sugestijo sprejemamo. Dokumentacije, ki je na voljo, dokazuje, da je -
               tako, kot je bilo tu že citirano - ta režim še posebej v prvem povojnem obdobju
               sistematično in trajno kršil človekove pravice in temeljne svoboščine in da tukaj ni
               bilo nobenih bistvenih razlik. Citiral bom samo dva stavka iz razprave zgodovinarke
               Jere Vodušek-Starič na simpoziju "Slovenije v letu 1945", kjer navaja poročila
               celjske OZNE, v kateri vodstvo celjske mestne OZNE pravi naslednje: "Do danes smo
               aretirali 365 ljudi," - govori o ljudeh - "Likvidiranih je bilo 169 aretirancev, v
               koncentracijsko taborišče smo jih poslali 159, izpustili smo jih 24." Šlo je za
               ljudi. V nadaljevanju pa navaja: "Specialno za Slovence odnosno za Nemce, člane
               Kulturbunda, pa imamo organizirano še eno taborišče." Prihajalo je tudi do
               razločevanja po narodnosti, ampak ko je šlo kršenje človekovih pravic, je šlo za
               represijo proti vsem, ne glede na nacionalnost; Slovenci, Italijani in kdorkoli.</p>
            </sp>
            <sp xml:id="SDZ2-Izredna-16-1997-12-10.sp142">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospod Battelli, replika. Lahko tudi pisno vložite predlog. Izvolite
               imate besedo.</p>
            </sp>
            <sp xml:id="SDZ2-Izredna-16-1997-12-10.sp143">

               <speaker>ROBERTO BATTELLI:</speaker>

               <p>Hvala lepa gospod predsednik. Na nek način zlorabljanje instituta replike, ker v
               bistvu imam še eno vprašanje.</p>
               <p>Rekli ste včeraj - se mi zdi, da gospod Janša... Pač nekdo od predlagateljev je
               včeraj ali danes rekel, saj ni važno, da to nima nobene implikacije - kako bi rekel -
               mednarodnopravnimi zadevami, in tako naprej. Jaz menim, da ima, in bi tudi o tem
               hotel slišati vaše mnenje. Hvala.</p>
            </sp>
            <sp xml:id="SDZ2-Izredna-16-1997-12-10.sp144">

               <speaker>PREDSEDNIK JANEZ PODOBNIK:</speaker>

               <p>Prosim, gospod Janša.</p>
            </sp>
            <sp xml:id="SDZ2-Izredna-16-1997-12-10.sp145">

               <speaker>JANEZ JANŠA:</speaker>

               <p>To, očemer pravite, gospod Battelli, sem dejal jaz, čeprav ne točno tako, kot ste
               citirali, in sicer včeraj, ko sem odgovarjal gospodu Feriju Horvatu, ki je dejal, da
               bo ta razprava ali da bi sprejem te resolucije in zakona lahko imelo za posledico
               negativne mednarodne implikacije na položaj Slovenije; še posebej, če se postavlja
               pod vprašaj legitimnost in legalnost prejšnjega sistema.</p>
               <p>Jaz sem dejal, da ne vidim nobene nevarnosti, da bi sprejem take resolucije in zakona
               ogrozil mednarodni položaj Slovenije ali da bi imelo negativne implikacije na
               slovenski položaj, na položaj Slovenije v mednarodni skupnosti. Nasprotno! Mi s tem
               delamo tisto, kar so vsi ostali praktično že naredili. To, da je neka država sposobna
               oceniti totalitarni sistem in ga obsoditi, pomeni, da je demokratična. To, da je ta
               država sposobna popraviti krivice, pomeni, da se pač zaveda dejstva, da preteklost
               definira prihodnost. To, da je neka država pripravljena priznati tudi krivice, ki so
               bile napravljene ali pa povzročene pripadnikom nekega drugega naroda ali pa
               narodnosti, pomeni, da je to moderna država, ki se ne obnaša nacionalistično ali
               šovinistično.</p>
            </sp>
            <sp xml:id="SDZ2-Izredna-16-1997-12-10.sp146">

               <speaker>PREDSEDNIK JANEZ PODOBNIK:</speaker>

               <p>Hvala lepa. Kolegice in kolegi, opravili smo splošno razpravo o 3. točki dnevnega
               reda 16. izredne seje. Matično delovno telo... Želite besedo, gospod Hvalica? Saj ne
               veste, kaj bom predlagal! (Smeh.) Zelo dobro ste ocenili, da bom predlagal
               glasovanje.</p>
               <p>Torej, matično delovno telo državnemu zboru predlaga, da po opravljeni splošni
               razpravi sprejme naslednji sklep -seveda, tudi o tem sklepu bom odprl razpravo. Sklep
               pa seveda poznate:</p>
               <p>"Predlog resolucije o protipravnem delovanju komunističnega totalitarnega režima se
               ne sprejme."</p>
               <p>Odpiram torej razpravo o tem sklepu. Želite razpravljati ali imate proceduralni
               predlog, gospod Hvalica? Proceduralni predlog ima gospod Ivo Hvalica. Prosim.</p>
            </sp>
            <sp xml:id="SDZ2-Izredna-16-1997-12-10.sp147">

               <speaker>IVO HVALICA:</speaker>

               <p>Hvala lepa, gospod predsednik. Se opravičujem, ampak jaz sem takoj dvignil roko, ko
               ste vi rekli "matično delovno telo" in sem že razumel, da sledi temu, jasno,
               glasovanje. Se opravičujem!</p>
               <p>Na vsak način prihajamo h glasovanju in zaradi tega, kar se je tu dogajalo pet dni,
               in zaradi tega, ker je možno tudi eventualno predlagati dodatna stališča, sklepe - v
               imenu poslanske skupine Socialdemokratske stranke Slovenije prosim za eno uro odmora.
               Hvala.</p>
            </sp>
            <sp xml:id="SDZ2-Izredna-16-1997-12-10.sp148">

               <speaker>PREDSEDNIK JANEZ PODOBNIK:</speaker>

               <p>Ja, gospod Hvalica, seveda vam bom dal odmor. Predlagam pa in prosim, če se lahko
               dogovorimo, da opravimo razpravo, če kdo želi, o tem sklepu. Ker še nismo prišli na
               glasovanje. Jaz sem odprl razpravo o sklepu. Preden bi šli na glasovanje, bi pa potem
               dal poslanski skupini odmor.</p>
               <p>Želi kdo razpravljati? Nihče ne želi razpravljati?</p>
               <p>Gospod doktor Zagožen, prosim.</p>
               <p>Kajti potem pomeni, da možno samo še obrazložiti glas in bomo potem o tem sklepu tudi
               glasovali. Poslovniška možnost je tukaj jasna; če državni zbor sprejme predlog
               matičnega delovnega telesa, se praktično zaključi 3. točka dnevnega. Če pa ni
               sprejet, pa to pomeni, da je na potezi ponovno matično delovno telo, ki mora
               pripraviti - sklepe gledano na sprejemanje zakonov za drugo obravnavo pri sprejemanju
               te resolucije. Prosim, doktor Zagožen.</p>
            </sp>
            <sp xml:id="SDZ2-Izredna-16-1997-12-10.sp149">

               <speaker>DR. FRANC ZAGOŽEN:</speaker>

               <p>Ja, hvala, gospod predsednik. Jaz bi rad predvsem, če je mogoče dobiti, odgovor, ker
               nisem član tega odbora, ki daje poročila. In iz poročil pravzaprav ni jasno, prav
               tako iz mnenja, ki ga je dala vlada, ni jasno, na podlagi česa je predlog resolucije
               opredeljen kot protiustaven. Jaz seveda razumem in se tudi strinjam, da je predlog
               zakona - ampak to je 4. točka - v nekaterih delih protiustaven in v nasprotju z
               resolucijo Sveta Evrope o odpravi posledic komunističnih totalitarnih sistemov.
               Medtem ko sam predlog resolucije - po moji oceni - vsaj takih elementov ne vsebuje.
               Zagotovo ima določene pomanjkljivosti, mislim, da je na pomembno pomanjkljivost
               opozoril gospod Battelli. Ampak, to je seveda stvar popravkov, lahko tudi vsebinskih
               in redakcijskih, tega predlog; nekatera stališča so že bila predložena, nekatera je
               bilo mogoče iz razprave povzeti. Nisem pa v nekajdnevni razpravi iz teh poročil niti
               iz mnenja sekretariata razbral utemeljitve te trditve, da je predlog resolucije v
               nasprotju z ustavo. Rad bi ustrezne odgovore. Hvala.</p>
            </sp>
            <sp xml:id="SDZ2-Izredna-16-1997-12-10.sp150">

               <speaker>PREDSEDNIK JANEZ PODOBNIK:</speaker>

               <p>Hvala lepa. Želi besedo gospod Baškovič? (Da.) Prosim, gospod Baškovič.</p>
            </sp>
            <sp xml:id="SDZ2-Izredna-16-1997-12-10.sp151">

               <speaker>MILAN BAŠKOVIČ:</speaker>

               <p>Hvala lepa. Jaz se ves čas nisem oglašal zato, ker sem predvideval, da ste prebrali
               naše pisno mnenje. Zdaj se pa postavlja vprašanje glede na naše mnenje in glede na
               razpravo na odboru, kje je kakšna sled kakšne protiustavnosti. No, jaz bi vendarle -
               glede tega, mislim, sem dolžan nekatere stvari le povedati, čeprav nisem nameraval in
               bom verjetno sprožil spet neki plaz ugovorov. Ampak, če sem pozvan, pač moram to
               povedati.</p>
               <p>Ne gre samo za tisto neposredno protiustavnost, ki se lahkona nekatere člene obesi,
               gre za koncept in gre za nekatere rešitve, kakor so formulirane. Marsikje mislim, da
               smisel ni tak, kot je formuliran. Ampak tisto, kar je formulirano, je pa v nekaterih
               stvareh - po našem mnenju protiustavno. In naše mnenje je na to nakazalo. Nismo šli pa v globino. Ampak, da bi
               se to razumelo, bi nekaj dodal temu, kar smo napisali. Tisto, ki najbolj bije v oči
               in kjer vidim tudi problem ustavnosti in kar je - vidim, da tudi v mnenju predsednika
               republike in tudi v mnenju vlade, ko nekatere elemente posebej izpostavlja, da je to
               tisto, kar tudi sam vidim kot problematično glede na ustavnost in tudi glede na
               pravni sistem. To je treba vse povezano gledati.</p>
               <p>To, kar piše resolucija zlasti v 3. točki in potem povezano s 4. in 5., to je tisto,
               kar je najbolj izraženo tako, da menimo, da posega v ustavo. Sicer smo mi tukaj tako
               ocenili, da narava odgovornosti, kakršna je opredeljena in formulirana v tem tretjem
               delu resolucije, da ni izražena kot politična, kot moralna odgovornost, ampak je
               izražena v jeziku kazenskega prava kot kazenska odgovornost. In to, zakaj. In rečemo
               tudi, da to ne spada v resolucijo, to je stvar kazenske zakonodaje - kvalifikacij, ki
               so v kazenski zakonodaji. In tako naprej in da se s tem posega v funkcijo sodišč, ker
               so sodišča tista, ki ugotavljajo odgovornost in krivdo ne pa državni zbor oziroma
               resolucija in tako naprej. To je tisto. Zakaj je to sporno?</p>
               <p>Poglejte, ko se našteva te zločine proti človeštvu, ki so opredeljeni v končnem
               odstavku 3. točke. Namreč tam govori: "Zločini, navedeni v drugem, tretjem in četrtem
               odstavku te točke, so zločini proti človeštvu in ne zastarajo". To je jezik
               kazenskega prava. Mi imamo to celo že urejeno v naši kazenski zakonodaji. Imamo celo
               poglavje o kaznivih dejanjih zoper človeštvo in mednarodno pravo in tam so vse te
               situacije pokrite: vojni ujetniki, civilno prebivalstvo in tako naprej, genocidi. To
               vse je pri nas kazenskopravno pokrito v skladu z mednarodnimi pravnimi načeli in
               pravili, konvencijami in tako naprej. Tako, da je ta stvar pokrita in sedaj ne moremo
               v resoluciji to ponovno urejati v takem jeziku. Med tem pa so tukaj celo nekatere
               alinee, ki niso pokrite in ne morejo biti s tem pojmom "zločini proti človeštvu" - ne
               v mednarodnem smislu in ne v našem pozitivnem pravu. Namreč: "uvajanje neučinkovitega
               ekonomskega sistema, zlorabljanje sredstev za vzgojo in izobraževanje v ideološke
               namene", tega nobena konvencija in ne naše pravo ne opredeljuje kot zločin proti
               človeštvu. To je ena stvar.</p>
               <p>Ker je resolucija nekaj drugega kot deklaracija. Deklaracija je izjava, resolucijo pa
               je po našem poslovniku in sicer razumeti kot napotke, kot smernice, ki so obvezne
               potem za izvedbo v zakonodaji in praksi. Saj potem ne gre... Je treba upoštevati te
               termine in te kategorije, taki kot so. In to bi potem, pomenilo tudi v naši kazenski
               zakonodaji izpeljati in se to ne bo dalo na ta način.</p>
               <p>Če pa s tem povežem potem tisto, kar sem začel. Odgovornost se pa tukaj potem veže na
               te alinee in na to kvalifikacijo, da so zločini proti človeštvu, to so kazniva
               dejanja najtežje vrste, z najtežjimi kaznimi. Kjer imajo smrtno kazen, je to celo
               smrtna kazen, pri nas po ustavi te smrtne kazni ni. In ta odgovornost je potem tako
               opredeljena, - nekako v treh rangih. Najprej vsi člani Zveze komunistov in bivše KPS.
               Oni so odgovorni za vse: za cel način in tako naprej. Na to se vežejo potem te alinee
               s temi zločini, vmes se jo potem našteva vodiln funkcionarj in član najožjega vodstva
               Zveze komunistov in tako naprej - "pa zlasti". Se pravi; poleg ostalega še oni
               posebej. To ni stvar, ki bi jo lahko na ta način vodili. No, potem je pa še tretja
               kategorija - so pa apitatorji. Ampak vse je vezano, tudi to, "za storjene zločine in
               drugo in tako naprej. Se pravi, to je vse v kazenskopravni terminologiji izraženo. To
               pa ne moremo mi v državnem zboru kot zakonodajni organ v resoluciji urejati.</p>
               <p>In če se gre na to - najbrž ni bilo mišljeno, da je to direktna kazenska odgovornost
               in da to nadomešča sodišča, ampak tako je napisano - potem je treba upoštevati tudi
               to, da se v kazenskopravnem smislu ne more dedovati krivda in kazenska odgovornost.
               Odgovorem je tisti, ki je polnoleten, ki je nekaj storil, ki se je zavedal dejanja,
               ki ga je storil naklepno v takem primeru. In ne more neka generacija tretje
               odgovarjati za zločin, ki ga je storila neke osebe pred tolikimi in tolikimi leti, ko
               večina teh članov Zveze komunistov ali večina teh članov komitejev - ali funkcionarji
               so lahko tudi sekretarji osnovnih organizacij in se ne ve, kaj je tu mišljeno - da ti
               osebno odgovarjajo kazenskopravno za stvari, ki so se dogajale, ko oni sploh še
               rojeni niso bili. To se ne da, potegniti tako enostavno in tako počes.</p>
               <p>To je tisto, kar je skregano z ustavo. Ustava pa ima tukaj posebne določbe, ki
               govorijo o tem, kako se morajo kazniva dejanja opredeliti - načelo! "nulla crima,
               nulla poena sine lege", se pravi, ne more biti kaznivega dejanja, če ni določeno, če
               ni krivda ugotovljena in tako naprej. Odgovornost se ugotavlja v sodnem postopku -
               kazenskem, ne pa na ta način, "vezana na zločine", kot tukaj piše. To je to. Tukaj je
               ustava prizadeta glede na ta načela, ki so tam podana. Tam so tudi pravna jamstva, ki
               govorijo o tem, da ima vsakdo pravico - to je med človekovimi pravicami in
               svoboščinami - da o obtožbah proti njemu itn, odloča neodvisno, nepristransko in z
               zakonom ustanovljeno sodišče. Tukaj to ni primer. Ravno tako "pravica do pravnega
               sredstva" in podobnega. Mislim, to so stvari, ki štrlijo, mogoče tudi ne namensko,
               ampak ne moremo se pogovarjati v teh kategorijah kazenskega prava.</p>
               <p>Tudi delitev oblasti kot načelo ustave, v 3. členu, ker je enostavno kazenska
               odgovornost, izrekanje krivde, je stvar sodstva, ne pa državnega zbora.</p>
               <p>To so taki primeri, ki najbolj odstopajo od pravne logike in pa kategorij ter
               izražanja, ki se v takem primeru ne more tako pojavljati. No, to je najbolj izrazit
               primer, ki zadeva v ustavna načela in ustavne določbe o kazenskih postopkih in o vsem
               tem, kar je v zvezi s tem garantirano in zagotovljeno v ustavi.</p>
               <p>Drugo so potem še stvari, ki smo jih načeli v našem mnenju, ampak ne zadevajo tako
               globoko. Namreč, glede pravne narave teh sprememb, ki so zlasti na pravnem in
               ustavnem področju bile take, da bi jih bilo treba upoštevati. Ta postopnost
               spreminjanja ustavnega reda, zlasti v zadnjem obdobju, ustavne spremembe, ki so
               privedle do legitimnih sprememb v sistemu, do volitev, do osamosvojitve in tako
               naprej, kar se seveda tukaj ne vidi iz teh tekstov. No, to je na kratko. Hvala lepa.
            </p>
            </sp>
            <sp xml:id="SDZ2-Izredna-16-1997-12-10.sp152">

               <speaker>PREDSEDNIK JANEZ PODOBNIK:</speaker>

               <p>Hvala, gospod Baškovič. Jaz predlagam, tudi podobno, kot se dogaja po proceduri,
               kadar se sprejema zakon, če - to je seveda zelo pomembno glasovanje, o predlogu
               matičnega delovnega telesa - če ta predlog ne bo sprejet, potem menim, da so vse
               možnosti, da bo eden od sklepov za drugo branje, da predlagatelja - jaz bi bil vesel,
               če smo zmožni danes doseči dogovor, da so predlagatelji vse poslanske skupine za
               naprej, za naslednje faze - upoštevata tudi pripombe sekretariata.</p>
               <p>Jaz ne bi želel, da bi znova odprli vsebinsko razpravo, da pač spoštujemo naš
               dosedanji način dela, torej da razpravljamo samo o sklepu. Sklep je pač tak, kot ga
               predlaga matično delovno telo. Bilo pa je konkretno vprašanje s strani enega od
               poslancev: kateri so bili tisti razlogi, ki se tičejo protiustavnosti. Jaz predlagam, da ne nadaljujemo v tem smislu razprave, ker bomo
               odprli v celoti ponovno razpravo. Ampak, bi sedaj, ko bi dal eno uro pavze, za katero
               prosi poslanska skupina Socialdemokratov, povabil predstavnike poslanskih skupin na
               delovni pogovor v sobo 117.</p>
               <p>Mislim, da je sedaj vzdušje pravilno, da poskušamo najti neki dogovor. Sedaj se
               zadeva lomi; ali zavrniti ali poiskati način, da vendarle vso energijo, ki je bila
               vložena v to resolucijo, da najdemo način, da nadaljujemo z njo. Imate proceduralni
               predlog? (Iz dvorane-razpravo.) Torej, razpravo na predlog sklepa. (Odgovori iz
               dvorane.) Tudi proceduralni. Najprej bi seveda to povedal, da me je, ko ste slišali
               popoldne, gospoda Pahorja ni bilo k razpravi, čeprav je bil prejšnje dni zelo aktiven
               pri tej točki dnevnega reda.</p>
               <p>Pravkar me je obvestil vodja poslanske skupine gospod Potrč, da je naš poslanec
               gospod Pahor postal srečni očka. Dobil je sina Luko. ...(Aplavz.)...</p>
               <p>Ker ima proceduralni predlog prednost, ima pač besedo gospod Hvalica. Prosim za mir v
               dvorani.</p>
            </sp>
            <sp xml:id="SDZ2-Izredna-16-1997-12-10.sp153">

               <speaker>IVO HVALICA:</speaker>

               <p>Hvala lepa. Gospod predsednik. Moj proceduralni predlog bo nenavaden, vendar bi rad
               razčistil eno zadevo. Prej bom pravzaprav postavil neko proceduralno vprašanje. Danes
               je Mag objavil fotografijo na staneh 40 in 41 - fotografijo slovenskih
               revolucionarjev in nekaterih generalov jugoslovanske armade. Tu na srčni strani
               portreta Josipa Broza štrli ena glava in bolj ko gledam, vidim to portret oziroma
               sliko gospoda Baškoviča. Sprašujem, če je to on. Ker če je to on, potem bi morali
               danes začeti, bi rekel, s tem, da bi se on izločil. Jaz sprašujem zgolj. Ampak, vsem
               kolegom, ki sem kazal, so mi rekli, to je gospod Baškovič. (Nemir v dvorani.) Torej,
               jaz sprašujem. Ne ne, to je zelo važno. Gospod predsednik prosim, danes je že
               tretjič.</p>
            </sp>
            <sp xml:id="SDZ2-Izredna-16-1997-12-10.sp154">

               <speaker>PREDSEDNIK JANEZ PODOBNIK:</speaker>

               <p>Kaj predlagate, gospod Hvalica?</p>
            </sp>
            <sp xml:id="SDZ2-Izredna-16-1997-12-10.sp155">

               <speaker>IVO HVALICA:</speaker>

               <p>Da kaznujete gospoda Jakiča. (Nemir v dvorani.)</p>
            </sp>
            <sp xml:id="SDZ2-Izredna-16-1997-12-10.sp156">

               <speaker>PREDSEDNIK JANEZ PODOBNIK:</speaker>

               <p>Kolegice in kolegi, predlagam, da mirno nadaljujemo z razpravo.</p>
            </sp>
            <sp xml:id="SDZ2-Izredna-16-1997-12-10.sp157">

               <speaker>IVO HVALICA:</speaker>

               <p>Gospod predsednik, najprej, ali ste slišali kaj je rekel gospod Jakič? Nekaj je rekel
               zdaj.</p>
            </sp>
            <sp xml:id="SDZ2-Izredna-16-1997-12-10.sp158">

               <speaker>PREDSEDNIK JANEZ PODOBNIK:</speaker>

               <p>Ne, nisem ga slišal.</p>
            </sp>
            <sp xml:id="SDZ2-Izredna-16-1997-12-10.sp159">

               <speaker>IVO HVALICA:</speaker>

               <p>Je rekel, poln "kufer" vas imam in je dvignil roke. On naj demonstrira to primitivno
               liberalnost v nekem pubu ali ne vem kje, ne pa tu v državnem zboru. Torej, najprej
               prosim, da kaznujete gospoda Jakiča. Zdaj pa prosim in se opravičujem v naprej.
               Gospod Baškovič, če je to vaš dvojnik, potem se vnaprej opravičujem. Ampak, vsi
               kolegi so mi zatrjevali, da ste to vi. Ali vam lahko pokažem?</p>
            </sp>
            <sp xml:id="SDZ2-Izredna-16-1997-12-10.sp160">

               <speaker>PREDSEDNIK JANEZ PODOBNIK:</speaker>

               <p>Gospod Hvalica.</p>
            </sp>
            <sp xml:id="SDZ2-Izredna-16-1997-12-10.sp161">

               <speaker>MILAN BAŠKOVIČ:</speaker>

               <p>To je gospod Krivic Vladimir, pokojni sicer.</p>
            </sp>
            <sp xml:id="SDZ2-Izredna-16-1997-12-10.sp162">

               <speaker>IVO HVALICA:</speaker>

               <p>Res? So vsi rekli, da ste vi.</p>
            </sp>
            <sp xml:id="SDZ2-Izredna-16-1997-12-10.sp163">

               <speaker>MILAN BAŠKOVIČ:</speaker>

               <p>Mogoče mi je malo podoben. ...(Smeh.)... To je dvajset let staro.</p>
            </sp>
            <sp xml:id="SDZ2-Izredna-16-1997-12-10.sp164">

               <speaker>IVO HVALICA:</speaker>

               <p>Ne, sedemnaj, sedemnajst. (Vmes gospod Baškovič: Bi bil pa zelo počaščen, če bi
               bil...)</p>
            </sp>
            <sp xml:id="SDZ2-Izredna-16-1997-12-10.sp165">

               <speaker>PREDSEDNIK JANEZ PODOBNIK:</speaker>

               <p>Kakšen proceduralni predlog imate?</p>
            </sp>
            <sp xml:id="SDZ2-Izredna-16-1997-12-10.sp166">

               <speaker>IVO HVALICA:</speaker>

               <p>Izjavo, ki jo je dal gospod Baškovič, zdaj je ob tej priliki tu, bom drugič povedal.
               (Nemir v dvorani.)</p>
            </sp>
            <sp xml:id="SDZ2-Izredna-16-1997-12-10.sp167">

               <speaker>PREDSEDNIK JANEZ PODOBNIK:</speaker>

               <p>Gospod Janša, ali želite razpravo? Imate proceduralni predlog? Proceduralni predlog
               ima gospa Beblerjeva.</p>
            </sp>
            <sp xml:id="SDZ2-Izredna-16-1997-12-10.sp168">

               <speaker>DARJA LAVTIŽAR-BEBLER:</speaker>

               <p>Spoštovani gospod predsednik, spoštovane poslanke in poslanci! Jaz imam proceduralni
               predlog. Predlagam, da državni zbor tole gesto gospoda Hvalice predlaga kot
               obeležitev in naš prispevek k svetovnemu dnevu človekovih pravic. Hvala lepa.
               (Aplavz.)</p>
            </sp>
            <sp xml:id="SDZ2-Izredna-16-1997-12-10.sp169">

               <speaker>PREDSEDNIK JANEZ PODOBNIK:</speaker>

               <p>Torej, jaz sem razumel popoldansko razpravo, da bomo korektno razpravljali in da v
               razpravah ne bi bili žaljivi, ne eden do drugega, še posebej pa ne tistih, ki imajo
               odgovorne naloge v strokovnih službah državnega zbora. Gospod Baškovič je korektno
               predstavil stališče, ki ga je tudi podpisal in je bilo pripravljeno v službah, v
               sekretariatu. In prosim, da nikakor ne bi šle razprave v smislu, osebne razprave v
               smislu dela gospoda Baškoviča.</p>
               <p>Razpravo o sklepu, da se resolucija ne sprejme, o tem predlogu želi razpravljati
               gospod Janša. Potem pa bi imeli eno uro pavze. (Nemir v dvorani.) Ali lahko
               nadaljujemo z delom? Kolegice in kolegi, prosim za pozornost!</p>
            </sp>
            <sp xml:id="SDZ2-Izredna-16-1997-12-10.sp170">

               <speaker>JANEZ JANŠA:</speaker>

               <p>Je se res opravičujem, ampak bom počakal. Rad bi govoril tudi gospodu Anderliču, ker
               mislim, da je teh besed najbolj potreben.</p>
            </sp>
            <sp xml:id="SDZ2-Izredna-16-1997-12-10.sp171">

               <speaker>PREDSEDNIK JANEZ PODOBNIK:</speaker>

               <p>Prosim, gospod Janša, besedo imate.</p>
            </sp>
            <sp xml:id="SDZ2-Izredna-16-1997-12-10.sp172">

               <speaker>JANEZ JANŠA:</speaker>

               <p>Hvala. Sklep, ki ga predlaga matično delovno telo, je bil izglasovan, in sicer po
               razpravi, ki je trajala- mislim, da od šestih popoldan do blizu polnoči. Za sklep so
               glasovali predvsem člani vladne koalicije, dva sta se vzdržala-predstavnik Združene
               liste in mislim, da Slovenske nacionalne stranke. Sklep je bil izglasovan tudi potem,
               ko je bilo predstavljeno na podoben način - v glavnem v pismeni obliki - mnenje
               sekretariata za zakonodajo. Moram pa reči, da sklep, ki ga imamo pred sabo, ni bil
               edini, ki je bil predlagan, vendar pa je bil edini, ki je bil izglasovan. Bilo je
               predlaganih več sklepov, med drugim je kolega Peterle-sopredlagatelj resolucije
               predlagal, naj državni zbor za osnovo pri obravnavi te resolucije in tudi zakona,
               sprejme kot absolutno podlago resolucijo Parlamentarne skupščine Sveta Evrope,
               številka 1096, vendar je bil tudi tak sklep zavrnjen. Matično delovno telo, ki
               predlaga, da se ta resolucija ne sprejme, je zavrnilo tudi resolucijo Sveta Evrope,
               za katero je naša delegacija, kot pravi kolega Pahor, glasovala. Se pravi, ni šlo
               samo za različna mnenja o tekstu, ki je predlagan, šlo je za frontalno nasprotovanje
               kakršnikoli razpravi oziroma kakršnikoli ureditvi odnosa do preteklosti na načelni
               ravni, kar je možno narediti z resolucijo, tudi če se 100% upošteva resolucija
               številka 1096 Sveta Evrope. Toliko v pojasnilo tistim, ki so skušali tukaj biti
               advokati Sveta Evrope in se sklicevali na tisto resolucijo. Nekateri, ki so se
               sklicevali nanjo, so na odboru namreč glasovali proti, da bi bila ta resolucija
               podlaga za našo obravnavo.</p>
               <p>Tako kot prej kolega dr. Zagožen, sem tudi jaz na odboru postavil vprašanje, kako je
               lahko resolucija protiustavna, glede na to, da to ni zakon, glede na to, da v mnenju
               Sekretariata za zakonodajo ni nobene konkretne navedbe, kaj direktno naj bi bilo
               protiustavno. Osebno mislim, da je ta resolucija v nasprotju z ustavo, ampak ne s
               tisto iz leta 1991, ampak s tisto iz leta 1974. Verjetno je gospod Baškovič tisto
               bral, ko je ocenjeval to resolucijo. Kajti mnenje sekretariata za zakonodajo in
               pravne zadeve je stvar, ki jo je treba dati v okvir. Mislim, da je to prvič v mandatu
               tega državnega zbora, pa tudi že prej, da se je v nekem dokumentu s strani službe, ki
               je zadolžena za pravne stvari, za dejstva, za konkretne ugotovitve in primerjave,
               politiziralo. Zato ponavljam tisto, kar sem rekel na odboru: to mnenje je političnih
               konflet. Kadarkoli je to možno dokazati, na kateremkoli simpoziju pravnikov.</p>
               <p>Tukaj ne gre za to, da je - ali pa, da naj bi tisti, ki je pisal to mnenje, tako ali
               drugače prizadet s to vsebino resolucije in niti ne gre za to, da mu je mandat
               potekel že pred enim letom in da funkcijo opravlja še naprej, ker ni novih predlogov
               ali pa se to noče narediti. Gre za samo vsebino tega mnenja, gre za vsebino tega
               mnenja, ki je v nasprotju s tistim, na kar se sklicuje - s preambulo k novi ustavi in
               s samo vsebino te ustave. Kako naj bo priti ustavno, če državni zbor skuša obsoditi
               tisto, kar je v temeljnem nasprotju z načeli, na katerih temelji slovenska
               ustava.</p>
               <p>Predvsem na vladavini prava, na spoštovanju človekovih pravic in na zavzemanju za
               socialno državo. Sistem, o katerem govorimo, je kršil namreč vse te tri stvari. To ni
               bila pravna država, ni bilo vladavine prava, ni bilo spoštovanja človekovih pravic in
               bili smo v mnogih ozirih daleč od socialne države. Na žalost tudi danes nismo temu
               dosti bližje.</p>
               <p>Skratka, ko govorimo o resoluciji, govorimo o načelnih opredelitvah. Ne gre za
               nikakršno podvajanje opredelitev in določb, ki so že v ostalih zakonih ali ki so celo
               v kazenski zakonodaji. V tem pojasnilu, ki smo ga prej slišali, se je podpisnik tega
               mnenja, gospod Baškovič, sam ujel v lastno past. Kajti najprej je rekel, da je to,
               kar piše v resoluciji, tako in tako že opredeljeno v drugih zakonih - kar se tiče
               odgovornosti v kazenskem zakoniku in tako naprej. Potem je pa čez pet minut rekel, da
               to, kar je v resoluciji, ni v skladu z drugimi zakoni. Po eni strani je to že vse
               drugod napisano, po drugi strani pa ni v skladu s tistim, kar je že drugod napisano,
               še posebej, kar se odgovornosti tiče.</p>
               <p>Jaz menim, tudi na podlagi tega, kar je bilo najprej rečeno s strani gospoda
               Baškoviča, da na podlagi te resolucije ni treba sprejemati nobenih novih zakonov,
               niti to ne spreminja, ne nalaga pravosodnim organom oziroma sodnim organom ničesar,
               kar jim ne bi bilo že do zdaj naloženo. Pregon zločina je splošna naloga teh organov.
               To, da zločini proti človeštvu ne zastarajo, to je splošna norma, ki smo jo prevzeli
               z mednarodnimi konvencijami in ima svoje mesto tako v izhodiščih naše ustave kot v
               kazenski zakonodaji. Če slučajno kakšna beseda v tej resoluciji spominja na kakšen
               stavek iz kakšnega zakona, ki je že sprejet, to ni noben problem; te stvari se vedno
               dogajajo. Tako, da bi jaz predlagal, da se resno tudi ta služba za zakonodajo ukvarja
               s tekstom, in če menim, da kakšna formulacija ni najbolj ustrezna, da bi bilo bolj
               pravno korektno poiskati drugo, da jo predlaga, tako kot naredi v drugih primerih, ko
               gre za druge resolucije oziroma akte, ki jih sprejema ta državni zbor. Tako pa je v
               pravnem mnenju nekaj, česar ne bi smelo biti - neka osnova, izhodišče za frontalno
               zavračanje teksta.</p>
               <p>Moram reči še to, da bo zagotovo, kadar bodo zgodovinarji čez nekaj let ali pa
               desetletij opisovali, kako so se posamezne postkomunistične države v Evropi spopadale
               z dediščino totalitarnih sistemov, in ko bodo primerjali te diskusije v posameznih
               državah, bo moral nekdo oceniti tudi, bom rekel, zlorabo prava za boj proti temu, da
               se ta dediščina razgradi tudi v Sloveniji.</p>
               <p>Besedilo, kakršno je tukaj predlagano, v neki ostrejši obliki, je bilo sprejeto na
               Češkem. Podobna besedila so sprejeli praktično v vseh ostalih postkomunističnih
               državah, imajo podobne ustave, izhajajo iz enakih načel demokracije, spoštovanja
               človekovih pravic. Mislim, da nikjer ni prišlo do tega, da bi kdo rekel, da je
               resolucija protiustavna. Nekatere določbe lustracijskih zakonov v teh državah, še
               posebej na Češkem in na Madžarskem, so prišle pred ustavno sodišče in o tem so znane
               sodbe ustavnih sodišč v teh državah. Nikjer pa nismo še slišali, da bi se kdo
               ukvarjal z resolucijo, češ, da je resolucija lahko resolucija o protipravnem
               delovanju komunističnega totalitarnega režima protiustavna. Mislim, da tudi ne more
               biti glede na to kaj piše o tem, kaj resolucija pomeni v našem poslovniku. Ko smo
               uvajali to temo in to točko dnevnega reda, sem zelo odkrito povedal, kateri so
               razlogi za to, da smo spoznali, da je nujno začeti takšno razpravo, kot jo načenja
               razprava o tej resoluciji na predlaganem zakonu. Tudi sem naštel vse stvari, vključno
               z argumentom, ki se je pojavil šele v zadnjih letih in ki dobiva vse bolj vsak dan
               nove argumente. To pa je, da se je v teh letih, ko se spoznalo, da ti ukrepi v
               Sloveniji niso bili sprejeti, ko so je tisti, ki so se leta 1990 morda počutili vsaj
               malo ogrožene zaradi svojega ravnanja prej, začutili, da so spet kompletno na
               oblasti, da ni nobene nevarnosti - ta sistem, te metode, ta hotenja so začela z
               nadaljevanjem te prakse, ki so jo izvajali prej.</p>
               <p>K temu, kar sem že povedal v obrazložitvi, bom prebral še eno pismo, ki zelo
               ilustrira to klimo. Bilo je napisano konec leta 1993, naslovljeno je na gospoda
               Hermana Rigelnika, predsednika državnega zbora, nanaša se pa na komisijo za
               preiskovanje povojnih pobojev oziroma na njenega predsednika. Pod pismo je podpisan
               predsednik Zveze združenja borcev Ivan Dolničar. Se mu opravičujem, ker ga danes
               stalno citiram, ampak je bil očitno zelo ploden v pisanju. Takole pravi: "Državni
               zbor Republike Slovenije je na svoji seji dne 5.7.1993 odredil parlamentarno
               preiskavo o raziskovanju povojnih množičnih pobojev, pravno dvomljivih procesov in
               drugih tovrstnih nepravilnosti, na svoji seji dne 17.9. pa je sprejel odlok o sestavi
               in imenovanju predsednika, podpredsednika ter članov omenjene preiskovalne komisije.
               Ob tem se postavlja vprašanje, ali je lahko predsednik te komisije s tako pomembnimi
               družbeno občutljivimi vprašanji in nalogami, ki zadevajo človekove pravice in
               temeljne svoboščine, lahko oseba, ki je čustveno lahko prizadeta zaradi obsodbe za
               politično kaznivo dejanje v prejšnjem režimu in ki je v sredstvih javnega obveščanja
               že vnaprej objavila svoja stališča." Skratka, to je pismo predsednika Zveze borcev
               Ivana Dolničarja, s katerim postavlja pod vprašaj imenovanje doktorja Jožeta Pučnika
               za predsednika Komisije za preiskovanje povojnih pobojev in drugih nepravilnosti.
               Argument za to nasprotovanje pa je navajanje dejstva - nespornega seveda - da je bil
               doktor Jože Pučnik v tem režimu obsojen za politično kaznivo dejanje. In ta
               organizacija je ta argument navedla kot vzrok za lustracijo. Ne to, da je nekdo kršil človekove
               pravice, ampak to, da so mu bile te pravice kršene, ki je bil vzrok za predlog
               lustracije. Popolnoma sprevržena družba, v kateri se to dogaja. Popolnoma sprevržene
               vrednote. Žal v mnogih drugih primerih, o katerih sem deloma že govoril, stvar ni
               ostala samo pri predlogu, je ostal v predalih ali pa, ki ni dobil podpore, ampak se
               je izvajala tudi v sami praksi. Prepričan sem, da če ta državni zbor ali bolje
               rečeno, dokler ta državni zbor ne bo zmogel toliko modrosti, energije, da se s temi
               vprašanji resno spopade, z argumenti; ne pa s tem, da mi govorimo, na drugi strani je
               pa molk, se bere časopise, telefonira in čaka na glasovanje, toliko časa Slovenija ne
               bo šla naprej. Toliko časa bodo delitve, potegnjene iz obdobja totalitarnega režima,
               obstajale. Toliko časa ne bo nobenih realnih podlag za nacionalno spravo. Lahko
               sprejmemo tisoč resolucij o nacionalni spravi, lahko gre predsednik Kučan še
               tisočkrat na različne spravne slovesnosti, če pa za temi simbolnimi potezami ne
               sledijo dejanja. Državni zbor je pa tisti, ki mora eno od teh dejanj opraviti, nihče
               drug po ustavnem redu v Sloveniji nima te pristojnosti. To je odgovornost in naloga
               tega državnega zbora. Slej ko prej bo to potrebno narediti, lahko se sicer zaradi
               razmerja političnih sil še nekaj časa sprenevedamo, tudi v drugih državah je trajalo
               6, 7, 8 let, ampak nekoč se bomo soočili s tem vprašanjem na bistveno bolj radikalen
               način, če tega ne bomo sposobni narediti tako, kot so to naredili v vseh ostalih post
               komunističnih državah.</p>
               <p>To so pač stvari, ki se jih ne da pomesti pod preprogo. Mnoge zadeve, za katere se je
               mislilo, da nikoli ne bodo prišle na dan, da so zasute s tonami kamenja, skrite, da
               ne obstajajo nobeni dokumenti, nobene priče, nobenih pričevanja, so prišle na svetlo.
               Po mnogih desetletjih. In tisti, ki misli, da lahko to da v oklepaj, da lahko z
               nekimi kvazipravnimi razlogi zavrne tako razpravo in sprejem take resolucije, se pač moti.
               Tudi tisti, ki pravi, čimprej prekinimo to razpravo, končajmo to razpravo, omejimo
               čas, naj se ne replicira, čimprej glasujmo, da se začnemo ukvarjati z drugimi
               stvarmi, se krepko moti. Večkrat bo ta razprava prekinjena, večkrat bo prišla ponovno
               na dan. Večkrat se bo skušalo jemati besedo, večkrat se bodo stvari, ki jih lahko
               tukaj rešimo z nekim celovitim pristopom, odpirale ob mnogih vprašanjih, ki bodo na
               dnevnem redu v tem državnem zboru in v slovenski javnosti. To, kar je predlagano s to
               resolucijo, za katero - še enkrat poudarjam - predlagatelji nismo nikoli rekli, da so
               to edino zveličavni stavki ali pa edino zveličavne formulacije, ni pa bilo z izjemo
               nekaj predlogov, ki so prišli kot sklepi ob prvem branju na klop, nobenih resnih
               alternativ. Tisti, ki ste predlagali sklepe, so v glavnem sprejetjem resolucije
               strinjate. Tisti, ki se z resolucijo ne strinjate, niste predlagali praktično
               ničesar. Čaka se samo, da se zavrne. To se seveda lahko naredi, ampak lahko se vloži
               tudi nova resolucija, kajti kot je pokazala ta razprav v teh zadnjih dneh, gre za
               stvari, ki enostavno obstajajo. To bi že morali vedeti, da pet dni se o stvareh, ki
               nimajo nobene teže, ki ne zanimajo nikogar v Sloveniji, celo tako ne zanimajo, da
               treba prekiniti radijski in televizijski prenos, ne da razpravljati. Ni možno imeti
               54 replik na razpravo, ki zadeva, ne vem - ozonsko luknjo, to se še ni zgodilo v
               zgodovini.</p>
               <p>Še enkrat apeliram na trezno presojo, predno se bo glasovalo. Predlog, ki ga je dal
               predsednik, da se v tem času sestanejo predstavniki poslanskih skupin, je umesten, če
               bodo seveda alternative. Kajti, če ni alternativ, tudi ni možno zbliževanje in niso
               možni kompromisi. Če je na eni strani predlog, na drugi strani pa absolutno
               zavračanje, mahanje s protiustavnostjo za dokument, ki sploh zaradi svoje narave ne
               more biti protiustaven - je lahko samo pravno nekonsistenten - potem zbližanje ni
               mogoče. Če pa so alternative, pa je to možno.</p>
               <p>Jaz upam, da bo do tega prišlo vsaj sedaj, če že v zadnjih 5 dneh v tej razpravi tega
               ni bilo. Hvala.</p>
            </sp>
            <sp xml:id="SDZ2-Izredna-16-1997-12-10.sp173">

               <speaker>PREDSEDNIK JANEZ PODOBNIK:</speaker>

               <p>Hvala gospod Janša. Tudi, ko sem prej sam predlagal ta pogovor, torej v prepričanju
               in upanju, da zbližanje je mogoče. Repliko ima dr. Ribičič.</p>
            </sp>
            <sp xml:id="SDZ2-Izredna-16-1997-12-10.sp174">

               <speaker>DR. CIRIL RIBIČIČ:</speaker>

               <p>Spoštovani! Ta replika ima samo ta namen, da dam kratek demanti.</p>
               <p>Gospod Janša je rekel, da so se nekateri tu sklicevali na resolucijo, na odboru so
               glasovali pa proti temu, da bi sprejeli sklep, naj odbor upošteva resolucijo kot
               podlago za opredeljevanje do resolucije, predlagateljev in do zakona. Jaz sam sem se
               tudi tukaj skliceval na resolucijo, na odboru sem pa predlagal sklep, ki se je glasil
               tako, da: naj državni zbor pri opredeljevanju do predloga resolucije zakona izhaja iz
               posebnosti razvoja Slovenije, njene ustave in resolucije Sveta Evrope 1096.</p>
               <p>Z glasovanje za ta sklep, ki je ostal v manjšini, sem podprl idejo, da se upošteva
               smernice Sveta Evrope, seveda kolikor so uporabne na posebne razmere v Sloveniji in
               kolikor so skladne z našo ustavno ureditvijo.</p>
            </sp>
            <sp xml:id="SDZ2-Izredna-16-1997-12-10.sp175">

               <speaker>PREDSEDNIK JANEZ PODOBNIK:</speaker>

               <p>Gospod Ribičič, vaš sklep je lahko še zmeraj aktualen.</p>
            </sp>
            <sp xml:id="SDZ2-Izredna-16-1997-12-10.sp176">

               <speaker>DR. CIRIL RIBIČIČ:</speaker>

               <p>Nisem se oglasil zato, da bi propagiral ta sklep. Oglasil sem se zato, da bi
               demantiral trditev, da nisem glasoval za ta predlog. Sedaj pa, da ne bo prevelikega
               upanja, da bi bil ta sklep sprejet, naj povem, da je za ta sklep glasoval en član
               odbora, ime mu je Ciril Ribičič. Skratka predlagatelj.</p>
            </sp>
            <sp xml:id="SDZ2-Izredna-16-1997-12-10.sp177">

               <speaker>PREDSEDNIK JANEZ PODOBNIK:</speaker>

               <p>Razpravljati želi dr. Franc Zagožen.</p>
            </sp>
            <sp xml:id="SDZ2-Izredna-16-1997-12-10.sp178">

               <speaker>DR. FRANC ZAGOŽEN:</speaker>

               <p>Spoštovani zbor! Mene tudi obrazložitev gospoda Baškoviča ni prepričala.</p>
               <p>Po kar precej dolgih letih, kar sem jih preživel v tem državnem zboru - najprej je
               bila to skupščina, ampak dejansko se začenja, teče pravzaprav osmo leto - lahko kar s
               precejšnjo gotovostjo trdim; če bi nekdo v tem državnem zboru v teh letih, pred leti
               ali danes, predlagal dokument, kot je resolucija 1096 o ukrepih za odpravo dediščine
               nekdanjih totalitarnih komunističnih režimov, sem prepričan, da bi bilo zelo veliko
               ugovorov, da tak dokument ne bi bil sprejet in da bi bil zavrnjen tudi kot
               protiustaven, v nasprotju s pravnim redom in tako naprej. Vendar je to resolucijo
               sprejela Parlamentarna skupščina Sveta Evrope. S tem dokumentom se je očitno dolgo
               ukvarjala, imela je svojega poročevalca, ki je skrbno izdelal poročilo, prav gotovo
               na podlagi temeljitih analiz, na podlagi tudi presoj ustavnih sodišč v različnih
               državah, recimo v Nemčiji, na Češkem, na Poljskem in drugod. Mnogi poslanci te
               parlamentarne skupščine so zelo aktivno sodelovali tudi z raznimi dopolnili, s
               predlogi za spremembe, ki so bili tudi izglasovani.</p>
               <p>Jaz ne vem, kakšen je zdaj pravzaprav status tega dokumenta pri nas. Mi smo članica
               Sveta Evrope. Kot smo bili informirani, so naši delegati v parlamentarni skupščini
               glasovali za to resolucijo. Ta resolucija, tako menim, je tudi naš dokument. Gospod
               Ribičič je zdaj, ko je govoril, da se to upošteva, v kolikor ni v nasprotju z našo
               ustavo. Sam dvomim, da je katerikoli člen v nasprotju z našo ustavo, sem pa že prej
               rekel, da bi takih argumentov bilo zelo veliko tukaj, marsikdo bi jih predlagal, če
               to ne bi bil dokument, sprejet v Parlamentarni skupščini Sveta Evrope, ampak - recimo
               - en predlog dokumenta, ki bi ga ta ali oni poslanec ali poslanska skupina predlagal
               tukaj. Vem, ker smo imeli veliko takih debat in citiral vam bom 7. točko te
               resolucije, ki direktno govori o kaznivih dejanjih, o čemer ne govori ta predlog naše
               resolucije, predlog dokumenta, ki smo ga obravnavali v teh dneh. Takole se glasi:
               "Skupščina tudi predlaga, naj se kazniva dejanja, ki so jih posamezniki storili med
               komunističnem totalitarnem režimom kazenskopravno preganjajo in kaznujejo v skladu z
               veljavnim kazenskim zakonikom." Takega predloga doslej niti ni bilo v državnem zboru.
               "Če kazenski zakonik predvideva roke za staranje nekaterih kaznivih dejanj, je te
               roke mogoče podaljšati, saj gre le za vprašanje postopka in ne za vprašanje vsebine.
               Vendar, sprejemanjena uporaba retroaktivnih kazenskih zakonov nista dovoljena. Po
               drugi strani pa sta dovoljena sodni postopek in kaznovanje katerekoli osebe za
               katerokoli dejanje ali opustitev, ki v času, ko je bilo storjeno, po nacionalnih
               zakonih ni pomenilo kaznivega dejanja, je pa veljalo za kaznivo v skladu s splošnimi
               načeli prava, ki jih priznavajo civilizirani narodi. Poleg tega v primeru, ko je
               oseba jasno delovala tako, da je kršila človekove pravice, trditev o delovanju na
               ukaz ne izključuje niti protizakonitosti niti individualne krivde."</p>
               <p>Jaz toliko že vem, da so tile sklepi, sprejeti v Parlamentarni skupščini Sveta
               Evrope, tudi na podlagi temeljite analize odločitev in obrazložitev nemškega
               ustavnega sodišča, ki je presojalo nekatere administrativne ukrepe, ki jih nemška
               vlada izvajala v vzhodnih deželah po padcu berlinskega zidu. In Nemško ustavno
               sodišče se je takole opredeljevalo in to je sprejela parlamentarna skupščina Sveta
               Evrope, seveda na podlagi 40, 45-letnih izkušenj nemške zvezne republike v boju proti
               pojavu nestrpnosti totalitarnih strank itn. Marsikdaj seveda je nemško ustavno
               sodišče tudi poseglo in prepovedalo delovanje nekaterih strank, neonacističnih,
               komunističnih in podobnih v Zvezni republiki Nemčiji.</p>
               <p>Jaz mislim, da je ta dokument, resolucija o ukrepih za odpravo dediščine nekdanjih
               totalitarnih komunističnih režimov tako pomemben tudi za nas, za vso Evropo seveda in
               tudi za nas, da bi ga morali smatrati kot naš dokument in tudi kot napotilo temu
               državnemu zboru, da v skladu z njim ravna. In če seveda hočemo. No, jaz sem prej že
               povedal, da sem bil sam priča v tistih najbolj burnih letih tudi v Nemčiji. Veste, ko
               je šel val študentskih demonstracij vseh vrst, ampak šel iz vzhodne poloviceEvrope,
               revolucionaren. Tudi veliko dobrega je prinesel, ampak bil je tudi silno nevaren. Sam
               sem bil udeležene recimo na demonstracijah v nemških mestih, ko so Dubčkovi
               demonstranti demonstrirali in je bila nemška država na preizkusu, ali bo z
               demokratičnimi sredstvi zaustavila val totalitarizma, ki je to dejansko bil, ali bo
               uporabila, zakone za izredno stanje, kar je takrat zahteval del nemškega parlamenta.
               Ta razprava je bila silno resna. Jaz ne ocenjujem zdaj vrednostno teh demonstracij.
               Sem rekel tudi dobre stvari so sledile iz teh demonstracij, ki so se potem širile
               tudi v Francijo. Takrat vem, da je bilo tako gibanje tudi v Beogradu itd. Tudi iz
               tega gibanja so se rodile totalitarne, teroristične organizacije, s katerimi so potem
               imeli opravka v nekaterih evropskih državah, recimo v Italiji, ki so sodelovale celo
               pri umorih predsednikov držav itd in ugrabitvah ter podonih zadevah. Glejte, ker ne
               moremo dejansko takih stvari pometati pod preprogo, mislim, da se je z njimi treba
               zelo resno ukvarjati in glasovanje proti ne bo v resnici rešilo ničesar. Se pa je
               treba s predlaganim dokumentom ukvarjati, s tekstom. Nekaj poskusov je bilo, in
               mislim, da tudi v pravi smeri. Če hočemo dobiti priložnost, da bomo o tem lahko
               razpravljali in potem tudi odločali o popravku tega dokumenta, potem seveda ne moremo
               zavrniti kar tako vseh predlogov, ker s tem smo razpravo zaključili in tako jo bomo
               začeli znova. Gre pa dejansko za veliko odgovornost. Rad bi, da ne bi te odgovornosti
               kar tako odrinili na stran, češ, ukvarjajmo se s prihodnostjo, pustimo zadeve iz
               preteklosti zgodovinarjem. Zgodovinarji se bodo z njimi ukvarjali seveda še tudi zelo
               dolgo. Ampak, če bi se v Nemčiji z nacistično zgodovino ukvarjali samo zgodovinarji
               in ne tudi politiki in civilna družba, sodišča in ustavno sodišče, potem bi imeli
               nekaj podobnega ponovno. Prav zaradi tega se je morala lotiti Zvezna republika
               Nemčija po padcu berlinskega zidu teh problemov tudi v vzhodnih deželah, ker pač niso
               bili opravljeni leta 1945, 1946, ampak so nekdanji nacisti iz ene totalitarne
               organizacije stopili v drugo - to je bila komunistična totalitarna organizacija - in
               nadaljevali praktično na podlagi istih metod, to ni nobena skrivnost. Prav poiskali
               so Rusi, ko so zasedli vzhodni del Nemčije, poleg tistih redkih somišljenikov,
               predvsem seveda najbolj vnete pristaše nacizma in jih vključili v novo totalitarno
               politično organizacijo. To je bil tudi eden od razlogov, da se je prav v vzhodnih
               nemških deželah komunizem uveljavil v, lahko bi rekel, najbolj grobi obliki, bolj kot
               recimo na Madžarskem, kjer je bil kakšen odpor, ali na Poljskem ali na Češkem - ne,
               najhujše je bilo v Nemčiji. Nemci so tudi kot ljudje, posebno Prusi, seveda, zelo
               dosledni in vsak projekt izpeljejo skrajno dosledno, tudi tega so vse do - da se malo
               pošalim - na koncu do Trabanta, in ko se je ta sesul, je seveda padla tudi ta iluzija
               o komunizmu, pa tudi o socializmu kot poti v komunizem.</p>
               <p>Dajmo videti te stvari take, kot so! Ne gledati tukaj drug v drugem nekega
               ideološkega ali ne vem kakšnega nasprotnika, soočimo se enostavno z realnostjo in z
               odgovornostjo, ki so nam jo volilci dali! Hvala.</p>
            </sp>
            <sp xml:id="SDZ2-Izredna-16-1997-12-10.sp179">

               <speaker>PREDSEDNIK JANEZ PODOBNIK:</speaker>

               <p>Hvala lepa dr. Zagožnu. Ali lahko zaključim razpravo o sklepu? Replika, gospod
               Janša.</p>
            </sp>
            <sp xml:id="SDZ2-Izredna-16-1997-12-10.sp180">

               <speaker>JANEZ JANŠA:</speaker>

               <p>Jaz sem se že prej javljal k repliki na gospoda Ribičiča, pa me niste videli.</p>
               <p>Gospod Ribičič se je upravičeno čutil izzvanega, glede na to, da je na odboru za
               notranjo politiko in pravosodje predlagal sklep, ki ga je sam prej tukaj korektno
               citiral, skratka, zanj je. Resolucija parlamentarne skupščine Sveta Evrope, za katero
               je glasoval predsednik njegove stranke, kot vodja slovenske delegacije, če je res bil
               tam, kot pravi, sprejemljiva za ta parlament, če je skladna s specifičnimi razmerami
               v Sloveniji in kolikor ni v nasprotju z našo ustavo. Kontradiktornost je že tukaj na
               tej formalni ravni, kako je bilo možno glasovati za nekaj, za kar se smatra, da je
               lahko v nasprotju z našo ustavo oziroma da ne odraža specifičnih razmer v Sloveniji.
               Gospod Ribičič, ne na odboru, ne prej v tej svoji razpravi tukaj, ni ponudil nobenega
               argumenta, skratka ni povedal enega samega stavka, ki bi bil v nasprotju z ustavo v
               tej resoluciji Sveta Evrope, niti ni povedal, kateri člen oziroma katera točka te
               resolucije Sveta Evrope ne odgovarja ali je pa v nasprotju s posebnimi razmerami v
               Sloveniji.</p>
               <p>Ta resolucija govori na splošno o razgradnji dediščine nekdanjih komunističnih
               sistemov in doslej v mednarodni javnosti, v mednarodnih organizacijah, kjer smo
               člani, še nikoli ni bil sprejet kakšen sklep, na podlagi katerega bi lahko rekli, da
               je Slovenija iz tega sveta izzvzeta. Ukrepi, ki jih priporoča ta resolucija, se enako
               nanašajo na Slovenijo kot na vse ostali bivše komunistične države. Med temi državami
               so bile tudi razlike, ne samo med Slovenijo in Madžarsko ali kakšno drugo, ampak tudi
               med Madžarsko in Poljsko in Madžarsko in Vzhodno Nemčijo, ampak ta resolucija ne
               govori konkretno o državah, govori o sistemu in o odpravi dediščine teh sistemov.
               Zaradi tega predlaga tak sklep, da se ta resolucija sprejme če to ni v nasprotju z
               ustavo, s specifičnimi razmerami v Sloveniji, dobro, da ni bilo rečeno in z zadnjimi
               stališči CK in statutom krajevne skupnosti Ljubljana - Center. Tukaj gre enostavno za
               to, ali sprejmemo to resolucijo za izhodišče ali jo ne sprejmemo. Ni te dileme vmes,
               če je, pa če bi, pa če bi bilo še kaj zraven, smo za to, da je izhodišče resolucija,
               za katero smo glasovali in ki je resolucija organizacije, kateri člani smo, ali pa
               nismo.</p>
               <p>Pri tem glasovanju se bo pokazalo.</p>
            </sp>
            <sp xml:id="SDZ2-Izredna-16-1997-12-10.sp181">

               <speaker>PREDSEDNIK JANEZ PODOBNIK:</speaker>

               <p>Hvala lepa. Kolegice in kolegi! Zaključujem razpravo o sklepu matičnega delovnega
               telesa. Predno o njem glasujemo, v skladu z določbo poslovnika, na predlog poslanske
               skupine Socialdemokratov odrejam premor do 18.15. Vljudno pa povabim vodje poslanskih
               skupin, da se ob 17.30 uri zglasijo v sobi 117, na delovni pogovor. Hvala.</p>
               <p>(Seja je bila prekinjena ob 17.13 uri in se je nadaljevala ob 18.36 uri.)</p>
            </sp>
            <sp xml:id="SDZ2-Izredna-16-1997-12-10.sp182">

               <speaker>PREDSEDNIK JANEZ PODOBNIK:</speaker>

               <p>Kolegice in kolegi! Nadaljujemo s <title>3. točko</title> 16. izredne seje državnega
               zbora. Prosim, da ugotovimo prisotnost! (76 prisotnih.) Državni zbor je sklepčen in
               lahko odloča. Procedura se je ustavila pred glasovanjem matičnega delovnega telesa
               pred sklepom. Pred tem pa sprašujem predstavnika poslanske skupine Socialdemokratov,
               če želi besedo. Besedo ima gospod Janez Janša v imenu poslanske skupine.</p>
            </sp>
            <sp xml:id="SDZ2-Izredna-16-1997-12-10.sp183">

               <speaker>JANEZ JANŠA:</speaker>

               <p>Hvala za besedo. Gospod predsednik, kolegice in kolegi! V tem času je poslanska
               skupina izoblikovala predlog sklepa, ki ga bom potem prebral in vložil. Še prej pa bi
               rad opozoril na to, da smo se v tej pavzi pogovarjali tudi o proceduralni dilemi, ki
               je bila predmet obravnave tudi na tem vašem kolegiju. To pa je vprašanje, po kakšnem
               postopku mi to resolucijo sploh sprejemamo. 229. člen poslovnika državnega zbora
               pravi naslednje. O drugih aktih, razen zakona poslovnika in nacionalnega programa,
               odloča državni zbor praviloma na isti seji. Na tej seji se v prvi vrsti opravi
               splošna razprava, razprava in glasovanje o delih akta ter razprava in glasovanje o
               aktu v celoti. Državni zbor lahko sklene, da bo obravnaval te akte v večfaznem
               postopku. Za spreminjevalne in dopolnilne predloge k tem aktom se smiselno
               uporabljajo določbe, ki veljajo za odločanje o amandmajih v predlogu zakona. Iz tega
               člena poslovnika izhaja, da se resolucija praviloma sprejema na eni seji, se pravi v
               enofaznem postopku. To je običajen postopek, ki ga je ta državni zbor uporabljal tudi
               doslej. Na seji odbora za notranjo politiko in pravosodje, se pravi na matičnem
               delovnem telesu, smo bili predlagatelji vprašani, kakšen je naš predlog za proceduro.
               Mi smo povedali, da pač nismo posebej pisali predloga, da se resolucija sprejema po
               večfaznem postopku, tako da predlagamo enofaznega. Odbor je ta naš predlog zavrnil.
               To imate v sklepu oziroma v poročilu o seji odbora. Bom citiral. Predlagatelji so se
               tudi opredelili, da naj se resolucija sprejema po enofaznem postopku. Odbor je
               glasoval o tem predlogu in ga zavrnil. Seja odbora je bila potem, ko se je seja
               državnega zbora že začela. Praviloma bi moral državni zbor o proceduri odločati ob
               dnevnem redu. Takrat še ni imel tega predloga matičnega delovnega telesa, ob začetku
               razprave k tej točki pa se tudi ni o tem glasovalo. Razlika je pa pomembna. Če bi
               veljal enofazni postopek, tako kot smo mi predlagali, potem bi bilo možno že od
               samega začetka vlagati amandmaje, o njih diskutirati, in se seveda tudi na koncu
               odločati. Tako pa smo mi razpravljali 5 dni v veri, da gre za večfazni postopek,
               čeprav o tem državni zbor ni odločil. O tem je odločilo matično delovno telo, ki pa
               za to ni pristojno. Zato bi jaz predlagal, da najprej, državni zbor odloči, po
               kakšnem postopku bomo to resolucijo sprejemali. Če bomo sprejemali po enofaznem,
               potem je potrebno dati čas poslanskim skupinam najmanj do jutri, da vložimo amandmaje
               na ta tekst. Doslej pač te pravice oziroma te priložnosti ni bilo, ker je bilo
               rečeno, da se resolucija sprejema po večfaznem postopku. Formalno pa temu ni tako,
               vsaj tako piše v tem poslovniku. Toliko v zvezi s samo proceduro.</p>
               <p>Poslanska skupina pa vlaga tudi proceduralni sklep, in sicer da v skladu s tretjim
               odstavkom 89. člena poslovnika državnega zbora Državni zbor Republike Slovenije
               glasuje s poimenskim izrekanjem o sklepu odbora državnega zbora za notranjo politiko
               in pravosodje. Skratka predlagamo v skladu z 89. členom poslovnika poimensko
               izrekanje.</p>
            </sp>
            <sp xml:id="SDZ2-Izredna-16-1997-12-10.sp184">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Janša. Rad bi pojasnil, predvsem prvi del vprašanja oziroma
               dileme, ki se je odprla glede samega postopka sprejemanja omenjene resolucije.
               Mislim, da je gospod Janša korektno interpretiral, kje so tudi nekateri razlogi, da
               je do te dileme prišlo. Dejstvo je, da ob sprejemanju dnevnega reda poslanke in
               poslanci še pred seboj nismo imeli tudi stališča oziroma poročila 2. seje matičnega
               delovnega telesa. Kasneje pa s strani predlagateljev nismo dobili predloga, v skladu
               z drugim odstavkom 229. člena, da bi državni zbor sklepal o tem, da bi obravnaval to
               resolucijo v večfaznem postopku. Odbor se je sicer o tem izjasnjeval, ni pa to
               njegova pristojnost kot pač predlagatelja.</p>
               <p>Rad bi povedal naslednje. Na tem pogovoru, ki ni bil kolegij, da ne bo nesporazuma,
               kajti seje kolegija predsednika državnega zbora so vedno javne, bil je delovni
               pogovor pred nadaljevanjem te točke dnevnega reda, je bil sprejet dogovor oziroma
               večinska odločitev, da bi ta zaplet rešili na tak način, da interpretiramo
               poslovniške določbe v naslednjem, da ne glede na interpretacijo torej, ali smo v
               enofaznem postopku, to je bila najbolj korektna razlaga situacije, res pa je, da je
               velika večina poslank in poslancev razumela, kot da bomo resolucijo sprejemali v
               večfaznem ali pa, če smo v situaciji, da obravnavamo resolucijo v večfaznem postopku,
               se mora najprej državni zbor opredeliti do sklepa matičnega delovnega telesa. Da se
               danes torej opredelimo do sklepa matičnega delovnega telesa in seveda glede na
               odločitev, potem tukaj dobi možnost premora, da poslanske skupine pripravijo ali
               predloge dodatnih sklepov stališč ali amandmajske predloge.</p>
               <p>To je bil nekakšen predlog, večinska odločitev, jaz bom tudi tako interpretacijo v
               tej dilemi poslovniške, če bo kdo nasprotoval moji interpretaciji, dal na glasovanje.
               Takoj dam besedo gospe Beblerjevi. Besedo imate samo v smislu proceduralnega
               predloga. Seveda o predlogu, ki ga je dal gospod Janša pod 2. točko bomo glasovali. O
               proceduralnem predlogu. Prosim gospa Beblerjeva.</p>
            </sp>
            <sp xml:id="SDZ2-Izredna-16-1997-12-10.sp185">

               <speaker>DARJA LAVTIŽAR-BEBLER:</speaker>

               <p>Hvala lepa gospod predsednik. Spoštovane kolegice in kolegi! Jaz bi rada samo
               pojasnila, zakaj je odbor sploh obravnaval to vprašanje in se o njem izrekel. Namreč,
               resolucijo smo dobili brez obrazložitve in brez kakršnikoli prilog, zaradi tega nam
               tudi ni bilo jasno, kakšen postopek se predlaga.</p>
               <p>Glede na 229. člen poslovnika, kjer piše, da državni zbor lahko sklene, da bo
               obravnaval te akte v večfaznem postopku, se nam je zdelo primerno opredeliti se tudi
               do tega vprašanja, kajti domnevali smo, da se bo to vprašanje pojavilo tudi v
               razpravi na državnem zboru. Mi smo bili tudi v časovni stiski, hoteli smo biti
               racionalni in zaradi tega smo smatrali, večina članov odbora, da je primerno se tudi
               o tem odločiti. Odbor se je pač tako odločil, da je glasoval o tem predlogu in ga
               zavrnil. Torej o enofaznem postopku. Jaz mislim, če smatrate, da to sploh ni v
               pristojnosti odbora za notranjo politiko in pravosodje, potem lahko tudi o tem sklepu
               odbora za notranjo politiko in pravosodje sploh državni zbor ne odloča oziroma ga ne
               vzame v poštev.</p>
               <p>Jaz pa moram povedati, da smo mi tudi s tem gradivom in s tem predlogom tega akta
               ravnali tako, kot ravnamo z vsakim predlogom akta, ki ga sprejema državni zbor. Ob
               predlogih zakona seveda vedno odločamo tudi o tem, ali podpiramo neke druge postopke,
               kot je redni postopek, se pravi, kadar gre za hitre postopke in kadar gre za
               skrajšane postopke.</p>
               <p>Zato sem mislila, da sem kot predsednica tega odbora dolžna podati to pojasnilo.
               Hvala lepa.</p>
            </sp>
            <sp xml:id="SDZ2-Izredna-16-1997-12-10.sp186">

               <speaker>PREDSEDNIK JANEZ PODOBNIK:</speaker>

               <p>Hvala gospa Beblerjeva. Torej vašo razpravo upam, da lahko razumemo kot proceduralno.
               Sicer je stvar v smislu poslovniških določb tukaj nekoliko vprašljiva. Sprašujem ali
               kdo nasprotuje moji prejšnji razlagi razpleta tega zapleta, ki se je zgodil glede
               samega postopka sprejemanja resolucije? Gospod Janša nasprotujete? Prosim.</p>
            </sp>
            <sp xml:id="SDZ2-Izredna-16-1997-12-10.sp187">

               <speaker>JANEZ JANŠA:</speaker>

               <p>Formalno je ta vaš predlog in interpretacija korektna. V vsakem primeru bi moral
               državni zbor najprej odločati o prvi obravnavi in glasovati o predlogu matičnega
               delovnega telesa, vendar pa bi bila za nazaj, najbrž razprava drugačna, če bi med
               sejo vlagali konkretne amandmaje in se do njih tudi opredeljevali. Verjetno bi bilo
               tudi odločanje malo drugačno, ker bi pred sabo imeli že sliko amandmirane resolucije.
               Tako pa imamo pred sabo osnovni tekst, vrsto pripomb, ki so bile izrečene za to
               govornico in niso predlagane v obliki sklepov, in dva ali tri sklepe, ki so pač
               načelni in bodo prišli na vrsto samo, če se ne sprejme predlog matičnega delovnega
               telesa. Na nek način procedura ni bila korektna.</p>
            </sp>
            <sp xml:id="SDZ2-Izredna-16-1997-12-10.sp188">

               <speaker>PREDSEDNIK JANEZ PODOBNIK:</speaker>

               <p>Hvala, gospod Janša. Jaz sem iz vaše razprave razbral, da ne zahtevate, da državni
               zbor glasuje o mojem tolmačenju poslovnika.</p>
               <p>Sedaj pa bo postopek naslednji: najprej bo državni zbor glasoval o predlogu, ki ga je
               v skladu s tretjim odstavkom 89. člena vložila skupina desetih poslancev. Torej,
               Državni zbor Republike Slovenije glasuje s poimenskim izrekanjem o sklepu Odbora
               državnega zbora za notranjo politiko in pravosodje, da se predlog resolucije o
               protipravnem delovanju komunističnega totalitarnega režima ne sprejme. Ta predlog
               proceduralne narave bi dal takoj na glasovanje in potem na podlagi tega glasovanja
               gremo na glasovanje o samem sklepu matičnega delovnega telesa. Tam je pa tudi možna,
               če kdo želi, obrazložitev glasu.</p>
               <p>Torej, na glasovanje dajem proceduralni sklep, kot ga je vložila skupina desetih
               poslancev; vložen je v skladu s tretjim odstavkom 89. člena poslovnika državnega
               zbora. Sklep je podpisalo deset poslancev državnega zbora. Ugotovimo prisotnost! (79
               prisotnih.)</p>
               <p>Kdo je za ta proceduralni sklep? (31 poslancev.) Je kdo proti? (49 poslancev.)</p>
               <p>Ugotavljam, da predlog sklepa o poimenskem izrekanju o sklepu ni bil sprejet, zato bo
               državni zbor o tem sklepu glasoval po dosedanji praksi.</p>
               <p>Na glasovanje dajem sklep: "Predlog resolucije o protipravnem delovanju
               komunističnega totalitarnega režima se ne sprejme."</p>
               <p>Dovolite mi, da sam izkoristim proceduralno možnost in obrazložim svoj glas.</p>
            </sp>
            <sp xml:id="SDZ2-Izredna-16-1997-12-10.sp189">

               <speaker>JANEZ PODOBNIK:</speaker>

               <p>Spoštovane kolegice in kolegi! Glasoval bom proti sklepu matičnega delovnega telesa,
               da se predlog resolucije o protipravnem delovanju komunističnega totalitarnega režima
               ne sprejme. To pomeni, da podpiram resolucijo. Svoj sklep utemeljujem z
               naslednjim:</p>
               <p>Procedura omogoča, da državni zbor v pripravi resolucije v naslednjih fazah sprejema
               sprejme take dopolnitve te resolucije, ki bodo v skladu z resolucijo Sveta Evrope, še posebej z določbo točke 4,
               ki pravi, demokratična država, ki temelji na vladavini prava, ima na voljo dovolj
               sredstev za zagotovitev spoštovanja pravičnosti in kaznovanja krivih, vendar ne more
               in tudi ne bi smela zadovoljevati želje po maščevanju namesto po pravičnosti. Zaradi
               teh razlogov sklepa matičnega delovnega telesa ne bom podprl. Hvala lepa.</p>
               <p>Kolegice in kolegi, ali lahko gremo na glasovanje. Ugotavljamo prisotnost! (86
               prisotnih.)</p>
               <p>Na glasovanje dajem sklep - predlog resolucije o protipravnem delovanju
               komunističnega totalitarnega režima se ne sprejme.</p>
               <p>Kdo je za tak predlog? (44 poslancev.) Kdo takemu sklepu nasprotuje? (41
               poslancev.)</p>
               <p>Na podlagi glasovanja ugotavljam, da je bil sklep matičnega delovnega telesa, da se
               predlog resolucije o protipravnem delovanju komunističnega totalitarnega režima ne
               sprejme, sprejet in s tem sprašujem, ali je bil k tej točki vložen kakšen dodatni
               sklep. Ker ni bilo vloženih nobenih dodatnih sklepov, s tem zaključujem 3. točko
               dnevnega reda. Sprašujem predstavnike predlagateljev 4. točke dnevnega reda, ali se
               strinjajo, da takoj nadaljujemo s 4. točko.</p>
               <p>Prehajamo na <title>4. TOČKO DNEVNEGA REDA - PREDLOG ZAKONA O ODPRAVI POSLEDIC
                  KOMUNISTIČNEGA TOTALITARNEGA REŽIMA.</title>
               </p>
               <p>Zakon je bil v obravnavo zboru predložen s strani dveh poslancev državnega zbora, in
               sicer poslanca Janeza Janše in poslanca Lojzeta Peterleta. Ali želi predstavnik
               predlagateljev besedo? Besedo ima predstavnik predlagateljev, prvopodpisani gospod
               Janez Janša. Prosim.</p>
            </sp>
            <sp xml:id="SDZ2-Izredna-16-1997-12-10.sp190">

               <speaker>JANEZ JANŠA:</speaker>

               <p>Prej ste vprašali, če se predlagatelji strinjamo s tem, da se takoj nadaljuje. Jaz
               sem rekel, da ne. Vendar ste šli vi naprej. Jaz bi predlagal, da začnemo s to točko
               jutri, če je pač taka možnost. Če take možnosti ni, sprašujem, zakaj ste me
               vprašali.</p>
            </sp>
            <sp xml:id="SDZ2-Izredna-16-1997-12-10.sp191">

               <speaker>PREDSEDNIK JANEZ PODOBNIK:</speaker>

               <p>Kolegice in kolegi. Iz korektnosti do predlagatelja bom takoj dal njegov predlog na
               glasovanje. Prosim gospod Janša, se opravičujem. Bil je predlog, dan s strani
               poslanca in predlagatelja, in predlog, da državni zbor nadaljuje s 4. točko dnevnega
               reda jutri dopoldne ob 10-ih, dajem na glasovanje. Ugotavljamo prisotnost! Poslanec
               ima pravico dati tak predlog. (66 prisotnih.)</p>
               <p>Kdo podpira proceduralni predlog gospoda Janše, da se 4. točka dnevnega reda 16.
               izredne seje nadaljuje jutri dopoldan ob 10.00 uri.</p>
               <p>Kdo je za tak predlog? (27 poslancev.) Je kdo proti? (47 poslancev.)</p>
               <p>Ugotavljam, da na podlagi glasovanja državni zbor želi nadaljevati s 4. točko izredne
               seje takoj.</p>
               <p>Prosim, gospoda Janšo, če prevzame besedo. Sedaj pa ima že besedo predlagatelj
               zakona. Po njegovem nastopu bi dal pa besedo za proceduralno. Prosim, gospod
               Janša.</p>
            </sp>
            <sp xml:id="SDZ2-Izredna-16-1997-12-10.sp192">

               <speaker>JANEZ JANŠA:</speaker>

               <p>Spoštovani gospod predsednik, kolegice in kolegi! V tem uvodu bom žal moral nekatere
               obrazložitve prilagoditi stanju, ki je nastalo ravnokar. Državni zbor je zavrnil
               predlog resolucije in s tem podaljšuje delitve, ki so nastale v slovenskem narodu v
               času totalitarnega režima in zavrača možnost, da se te delitve na osnovi, kakršno so
               postavile vse post komunistične države v Evropi doslej, presežejo. Zakon pa, ki smo
               ga vložili v proceduro, je zakon, ki sicer izhaja iz resolucije, vendar pa
               predstavlja poskus, da se z zakonskimi rešitvami naredi tisto, kar narekuje
               resolucija Sveta Evrope. Se pravi, razgradi dediščina totalitarnega sistema.
               Predlagani zakon ureja ravnanje z arhivi nekdanjega totalitarnega sistema, tudi
               njihovo neupravičeno prisvajanje in zlorabo ter status nekdanjih funkcionarjev tajnih
               služb, status uradnih sodelavcev teh služb ter status priviligirancev v obdobju
               izgradnje in utrjevanja demokracije v Sloveniji. Predlagatelji zakona predlagamo, da
               Slovenija upošteva 15. točko resolucije Sveta Evrope, ki pravi: "Skupščina priporoča,
               naj oblasti v državah članicah preverijo, ali so njihovi zakoni, uredbe in postopki
               skladni z načeli, ki jih vsebuje ta resolucija in jih spremenijo, če je treba." Jaz
               bi prosil poslansko skupino Liberalne demokracije, naj vzame uro odmora, če hoče
               imeti posvet.</p>
            </sp>
            <sp xml:id="SDZ2-Izredna-16-1997-12-10.sp193">

               <speaker>PREDSEDNIK JANEZ PODOBNIK:</speaker>

               <p>Kolegice in kolegi, prosim, da poslušamo predstavnika predlagateljev zakona. Da
               poslušamo v miru in da ne motimo gospoda Janša za govornico.</p>
            </sp>
            <sp xml:id="SDZ2-Izredna-16-1997-12-10.sp194">

               <speaker>JANEZ JANŠA:</speaker>

               <p>Lahko greste v predverje, pa se tam pogovarjate, ne pa tukaj pred govornico. Dobro,
               jaz lahko tudi stojim in molčim, če imate čas. Nisem pa navajen v civilizirani družbi
               govoriti kot eden izmed mnogih, če imam besedo za to govornico.</p>
            </sp>
            <sp xml:id="SDZ2-Izredna-16-1997-12-10.sp195">

               <speaker>PREDSEDNIK JANEZ PODOBNIK:</speaker>

               <p>Prosim, prosim!</p>
            </sp>
            <sp xml:id="SDZ2-Izredna-16-1997-12-10.sp196">

               <speaker>JANEZ JANŠA:</speaker>

               <p>Jaz ne zahtevam, da me poslušate, zahtevam pa, da me ne motite.</p>
               <p>Skratka, zakon predlagamo na podlagi 15. točke resolucije Sveta Evrope, ki državam
               članicam priporoča, da zakone, uredbe ter postopke uskladijo z načeli, ki jih vsebuje
               ta resolucija. Predlagatelji menimo, da v Sloveniji postopki niso v skladu z
               resolucijo Sveta Evrope, zato tudi vlagamo zakon, ki nosi natančno enak naslov, kot
               ga nosi evropska resolucija. V skladu s tem priporočilom predlagatelji vlagamo tudi
               predlog sklepa, ki spreminja osnovno besedilo zakona. Predlog sklepa ste dobili na
               klop in ga bom na kratko povzel.</p>
               <p>Predlagamo, da državni zbor po obravnavi tega zakona v prvem branju sprejme sklep, s
               katerim zaveže predlagatelje, da pri pripravi zakona za drugo branje v celoti
               upoštevajo resolucijo Sveta Evrope. To pomeni, da predlagatelji pristajamo tudi na
               tista priporočila v tej resoluciji, ki predlagajo milejše ukrepe od teh, ki so
               predlagani v tej resoluciji.</p>
               <p>Tako predlagamo, da se pri pripravi zakona za drugo branje s priporočili resolucije
               uskladijo tiste določbe zakona, ki določajo lustracijske ukrepe v primeru voljenih
               funkcij, da se s priporočili oziroma smernicami te resolucije uskladijo tiste
               določbe, ki govorijo o možnosti za določeno časovno omejitev lustracije, ko gre za
               določeno obdobje. Prav tako predlagamo, da se iz zakona oziroma v samem besedilu
               zakona, v prehodu iz prve v drugo fazo, izključijo tiste določbe, ki omogočajo
               pregled oziroma preiskavo določenih objektov in stanovanj brez odločbe sodišča.
               Hkrati pa, kot piše v tem sklepu, predlagamo, da v celoti resolucija Sveta Evrope
               postane izhodišče za pripravo zakona za drugo branje.</p>
               <p>Jaz upam, da ste to slišali tudi tisti, ki ste že v razpravi ob resoluciji
               polemizirali z nekaterimi stvarmi, ki jih po tej obrazložitvi sklepa, ki je
               predlagan, v zakonu formalno ni več in jih predlagatelji ne zagovarjamo.</p>
               <p>Želel bi poudariti, da vse določbe, tudi te, od katerih odstopamo, v praksi evropskih
               držav obstajajo, da je vrsta držav, ki imajo bistveno ostrejše lustracijske določbe
               tudi od teh, od katerih smo zdaj odstopili. Vendar s tem predlagatelji izražamo dobro
               voljo in pripravljenost, da želimo dosledno ravnati ne samo v skladu z resolucijo
               Sveta Evrope, ampak tudi smernicami, ki so bile sprejete ob tej resoluciji. Ko gre za
               voljene funkcije, ki jih po prvotnem besedilu zakona tudi zajema lustracija,
               odstopamo od nepreklicnih odstopov oziroma zamenjav, predlagamo pa namesto tega
               rešitve, ki so uveljavljene v poljski in madžarski zakonodaji.</p>
               <p>Te rešitve predlagamo tudi na podlagi 16. točke obrazložitve resolucije, ki pravi,
               mislim na resolucijo Sveta Evrope, volivci morajo imeti dostop do nepristranskih in
               resničnih informacij, da se lahko utemeljeno odločajo. Tako mi predlagamo, da v
               primerih, ko lustracijska komisija z dokončno odločbo, zoper katero je možna pritožba
               oziroma sodni spor, ugotovi določeno stanje v primeru osebe, ki kandidira za
               funkcijo, ki se neposredno voli, da ta odločba ne pomeni, da mora taka oseba
               odstopiti od kandidature, pomeni pa, da se takšna odločba, ko je dokončna, objavi
               hkrati s kandidaturo. Tako da so volivci objektivno obveščeni o tem, za koga bodo
               glasovali.</p>
               <p>Odložitev zakona na prej je bilo veliko očitkov, da je ne samo predlog zakona, ampak
               zamisel lustracije kot take, v nasprotju z načeli pravne države in še posebej s
               slovensko ustavo. Glede skladnosti z načeli pravne države je bilo v dosedanji
               razpravi kritikom že večkrat odgovorjeno, zato tega ne bom ponavljal. Dejstvo je, da
               resolucija Sveta Evrope natančno določa, pod kakšnimi pogoji je lustracija skladna z
               načeli pravne države. Te pogoje mi sprejemamo in pričakujemo, da bodo te pogoje
               sprejeli tudi tisti ki lustraciji nasprotujejo oziroma, ki temu zakonu ne
               nasprotujejo.</p>
               <p>Skladnost z načeli pravne države so utemeljile številne razsodbe ustavnih sodišč v
               Nemčiji, Češkem, Madžarskem in drugod in tudi številne razsodbe Evropskega sodišča za
               človekove pravice. Torej ni nikakršnega dvoma, da je lustracija izvedena pod pogoji,
               ki jih prakticira demokratična Evropa, povsem v skladu z načeli pravne države. In
               kdor tej resoluciji Sveta Evrope in evropski praksi navkljub še vedno trdi, da
               lustracija ni v nobenem primeru skladna z načeli pravne države, se seveda postavlja
               ob bok romunskemu predsedniku Iljeskuju, ki je trdil enako in ki je danes na srečo že
               politična zgodovina.</p>
               <p>Tukaj se je treba odločiti, ali bomo poklonili vero trditvam, ki ne temeljijo na
               nikakršni praksi, na nikakršni primerjavi s kakšno drugo demokratično državo ali pa
               tistemu, kar piše v resoluciji Sveta Evrope. Glede skladnosti ideje o lustraciji
               oziroma principa lustracije s slovensko ustavo poudarjam, da je Ustavno sodišče
               Republike Slovenije že odločalo o lustracijski odločbi v zakonu o sodniški službi. V
               tej odločbi, ki je objavljena v Uradnem listu iz avgusta leta 1994 in v ločenih
               mnenjih, pritrdilnih in odklonilnih k njej, so povsem jasne in nedvoumne opredelitve
               do lustracije, ki so zelo podobne tistim iz resolucije Sveta Evrope. V tej odločbi
               ustavno sodišče pravi naslednje: "Napadena določba 8. člena zakona o sodniški službi
               bi lahko predstavljala primer tako imenovane lustracijske norme, to je norme, na
               podlagi katere je mogoče omejiti pravico do sodelovanja pri upravljanju javnih zadev,
               v našem primeru pa pravico biti izvoljen za sodnika zaradi sodelovanja z bivšim
               nedemokratičnim režimom. Ideja o lustraciji, ki je bila oživljena v državah srednje
               in vzhodne Evrope v prehodnem obdobju uvajanja demokratičnega sistema in ima svoje
               zagovornike in nasprotnike, ni nova. Uporabljena je bila po drugi svetovni vojni v
               italijanskem in nemškem pravnem redu. Lustracija izključuje od opravljanja funkcij
               oblasti v demokraciji osebe, ki zaradi svojega dela v organih prejšnjega režima,
               zaradi kršenja človekovih pravic in temeljnih svoboščin, ne morejo zagotoviti
               demokratičnega, v primeru sodstva neodvisnega in nepristranskega izvrševanja oblasti.
               Zato ne gre za odstranitev od pomembnih funkcij na podlagi politične obsodbe, ampak
               na podlagi sodelovanja in aktivnosti v organih komunistične oblasti. Tak negativni
               pogoj sam po sebi zato naj ne bi pomenil kršitve načela enakosti, kolikor ga
               opravičuje negativno vrednotenje totalitarnega režima v demokraciji. Tej razsodbi in
               obrazložitvi je podano načelno stališče Ustavnega sodišča, sprejeto leta 1994, do
               lustracije kot take. Kar se tega tiče, moram reči, da bolj verjamem ustavnemu
               sodišču, ko govori o tem, kaj je skladno z ustavo, kaj pa ne, kot pa gospodu Pahorju
               ali gospodu Ribičiču.</p>
               <p>V tej isti odločbi ustavnega sodišča najdemo tudi jasno razmejitev glede kaznivih
               dejanj in med kršitvami človekovih pravic in temeljnih svoboščin. Ni možno vsake
               kršitve človekovih pravic in temeljnih svoboščin že opredeliti kot kaznivo dejanje.
               Zakaj je temu tako, piše tudi v resoluciji Sveta Evrope, v odločbi ustavnega sodišča
               pa piše naslednje: "Vendar pa ni nujno, da tako opravljanje sodniške funkcije, pri
               katerem so bile s sodbo kršene človekove pravice, vsebuje tudi elemente kaznivega
               dejanja." To se pravi, da zavračanje tega zakona z argumentom, češ, če je šlo za
               kršenje človekovih pravic, je to tako ali tako kaznivo dejanje in naj se preganja po
               kazenski zakonodaji, ne drži. Razlikovanje med kaznivim dejanjem in kršenjem
               človekovih pravic je jasno razmejeno tako v tej odločbi ustavnega sodišča kot tudi v
               resoluciji Sveta Evrope.</p>
               <p>Tozadevno pa je še bolj zanimivo odklonilno ločeno mnenje ustavnega sodnika Matevža
               Krivica, ki ni glasoval za takšno odločbo, ki zavrača 8. člen zakona o sodniški
               službi z argumentom, da naj bi se lustracija izvajala na podlagi celovitega zakona in
               ne na podlagi parcialnih rešitev. Ustavni sodnik Krivic zapiše, da proti sprejeti
               odločitvi večine sodnikov ustavnega sodišča ni glasoval zato, ker bi načelno
               nasprotoval lustraciji, ampak zato, ker bi bilo tako pomembno in nujno dejanje v
               procesu dokončnega izoblikovanja nove oblasti na novih demokratičnih temeljih treba
               izvesti na podlagi jasne zakonske opredelitve cilja takega dejanja in zakonske
               vzpostavitve pravno korektnega instrumentarija za dosego takega legitimnega in
               nujnega cilja. Kar pomeni, da celo ustavni sodnik Matevž Krivic, ki je glasoval proti
               taki razsodbi glede konkretnega 8. člena v zakonu o sodniški službi, smatra
               lustracijo za pomembno in nujno dejanje pri oblikovanju nove oblasti, seveda pa
               zahteva vzpostavitev pravno korektnega instrumentarija.</p>
               <p>Enak namen imamo predlagatelji tega zakona. Z zakonom skušamo opredeliti cilje in
               tudi vzpostaviti pravno korekten instrumentarij in smo pri tem odprti tudi za vse
               pobude in predloge, ki bi šli v isto smer in bi nam pri tem pomagali.</p>
               <p>O načelni protiustavnosti lustracije po tej odločitvi ustavnega sodišča najbrž ne
               more biti več dvoma, v tem smislu, da se je o tem odločalo in da lustracija kot taka
               ni bila opredeljena za nekaj, kar je v nasprotju z ustavnim redom, ki velja v
               Sloveniji. Seveda je možno, da so v različnih zakonih, tudi v zakonu o lustraciji, če
               bi bil sprejet tak, kot je, kakšne določbe, ki bi lahko bile ustavno vprašljive.
               Vendar je to možno v vsakem zakonu. Doslej je največ protiustavnih rešitev predlagala
               vlada oziroma vladna koalicija. Naj omenim samo lanske razveljavitve odlokov
               državnega zbora glede referendumskih pobud o volilnem sistemu ali pa predlog vlade za
               ratifikacijo pridružitvenega sporazuma brez spremembe ustave, kar smo doživeli letos.
               Pa nikoli ni bilo takega razburjenja in takih terjatev protiustavnosti, kot smo jih
               srečali v primeru predloga tega zakona.</p>
               <p>Ker pa se predlagatelji želimo izogniti vsem dvomom, smo, kot sem prej natančno
               navedel, predlagali kot izhodišče za drugo branje resolucijo Sveta Evrope. Hkrati pa
               predlagamo tudi sami spremembo zakona glede voljenih funkcij in odpravo možnosti
               pridobitve arhivov brez sodnega naloga, da se izognemo vsakim dvomom.</p>
               <p>Kot pomembno gradivo, ne samo zaradi naslova, iz katerega je prišlo, ampak tudi
               zaradi same vsebine k obravnavi te točke dnevnega reda, je seveda tudi mnenje, ki je
               ga je v zvezi s tem poslal državnemu zboru, vsem poslancem in poslankam, predsednik
               države, gospod Milan Kučan. V tem mnenju predsednik države zatrdi, citiram, "da so
               predpostavke in izhodišča, s katerimi predlagatelji utemeljujejo zakon in resolucijo,
               v nasprotju z zgodovinskimi in pravnimi dejstvi in dejanskimi razmerami v Sloveniji."
               In nadalje pravi, "da se komunističnemu totalitarnemu sistemu očita nespoštovanje
               človekovih političnih pravic." Še enkrat ponavljam, očita nespoštovanje človekovih
               političnih pravic. Te trditve so utemeljene z naslednjim, da smo s predplebiscitno
               izjavo o dobrih namenih in temeljno ustavno listino, v katerih je, sprejeli. Da smo s
               sprejetjem predplebiscitne izjave o dobrih namenih in temeljne ustavne listine, v
               katerih je zagotovljeno, da v Sloveniji ne bo razlikovanja glede na politično
               prepričanje, s tem že opravili. Potem je to utemeljeno s trditvijo, da je bila
               politična diskontinuiteta s prejšnjim režimom opravljena s prvimi demokratičnimi
               volitvami spomladi leta 1990, pravna z novo ustavo in državna z osamosvojitvijo. In
               nadalje s trditvijo, da je bila osamosvojitev dosežena na podlagi polnega soglasja
               naroda in prebivalstva in da zato ni nobene podlage, da bi Slovenija katerikoli del
               svojega prebivalstva, tudi začasno ne, izločala iz kroga uživalcev vseh človekovih
               pravic in svoboščin in nato je zapisana trditev, da se koncept lustracije in koncept pravne države
               izključujeta. To je vse v mnenju, ki ga smo ga vsi dobili, in je predmet obravnave
               pod to točko oziroma predmet argumentacije, del argumentacije, ki nasprotuje
               sprejetju tega zakona in posega tudi v samo obrazložitev tega zakona.</p>
               <p>Najprej je seveda treba reči, da se zakon z večino od teh stvari, ki so tukaj
               navedene kot argument, ne ukvarja. Totalitarni komunistični sistem namreč ni bil samo
               drugačno politično prepričanje in s tem zakonom se ne želi lustrirati drugačnega
               političnega prepričanja, ampak se zakon ukvarja s posledicami in odgovornostjo za
               kršitev človekovih pravic in temeljnih svoboščin. Zakon tudi ne govori o
               nespoštovanju človekovih političnih pravic, temveč govori o kršenju temeljnih
               človekovih pravic oziroma o kršenju človekovih pravic in temeljnih svoboščin. S
               formulacijo, ki je uporabljena v kritiki zakona, že na samem začetku tega mnenja se
               seveda skuša manipulirati in reči, kot da so bile do leta 1990 kršene samo politične
               svoboščine, ne pa tudi temeljne človekove pravice, kar je seveda mnogo širši in
               drugačen pojem. Gre za terminologijo, ki je splošno uveljavljanja v Evropi in se
               seveda uporablja vedno, sintagma človekove pravice in temeljne svoboščine, med temi
               temeljnimi svoboščinami so seveda tudi politične svoboščine.</p>
               <p>Zanimivo pa je, da se tako v tem mnenju kot nekaterih drugih, uporabi celoten, v
               svetu veljaven termin človekove pravice in temeljne svoboščine vedno, kadar se govori
               o tem, da naj bi predlagana resolucija in zakon kršila človekove pravice in
               svoboščine pripadnikom nekdanje nomenklature. Tam pa se uporabijo tudi človekove
               pravice in temeljne svoboščine, da ne samo politične svoboščine. Tudi iz tega mnenja
               izhaja, kot bi še vedno samo posvečeni imeli pravico do vseh človekovih pravic in
               svoboščin, in da bi po drugi strani človekove pravice in svoboščine obstajale kot
               pojem, šele od leta 1990. To seveda ni res, ker so človekove pravice in svoboščine
               univerzalen pojem, ki se še vedno ne priznava. Recimo na Kitajskem ali Severni
               Koreji, ki se kot tak dolgo časa ni priznaval v Sloveniji, vendarle pa se je začel
               priznavati bistveno prej kot leta 1990, zato ni nobene potrebe po taki manipulaciji,
               kot je izvedena v tem mnenju.</p>
               <p>Prav tako je potrebno reči, da nikjer v Ustavi Republike Slovenije ni nikakršnih
               neposrednih zagotovil, da bo nekdanja nomenklatura ohranila privilegije. V slovenski
               ustavi tega ni, v tem smislu je sprejem ustave z nekdanjim sistemom res
               diskuntinuiteta. Če je bilo to res, kar piše v tem mnenju, da slovenska ustava na nek
               način garantira tudi privilegije, ki so bili nabrani prej, potem bi moralo pisati
               tudi nekaj takega, kot piše v čilski ustavi. Čile je po prehodu v nekakšno
               demokracijo, sprejel ustavo oziroma ustavno dopolnilo v katerem piše, da bo general
               Pinoche še nadaljnjih 8 ali 10 let ostal poveljnik vojske. Skratka, ustava je
               garantirala neko pravico, kar drugače seveda ni ravno običajna stvar.</p>
               <p>V slovenski ustavi ne najdete nobene take določbe, kot je v ustavi Čil. Zato je
               sklicevanje na ustavo, ko gre za privilegije nekdanje nomenklature, brezpredmetno. V
               tem mnenju v drugem poglavju, predsednik države tudi trdi, da je predlagani zakon v
               nasprotju z načelom, da je Slovenija demokratična republika, da je pravna država, in
               v nasprotju z načelom, da ima v Sloveniji oblast ljudstvo. Glede na to, da v
               predlaganem zakonu ni ničesar, kar naj bi tudi v bolj ostri obliki uzakonili in
               uporabljali v Nemčiji, na Češkem, Poljskem, Madžarskem in drugod, je na podlagi
               takega mnenja treba ugotoviti, da predsednik očitno smatra, da so Nemčija, Poljska,
               Češka in ostale države, ki lustracijsko zakonodajo uporabljajo, nedemokratične,
               nepravne ter diktatorske. Takšne so namreč tiste države, ki niso demokratične, pravne
               in kjer oblast ni v rokah ljudstva. Zanimivo bi bilo vedeti, ali je naš predsednik to
               povedal predsednikom teh držav ob redkih srečanjih. V argumentacijo te trditve, se
               pravi, da je zakon v nasprotju s pravno državo in v nasprotju z načelom, da ima v
               Sloveniji oblast ljudstvo, so v tem mnenju citirani vsi členi ustave, celo tisti
               člen, ki govori o pravici do neopredelitve glede svojega verskega ali drugega
               prepričanja. Iz tega izhaja, kot da bi bilo vodenje udbe in kršenje človekovih pravic
               nekaj, kar je enako političnemu prepričanju. Takšno prišepetavanje je zaslediti na
               skoraj vsaki strani posredovanega mnenja. V tem mnenju deloma držijo nekateri pravni
               pomisleki glede samega zakona, ki se nanašajo na voljene funkcije, na preiskave
               stanovanj v zvezi z arhivi in predlaganje članov lustracijske komisije oziroma v
               osnovnem besedilu sodišča. Čeprav še enkrat poudarjam, so to rešitve, ki so že
               uzakonjene v nekaterih bistveno bolj pravnih državah, kot pa je Slovenija. Vendar,
               predlagatelji sprejemamo nekatere pomisleke oziroma se strinjamo, da načelni
               pomisleki ob takih določbah kljub vsemu držijo, in ravno zaradi tega smo v besedilu,
               ki je pripravljeno za drugo branje ali za ponovno obravnavo, te določbe
               spremenili.</p>
               <p>Ko gre za poskus argumentacije nasprotovanju temu zakonu z resolucijo Sveta Evrope,
               je gospod predsednik zelo skromen, čemur se ni čuditi, kajti v tej resoluciji je zelo
               malo argumentov za trditve, ki so napisane v celotnem mnenju. Citati se kmalu
               končajo. Ključno na nek način za razumevanje odklonilnih stališč do tega zakona in do
               resolucije pa je vse tisto, kar je zapisano v 4. poglavju tega mnenja in kar se je v
               taki ali drugačni obliki že večkrat pojavljalo tudi za to govornico, ko smo
               razpravljali o 3. točki dnevnega reda. V tem 4. poglavju predsednik republike zapiše
               naslednje: "Obtožbe bivšega režima o predlaganih dokumentih lahko delno veljajo zgolj
               za prva povojna leta, pozneje pa se je Jugoslavija in z njo še posebej Slovenija
               ločila od sovjetskega modela socializma in se začela obračati k Zahodu." Ta stavek je
               bil v različnih interpretacijah vsaj stokrat ponovljen s strani tistih, ki so ali pa
               ste nasprotovali temu zakonu.</p>
               <p>Najprej moram reči, da je dobro, da je ta trditev nekje dobesedno zapisana in da je
               to podpisano, da se ve, kdo jo je pač izrekel, ker je možno potem razpravljati z
               argumenti. Seveda pa ta trditev ne drži. Kajti jasno je - leta 1997 je povsem jasno,
               da ni bil samo sovjetski model socializma totalitaren. Tudi kitajski, kampučijski,
               severnokorejski, kubanski in jugoslovanski je bil totalitaren. Šlo je za totalitarne
               sisteme, ki so se med sabo razlikovali, ki so se med sabo spopadali, vendar pa so
               izhajali iz tega, da je bila ena stranka nelegitimno na oblasti. Po trditvi
               predsednika naj bi se obračanje k Zahodu začelo že takoj, ko so minila prva povojna
               leta, torej nekje leta 1949 ali 1950. Vsi, ki tukaj sedimo, pa tudi sam avtor tega
               besedila, vemo, da to ni res. Kajti za obračanje k Zahodu ne moremo šteti Pučnikovega
               zapora, ukinitve Perspektiv niti odstranitve Kavčiča, besed o tem, da je učitelj
               vojak revolucije - te so bile izrečene v 70. letih - ali besed o tem, da so sodniki
               in novinarji družbenopolitični delavci, ki morajo pri svojem delu in pri svojih
               sodbah upoštevati ne samo zakon ampak tudi politične usmeritve. To so besede iz
               formalnih dokumentov avantgarde oziroma edine dovoljene stranke v 70. letih. Prav
               tako ni možno za obračanje k Zahodu šteti represivne kazenske zakonodaje, katere
               avtor je bil v glavnem prof. Bavcon, ki je vse do leta 1989 oziroma 1990 vsebovala
               tudi sankcije za verbalni delikt oziroma znani 133. člen. Prav tako vemo, da so
               nekatere stvari, ki so povsem v neskladju z demokracijo in tudi s tem, kar naj bi
               bilo obračanje proti Zahodu, obstajale še daleč po prvih povojnih letih. Na tem mestu
               bom citiral odlomek iz knjige, ki smo jo že večkrat uporabili za to govornico, to je
               knjiga francoskih avtorjev "Črna knjiga komunizma" (upajmo, da bo kmalu prevedena
               tudi v slovenščino). V tej knjigi namreč avtorji z dokumentacijo dokažejo, da so
               nacistična koncentracijska taborišča v Nemčiji nastala po komunističnih oziroma
               sovjetskih vzorih. V dokumentu je dokazano, da je Rudolf Hess, ki je bil ustanovitelj
               in poveljnik prvega koncentracijskega taborišča Auschwitz,
               natančno preštudiral in pri organizaciji taborišča prevzel modele iz Sovjetske zveze.
               Tiste modele, ki jih je nacizem ponekod še izpopolnil, je uporabila tudi oblast v
               Sloveniji po letu 1945 pri ustanavljanju koncentracijskih taborišč na Celjskem, na
               Kočevskem, v Prekmurju in marsikje drugod in ta taborišča so se ohranila bistveno
               dalj kot samo v prvih povojnih letih. Deloma celo v 70. leta, ko je šlo za del
               Kočevske.</p>
               <p>S tem, ko je rečeno, da se je Slovenija oziroma Jugoslavija z njo, še posebej
               Slovenija ločila od Sovjetskega modela socializma in se začela obračati k Zahodu, je
               predsednik države povsem zanikal vlogo neuvrščenih. Jugoslavija je bila do konca
               članica neuvrščenosti. Naš sedanji predsednik vlade je bil celo predsednik
               neuvrščenega gibanja, in to leta 1989. Neuvrščeno gibanje se je štelo za strateškega
               zaveznika socializma kot svetovnega procesa. To lahko preberete v vseh učbenikih, na
               podlagi katerih se je predavalo na ljubljanski univerzi. Jugoslavija je bila vodilna
               v tem gibanju, ki je bilo strateški zaveznik socializma, nikjer in nikoli pa ni bilo
               rečeno, da je to gibanje kakšen strateški zaveznik demokracije oziroma Zahoda. Moram
               reči, da je bilo to obračanje proti Zahodu res zelo ovinkasto.</p>
               <p>Velik del zakona, o katerem govorimo, je namenjen problematiki arhivov. V mnenju
               predsednika države, ki se nanaša na ta del zakona, pa je zapisano naslednje:
               "Zakonska ureditev tega problema, tako kot je predlagano, bi legalizirala možnost
               izsiljevanja in zastraševanja, kar ne sodi v demokratično politično prakso." Jaz bi
               tako rekel, da možnost izsiljevanja in zastraševanja, ne samo, da ne sodi v
               demokratično politično prakso, to je kaznivo dejanje. Ampak zanimivo je, da se s
               strani najvišjega mesta v državi zakonu očita tisto, kar zakon hoče v bistvu
               preprečiti in kar se danes dogaja. Ve se, kdo je leta 1990 čistil arhive. Po prvem
               krogu volitev leta 1990, se pravi po 8. aprilu, mislim, da je bil takrat prvi krog,
               je bil del arhivov Zveze komunistov Slovenije ali kakorkoli se je takrat že
               imenovala, še vedno na zaprtem območju Gotenice v neki stavbi na Mrzlem studencu. Ko
               je komisija izvršnega sveta prve Demosove vlade odpirala to območje, smo te stvari
               raziskovali in je bilo rečeno, da so se arhivi iz tega območja odpeljali neznano kam
               šele po prvem krogu volitev, ko partija formalno ni bila več na oblasti, ampak se je
               to območje še vedno uporabljalo. Ko je komisija prišla v posebni bunker za arhive v
               vasi Borovec na drugem koncu tega območja, smo našli samo še nekaj dokumentov tja do
               leta 1954, vse ostalo pa je manjkalo, s tem, da se je videlo, da so desetine metrov
               arhivskih polic še vedno prekrite s prahom, ki je dokazoval, da so tam še stali
               fascikli pred nekaj dnevi. Vse to je bilo nekam odpeljano. Potem smo ugotavljali, ali
               se je to uničevalo, in ugotovljeno je bilo, kolikor je bilo možno, da se je del te
               dokumentacije res uničeval, del pa je bil odpeljan neznano kam. Nikakor ne v Arhiv
               Republike Slovenije. Ta dokumentacija še vedno nekje obstaja in se seveda uporablja
               ravno za tisto, proti čemur predsednik države protestira - za izsiljevanje in za
               zastraševanje. Če se pa ne uporablja, jaz za to konkretno kakšnih velikih dokazov
               nimam, razen tega, kako čutimo to klimo, pa ta možnost obstaja, ker ti arhivi nekje
               obstajajo, niso v uradnih arhivih te države, tja niso bili nikoli predani, skratka,
               nekje se to skriva in možnost zlorabe pač obstaja.</p>
               <p>V teh letih smo naleteli tudi na zanimive zapisnike, ki so dokazovali, da je nad
               arhivi Ministrstva za notranje zadeve - tako ali tako je bilo vse to nekako pod isto
               kapo, s tem da ta kapa ni imela enega imena, na tej kapi je pisalo hkrati ZKS plus
               RSNZ, tukaj so se pristojnosti zelo prepletale (policijsko-partijske) - ampak nasploh
               za te arhive je bila vse do leta 1989 (če se je s tem praksa sploh prekinila, to je
               veliko vprašanje), zadolžena, kot piše v zapisniku, tovarišica Lidija Šentjurc, ki ni
               imela nikakršnih formalnih funkcij, nobeden organ je ni imenoval, ne tak ne drugačen,
               ampak to je bila gospa, ki je odločala o tem, kako se bodo arhivi prečistili, kam se
               bo kaj odpeljalo in kam se bo kaj dalo pred prvimi svobodnimi volitvami. To še vedno
               nekje obstaja. Mi smo v tem zakonu predlagali ukrepe za to, da se ta stvar razčisti,
               da se odpravijo ravno možnosti izsiljevanja in zastraševanja, ki ne sodijo v
               demokratično politično prakso, kot je blago zapisal predsednik države. In jaz res ne
               vem, kaj je bolj vprašljivo, ali sedanje stanje ali to, da bi končno dobili neko
               institucijo, ki bi se na podlagi jasnih zakonskih določb ukvarjala s temi arhivi,
               preprečevala zlorabo in tudi skrbela za to, da ne bi bilo možno teh stvari
               uporabljati za nezakonite namene.</p>
               <p>Moram reči, da je v vsem tem času od leta 1990 naprej veliko ljudi prosilo za vpogled
               v svoje osebne dosjeje na Ministrstvu za notranje zadeve, prej še Sekretariatu za
               notranje zadeve, in na tajno službo oziroma VIS ali SOVO, kot se sedaj nelegalno
               imenuje. Večina je dobila odgovor, da tega ni, hkrati pa so se v javnosti in
               časopisju pojavljale stvari, za katere je bilo jasno, da prihajajo od tam. Se pravi,
               da tudi tisti del, za katerega je bilo večkrat tukaj rečeno, da so stvari urejene -
               minister za kulturo Jožef Školč je na odboru izrecno zatrdil, da je to vse urejeno in
               tako naprej - praksa kaže, da temu seveda ni tako. Na koncu bom tudi povedal, zakaj
               je to vprašanje tako izjemno važno.</p>
               <p>Predsednik države v tem svojem mnenju dodaja nekaj, kar je mene od vseh stavkov
               najbolj šokiralo. Pravi namreč, da predlagani zakon ne bi bil legitimen, tudi če bi
               dobil večino v državnem zboru. Po mojem mnenju je to stvar za ustavno obtožbo, ki pa
               seveda v teh razmerji sil nima nobene možnosti, ampak suveren države je napisal,
               "predlagani zakon ne bi bil legitimen, tudi če bi dobil večino v državnem zboru."
               Upam, da ste to prebrali. Jaz pravim naslednje. Ko bo ta ali podoben zakon dobil
               večino v državnem zboru, in če bo prestal ustavno presojo, bo legitimen. In če bo
               predsednik države proti njemu uporabil izročilo tovariša Tita in ga ne bo priznal, bo
               samo zaključil svoj revolucionarni miselni krog. Ta stavek se bere še bolj jasno, če
               se spomnimo, na citat, ki sem ga navedel že včeraj, gre pa za isto osebo, takrat na
               drugi funkciji, leta 1987 je ista oseba dejala naslednje: "Člen 133, razprave o tem,
               ali je v redu ali ni, puščamo ob strani - dokler je, velja." Takrat je pa to veljalo,
               ni bilo nobenega vprašanja legitimnosti.</p>
               <p>Moram reči, da ta občutljivost za pravnost, legalnost, legitimnost je pri nekaterih
               velika samo takrat, ko gre za privilegije ali pa za slabo vest zaradi kršitve
               človekovih pravic; ko pa gre za krivice, ki so bile prizadejane drugim, pa te
               občutljivosti ni. Nato se podobne trditve nadaljujejo.</p>
               <p>Predlagatelji smo v petem poglavju mnenja predsednika države obtoženi, da skušamo
               posledice vladavine nekdanjega totalitarnega sistema odpravljati z novim mračnjaštvom
               in posledice prejšnjega nasilja z novim nasiljem. V tem mnenju so nekako množični
               povojni poboji desettisočev ljudi opredeljeni, kot da so se zgodili sami od sebe, da
               so bili skoraj tako rekoč nujni. Obsodba sistema, ki je to povzročil, poleg ostalega,
               pa je mračnjaštvo. Ne vem, če lahko katerakoli država na svetu gradi na taki
               logiki.</p>
               <p>V tem mnenju tudi piše, da je bil zakon o popravi krivic uveljavljen leta 1996 in da
               je to vprašanje rešeno. Vsi vemo, da to vprašanje ni rešeno. Zakon je bil res
               sprejet, vendar pa se konkretna poprava krivic veže na sprejem odškodninskega zakona,
               ki pa ga še vedno ni; dve leti je nekje v vladnih predalih. Šele ta razprava je po
               nekih informacijah, ki sem jih dobil tam na hodniku, spodbudila vlado, da je, ne
               pospešila proceduro, ampak da je obrisala prah s tega zakonskega predloga, morda na
               novo sprintala besedilo in ga poslala v obravnavo vladnim odborom. Gre za manever, ki
               ga, seveda, tudi predsednik države pozna, s katerim se skuša poprava krivic zavreti,
               kolikor časa je možno.</p>
               <p>V tem mnenju je tudi napisano, da smo stvarno in simbolno diskontinuiteto s prejšnjim
               sistemom že izpeljali. Glede stvarne diskontinuitete smo že govorili. O simbolni
               kontinuiteti pa seveda ne govorijo samo ista imena na oblasti, ampak tudi Titovi
               trgi, Kardeljevi in Kidričevi spomeniki, šolski učbeniki in, seveda, v veliki meri
               tudi vsebina ali pa posamezni deli izobraževalnega procesa. Na tej točki bi rekel, da
               so te zahteve po prenovi šolstva še kako upravičene in jaz samo upam, da bo ena
               vladna stranka pri tem vztrajala in da ne gre samo za besede.</p>
               <p>V tej argumentaciji, ki je naperjena proti zakonu oziroma v teh navedbah se je tudi
               predsednik države spustil v obdobje, v katerega zakon ne posega. Ampak, ker
               nasprotovanja zajemajo argumente iz tega obdobja, je potrebno nekaj reči tudi o tem.
               V tem mnenju piše naslednje: "Ob ponovnem poudarku odločilne vloge slovenskega
               uporništva med 2. svetovno vojno na strani zavezniških sil zoper nacistično in
               fašistično zlo je potrebno obsoditi tudi vsa tista hudodelska dejanja neposredno po
               koncu vojne 1945. leta, ko so takratne oblasti ukazovale ali dovoljevale izvensodne
               poboje in druga nasilja nad ljudmi, ki so sodelovali v kolaborantskih in okupacijskih
               ustanovah." V takšnih trditvah se ponuja argumentacija, kot da je prišlo do teh
               povojnih pobojev in sploh do totalitarnega sistema zaradi kolaboracije v letih
               1941-1945 in da je na eni strani neka zmagovita silna "epopeja", brez nekih slabih
               posledic, potem pa je bilo nekaj majhnih napak, ki pa izvirajo iz tega, da je nekdo
               kolaboriral. Jaz bi rekel, da ne gre ne za eno, ne za drugo. Čeprav ta stavek je, ki
               sem ga citiral, je v tem mnenju najbolj oster in jaz moram reči, da ne verjamem, da
               je to zavzemanje za obsodbo hudodelskih dejanj ravno iskreno, ker jaz ne verjamem, da
               bo predsednik Kučan sam obsodil ali kdo v njegovem imenu ta hudodelska dejanja, ker
               bi moral s tem obsoditi tudi svoje najbližje sodelavce, tudi tiste, ki so mu med
               prvimi čestitali ob tretji izvolitvi. Stvar je seveda že na tej ravni zelo
               vprašljiva.</p>
               <p>O tem, o odločilni vlogi slovenskega uporništva med 2. svetovno vojno na strani
               zavezniških sil in o rezultatih tega uporništva, pa je treba reči nekaj.
               Narodnoosvobodilni boj brez revolucije bi seveda prinesel na demokratičnih osnovah,
               bi seveda res prinesel lahko zelo zgodovinske rezultate slovenskemu narodu. Da je
               temu tako, priča zelo dobra razprava osebe, ki danes sodeluje v krogu predsednika
               države, je pa leta 1987, mislim na gospo Spomenko Hribar, v zelo analitičnem tekstu z
               naslovom "Avantgardno sovraštvo in sprava" napisala, da je prišlo do zmage, ki je
               zmaga v narekovajih. Pravi naslednje: "Če prištejemo zraven še dejstvo, da smo zaradi
               boljševiške logike in prevelike naslonitve na Sovjetsko zvezo izgubili Trst in
               Koroško in s tem zapravili morda edinstveno priložnost za uresničenje Zedinjene
               Slovenije, je slika spodrezane zmage še popolnejša". Dobro bi bilo, da bi bilo to
               mnenje uravnoteženo tudi s takimi ugotovitvami, najbrž jih ne bi bilo težko dobiti,
               ker se te osebe sedaj nahajajo zelo blizu.</p>
               <p>Kot eden od ključnih argumentov proti temu zakonu se v tem mnenju najde veliko navedb
               o kaloboraciji, ki so približno enake kot v mnogih tekstih in dokumentih od leta 1950
               naprej. Tako piše: "Za kolaboracijo z okupatorjem v času, ko je genocid grozil
               slovenskemu narodu kot celoti, pa ni in ne more biti nikakršnega opravičila.
               Zavezništvo in sodelovanje z okupatorjem ne more biti in nikjer ni nacionalna
               vrlina". Predsednik države se tukaj spopada z nasprotnikom, ki ga ni. Ne bom rekel,
               da je že zdavnaj mrtev, ampak nihče od predlagateljev se ne v resoluciji in še
               posebej ne v zakonu ni zavzemal za kakršnokoli obravnavo ali opravičilo kolaboracije.
               Ta beseda ali pomen te besede v tem zakonu sploh ni zajet in v to mnenje predsednika
               kot tudi v druga mnenja, je pripeljano kot izgovor. In uporabljati poen kolaboracije
               kot absolutni izgovor za vse zločine totalitarnega sistema in tudi za vse tisto, kar
               ni bilo zločin, je bilo pa kršenje človekovih pravic, je seveda trhlo.</p>
               <p>Dejstvo je namreč, da je stalinistične metode totalitarni komunistični režim izvajal
               tudi nad svojimi privrženci, potem ko je drugih zmanjkalo. Na primer na Golem otoku
               in te metode so se izvajale predvsem nad nedolžnimi. Kar se tega tiče, jaz še enkrat
               ponavljam, da kot eden od predlagateljev nimam nikakršnih zadržkov, da se tudi
               obdobje 1941 - 1945 posebej osvetli. Sedaj zahajam v to obdobje izključno zaradi
               tega, ker argumentacija, ki nasprotuje zakonu, tudi zahaja v to obdobje, in to celo v
               mnenju predsednika države.</p>
               <p>To, da so se stalinistične metode uporabljale tudi proti svojim ljudem, če hočete,
               proti partizanom, seveda ni trditev, ki jo izrekam kar tako. Prebral vam bom zelo
               kratek dokument iz uradnega poročila, ki nosi naslov "Zgodovina organov za notranje
               zadeve v Socialistični Republiki Sloveniji." Ta dokument je nastal v 70-ih letih v
               Republiškem sekretariatu za notranje zadeve. In pač opredeljuje oziroma opisuje
               organizacijo, naloge in delo uprave državne varnosti za Slovenijo v letih 1948-49.
               Skratka, gre za dokument in vsaka beseda, ki jo bom prebral, je uradno poročilo ali,
               če hočete, stališče nekdanjega režima. Besede, ki so uporabljene v tem dokumentu, so
               relativno blage. Kolikor je bilo o isti stvari, o istem dogodku napisano v literaturi
               ali v pričevanjih, se bere mnogo bolj grozljivo. Ampak že to, kar je uradno poročilo,
               uradni dokument, uradna listina enega od represivnih organov prejšnjega sistema, je,
               bom rekel, vsaj zame dovolj mračno, da uporabim isto besedo, kot jo je uporabil
               predsednik države. V tem poročilu je zajeta analiza neke zadeve, ki so ji rekli
               Pohorski proces. Stvar se je dogajala januarja 1944 v Ribnici na Pohorju. Tam ni bilo
               nobenih domobrancev, nobenih belogardistov, skratka, nič od tega, kar predsednik
               države najbrž misli, ko uporabi besedo kolaboracija. V dokumentu piše naslednje:
               "Pohorski proces zadeva likvidacijo 12 partizanov v hiši kmeta Urbanca pri Ribnici na
               Pohorju. Januarja 1944 so se enote Pohorskega odreda zbrale nad Ribnico na Pohorju,
               kjer se je pripravljala preureditev v brigado. Zato so prišli tja tudi nekateri člani
               4. operativne cone: polkovnik Ribičič Mitja Ciril, podpolkovnik Čižmek Boris Bor,
               Mlakar Ivan Luka, član pokrajinskega komiteja VO za severno Slovenijo, in še
               nekateri. Ko so prišli člani štaba cone v štab Pohorskega odreda, ki je bil nastanjen
               pri kmetu Urbancu, je prav tedaj prišla tudi skupina mobilizirancev iz Slovenskih
               Goric. Pripeljal jo je kurir Vukovič Vinko Guzej. Ker so predvidevali, da gre pri
               mobilizirancih za skupino plavogardistov" - mimogrede, tako so imenovali pripadnike
               jugoslovanske vojske v domovini, ki so bili v ilegali in so se tudi borili proti
               okupatorju, vsaj v Sloveniji - "so vse takoj aretirali in jih pričeli zasliševati,
               mobilizirance. Prav tako so aretirali še nekatere partizane, ki so že bili v
               Pohorskem odredu. Po mučnem zasliševanju je zvečer pritekel v hišo komisar prvega
               bataljona, Čepič Maks Iztok, z vestjo, da prodirajo Nemci. Tedaj so zasliševalci vse
               zaslišance likvidirali." Potem se nadalje opisuje, kako se je takoj izkazalo, da je
               šlo za popolnoma nedolžne ljudi, da ni bilo, seveda, nobene osnove za sum, nobene
               osnove za te postopke. Ta pohorski proces je vzbudil velikansko vznemirjenje v tem
               delu Slovenije, velikansko škodo, kot so tudi takrat rekli, narodnoosvobodilnemu
               gibanju, ampak ni bilo nobenih sankcij. Vsi ljudje, ki so izvršili ta poboj, ki je
               priznan, uradno priznan, so napredovali. Sistem, kakršen se je že takrat
               vzpostavljal, je nagrajeval tiste, ki so izvajali zločine. Nekateri od teh, ki sem
               jih citiral, so kmalu potem odšli celo na šolanje v policijsko akademijo KGB-ja
               Džerdžinski in so se vrnili nazaj v Slovenijo maja 1945, toliko, da so še potem
               napolnili tiste fojbe tam ob meji.</p>
               <p>Enake metode so se izvajale tudi proti tistim nekomunističnim oddelkom, ki so šli v
               ilegalo zato, da bi se borili proti okupatorju, že med letoma 1941-1945. O tem
               zgodovina, razen redkih knjig v nizkih nakladah, še ni napisana. V Sloveniji je med
               letoma 1941-1945 obstajal tudi drug odpor, ne samo komunističen. Res pa je, da so
               komunistični oddelki vse tiste skupine nacionalne ilegale, ki so se tudi borile proti
               okupatorju, zatirali kot sovražnika prve vrste. Ob tej trditvi gospoda predsednika je
               seveda treba reči, kar je rekel pred mano tukaj že gospod Peterle, da je bila najprej
               revolucija in šele nato odpor zoper njo. Seveda se nihče ni uprl komunistom zato, ker
               so se ti uprli okupatorju, temveč zato, ker so se začeli poboji Slovencev.</p>
               <p>V letu 1941 in še posebej spomladi 1942 se je v Ljubljani pobijalo potencialne
               politične nasprotnike. Prej, preden je nastala prva vaška straža, je Kardeljeva in
               Kidričeva varnostno-obveščevalna služba, ki jo je vodila kar žena Borisa Kidriča,
               brez kakšnega sklepa Osvobodilne fronte v Ljubljani na ulici sredi belega dne ali
               ponoči ubila vrsto politikov, ki so pripadali različnim tako imenovanim meščanskim
               strankam, tako liberalcev kot članov slovenske ljudske stranke, pa tudi mnogo drugih
               uglednih imen. Zaradi taktike, ker je prišlo naročilo z vrha Komunistične partije
               Slovenije, da je pač potrebno zbuditi tudi večjo represijo okupatorja za to, da bo
               večji dotok mobilizirancev.</p>
               <p>Zdaj, ko to govorim, moram povedati tudi svoje mnenje. Jaz moram reči, da ne
               opravičujem nobenega od tistih politikov strank, ki so imele večino v času pred drugo
               svetovno vojno v Sloveniji, za ravnanje, ki ni bilo dovolj odločno. V ilegalo bi
               morale iti tudi vse demokratične sile in v tem primeru se seveda danes ne bi
               pogovarjali o takih posledicah socialistične revolucije. Ni pa seveda res, da teh
               poskusov ni bilo. Samo mi jih ne poznamo, ne poznamo tega, kar so storili Ivan
               Korošec ali Dušan Lajovic ali Vladimir Vauhnik in še mnogi drugi, ki so se tudi
               borili proti okupatorju, vendar ne tudi za revolucijo.</p>
               <p>Moram reči, da je tako v tem mnenju, o katerem govorim, kot tudi v nekaterih
               razpravah, ki so že bile za to govornico v teh dneh, ko smo razpravljali o
               resoluciji, bilo zaznati nekakšno nestrpnost, ki veje do predlagateljev. To
               nestrpnost je zaznati tudi v mnenju predsednika države. Direktno se predlagateljem
               očita naslednje: namen zlorabe državne oblasti - čeprav oba predlagatelja izhajava iz
               opozicije - ustvarjanje nestabilnosti, slabitev ugleda Slovenije v mednarodni
               skupnosti, sejanje nestrpnosti, skratka vse tisto, kar smo poslušali tudi v času do
               leta 1990 in so se tisti očitki tudi takrat naslavljali s strani istih oseb na vse,
               ki so ali pa smo že takrat zahtevali demokratično in samostojno Slovenijo. Proglašeni
               smo bili za nestrpneže, prekucuhe, ki jim gre samo za oblast itd. Tudi zdaj smo
               slišali mnenje, predlagateljem tega zakona gre samo za oblast. To je, bom rekel isti
               poizkus diskvalifikacije, ki smo ga doživljali v časih, ko smo prvič zahtevali
               volitve.</p>
               <p>Z obrazlago izhodišč, na podlagi katerih smo predlagali ta zakon, in s pojasnjevanjem
               odnosa do nekaterih stvari, ki se je pojavljalo v tistih mnenjih, ki nasprotujejo
               predlagani zakonodaji, bom končal s tem, da odgovorim ne nekatere stvari, ki so se
               tukaj pojavile in so predvsem temeljile na stališču ali pa na tezi, kako vse to, kar
               se je v Sloveniji dogajalo po letu 1945, ni možno nikakor, tudi, ko gre za najbolj
               splošne stvari, ko gre za najbolj splošno naravo tega sistema, enačiti s tem, kar se
               je dogajalo v drugih komunističnih državah. Kot ključen argument, ki se pojavlja tudi
               v mnenju predsednika države, je navedeno, kako pač ta obrat, družbeni prevrat v
               Sloveniji ni bil prinesen na sovjetskih bajonetih, kako se je to pri nas izvedlo
               zaradi volje ljudstva, ker je bila podpora med ljudmi, tem idejam, in kako zaradi
               tega sistem ni možno enako obravnavati kot pa v primeru Madžarske, Romunije itn. To
               tezo je najbolj plastično razložil Stane Dolanc - se pravi tisti, ki je gospodu
               Kučanu med prvimi čestital - v knjigi Igorja Saviča z naslovom "Milan Kučan". Ta
               knjiga je izšla v Ljubljani leta 1990, izdala jo je založba Emonika. Toplo jo
               priporočam v branje, bolj kot "Premike", ki sem jih sam napisal. Stane Dolanc - zdaj
               ne vem, ali bi rekel gospod ali tovariš, da ne bo užaljen - v tej knjigi pravi
               takole: "Mi imamo srečo in Milan Kučan je to znal, vsaj upam, pravočasno izkoristiti,
               da je bila pri nas v Sloveniji avtohtona revolucija, ki ni bila prinesena na
               sovjetskih bajonetih. Zato je pri nas popolnoma nekaj drugega kot na Poljskem,
               Češkoslovaškem, Bolgariji, Romuniji ali v Vzhodni Nemčiji." Na neki ravni se lahko
               strinjamo s Stanetom Dolancem. Ta teza o avtentičnosti, o izvirnosti socialistične
               revolucije v svojem bistvu pove predvsem to, da so revolucionarni teror, diktaturo
               partije in kršenje človekovih pravic vzpostavljali v Sloveniji predvsem domači
               ljudje. To je bistvena razlika od situacije v nekaterih drugih vzhodnoevropskih
               državah, kjer so najbolj umazano delo opravili sovjetski bajoneti. V Sloveniji so to
               delo opravili domači bajoneti. Treba je seveda reči, da je bila ta izvirnost popolna
               v izvajanju, manj pa, ko je šlo za odločitve, ki so imele mednarodnopravne posledice,
               recimo, ko je šlo za Trst, Koroško, ker tam je pa prišlo do kompletne naslonitve na
               Moskvo, na Kominterno in na Stalina. Ta teza, ki jo zagovarja gospod ali tovariš
               Dolanc, drži in tudi nekatere posledice, ki iz tega izhajajo, seveda vplivajo na to,
               da na tak način danes razpravljamo oziroma da nekateri zavračajo stvari, ki so
               predlagane.</p>
               <p>Iz Slovenije namreč garnitura, ki je to revolucijo opravila, ni odšla z enotami Rdeče
               armade niti, razen redkih izjem, z enotami Jugoslovanske armade ob njenem umiku
               oktobra leta 1991. V tem je ključna posledica avtentičnosti komunistične revolucije v
               Sloveniji. Vse te sile so ostale tukaj, posledice tega delovanja se kažejo na
               mnogokateri način. Tukaj pa je razlika, ki jo jaz priznam. V tem je razlika med
               Slovenijo in med funkcioniranjem ali pa tudi samo izvedbo tega prevrata v nekaterih
               vzhodnoevropskih državah. Pri nas je bilo to v veliki meri avtentično, ne v tem
               smislu, da bi ljudje to hoteli, ampak da so to opravili in da so represijo vzdrževali
               domači bajoneti. Ob zaključku bi povzel naslednje:</p>
               <p>Predlog zakona, ki ga predlagamo, je poskus razgradnje dediščine totalitarnega
               sistema s sredstvi pravne države. Je seveda tudi poskus končanja nelegitimnih
               delitev, ki so nastale ravno zaradi tega totalitarnega sistema. Zakon, ki je
               predlagan, ne vsebuje nikakršnih kazenskih sankcij, ki so v domeni kazenske
               zakonodaje. Zakon, tako kot je zdaj spremenjen, ne posega v voljene funkcije.
               Predvsem bo ta zakon omogočil nekaj, o čemer nihče za to govornico ali v časopisju
               doslej, ko se je zakon kritiziral in ko se je o tem govorilo, ni spregovoril niti
               besede. Ta zakon, ko bo sprejet, bo omogočil tisočim, da se otresejo velikega
               bremena. To je tudi osnovni namen lustracije. Zdaj bom zelo nazorno povedal, za kaj
               gre. Ker se čas za sejo izteka, bom skrajšal in bom stvar razložil na primeru.</p>
               <p>V tem času, odkar je ta zakon vložen, sem imel dva pogovora z dvema imenoma, zelo
               znanima v Sloveniji. Z obema je tekla beseda o isti stvari. Oba sta priznala, da sta
               bila nekoč sodelavca Udbe, da sta bila nekoč registrirana sodelavca Udbe, in oba sta
               povedala približno enako zgodbo, da sta bila v to sodelovanje prisiljena. Enega so
               izsiljevali zaradi družinskih razmer, drugega zaradi nekega primera v podjetju, ko so
               mu hoteli naprtiti kaznivo dejanje. Pod tem pritiskom sta oba pristala na sodelovanje
               z Udbo in podpisala. Oba trdita, da nista naredila nobene škode; da sta sicer pisala
               neka poročila, hodila na te pogovore in tako dalje, dokler je bilo pač to obvezno,
               potem sta to nekako opuščala, tja proti letu 1990. Oba sta pa tudi rekla, da ju je
               groza, ker ne vesta, kaj o tem njunem sodelovanju piše v arhivih, kaj je tisti, ki se
               je z njima pogovarjal, dejansko dal naprej. Eden od teh dveh mi je rekel: "Jaz se
               bojim, kaj bo, ko se nekoč nekje ti arhivi pojavijo in bodo moji otroci tam prebrali
               stvari, ki jih jaz nisem naredil. Mene pa ne bo več, da bi to pojasnil, ali pa bom
               še, pa mi pač ne bodo verjeli."</p>
               <p>Takih primerov je veliko. Udba je novačila ljudi na podlagi različnih pristopov. Eden
               od teh pristopov je bila kompromitacija - to je pisalo v tem navodilu, kako se novači
               sodelavce. Mnogi ljudje so pač pristali na to sodelovanje pod pritiskom. Jaz bi celo
               rekel, da je teh primerov ogromno. In zaradi tega so sedaj tisoči v strahu. Ne zato,
               ker smo mi ta zakon vložili, ampak vse od leta 1990 naprej, ko se o teh stvareh
               govori drugače in ko se jih vrednoti drugače. In ne vidijo izhoda iz te situacije. V
               tej situaciji imajo največjo v korist ravno tisti, ki so takrat, bom rekel, na
               podlagi takih metod kompromitacije, z izsiljevanjem novačili take sodelavce, ali pa
               tisti, ki so vzdrževali sistem, ki je to omogočal. Njim je v interesu, da nikoli v
               tej državi ne dobimo mehanizma, na podlagi katerega, ne samo, da se lahko neke stvari
               razčistijo, ampak na podlagi katerega bo lahko nekdo dokazal svojo nedolžnost. Tega
               mehanizma danes Slovenija, kot država, ki pravi, da je pravna, nima. Kdorkoli lahko
               koga obtoži, da je udbovec, in ta nima nobenega instrumenta, da dokaže, da ni.</p>
               <p>Če grem naprej. Skratka, ta država potrebuje tovrstni zakon predvsem zaradi ljudi, ki
               se čutijo ustrahovani, ki nosijo v mnogih primerih na svojem ramenu breme, ki je
               bistveno težje od tega, kar je dejansko njihova krivda, in nikoli ne vedo, na kakšen
               način in kako bo kdo to zlorabil. Eden od teh dveh ljudi, s katerim sem govoril, mi
               je rekel, da je seveda večkrat srečal tudi v teh letih človeka, ki ga je pač novačil
               oziroma, ki ga je naredil za sodelavca in ki je bil njegova zveza, in da se mu je ta
               samo veselo smejal. In mu je rekel, "ne skrbi Francelj, vse je dobro spravljeno." In
               on si je seveda to po svoje razlagal. Zakon, tako kot je predlagan, omogoča, da v tem
               postopku, ki je tajen, dokler stvari niso dokončne, vsak, ki je prizadet, ali pa
               vsak, ki se sam zglasi in hoče, da se stvari razčistijo, k temu, kar se najde v
               arhivu, doda tudi svoja pričevanja. Kar pomeni, da tudi v tistih primerih, ko ne gre
               za kogarkoli, ki je bil na kakšni važni funkciji, saj teh je v bistvu največ, ti
               ljudje dobijo možnost, da k temu, kar je v udbovskih arhivih, dodajo tudi svojo
               verzijo, zato, da če bodo zgodovinarji kakšno stvar raziskovali, zato, če se bo
               kakšna stvar raziskovala zaradi potrebe državnih organov, obstaja tudi ta vir. Bom
               rekel tudi pogled z nasprotne strani. Te možnosti zdaj ni. In strah, ki obstaja pri
               mnogih ljudeh, ki morda tudi ne vedo, na kakšen način so v teh arhivih zapisani,
               dodatno, bom rekel, širi ozračje, ki ni ozračje demokratičnosti ali pa sproščenosti,
               ampak ozračje, v katerem se lahko ribari v kalnem, in to se v tej državi na veliko
               izkorišča. Tega vidika in te možnosti, ki jo zakon ponuja, doslej ni ne omenil ne
               kritiziral ne podprl en sam razpravljalec, en sam, ki se oglaša ob tem, čeprav sem
               prepričan, da so mnogi seveda, ki temu zakonu nasprotujejo, to določilo, to možnost v
               zakonu videli in da zakonu nasprotujejo ravno zaradi tega, ker čim se odpre ta
               mehanizem, je konec z manipulacijami.</p>
               <p>Zaključil bi s tem, da resolucija, ki je na žalost padla - veseli me, da z zelo
               tesnim izidom - in zakon, ki je predlagan, odpirata domovinsko pravico pravici.
               Pravici, se pravi nečemu, brez česar ni narodne sprave. Tisoč resolucij o spravi
               lahko sprejmemo, če prej pravica v slovenski zakonodaji in v ravnanju v vsakdanjem
               življenju ne bo dobila domovinske pravice, ne bo nikakršne sprave, samo to močvirje,
               v katerem smo zdaj, se bo nadaljevalo. Hvala.</p>
            </sp>
            <sp xml:id="SDZ2-Izredna-16-1997-12-10.sp197">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospod Janez Janša je nastopil kot predstavnik predlagateljev. S tem pa
               smo izčrpali dogovorjeni čas za današnjo sejo. Vsem se zahvaljujem, vidimo se jutri
               ob 10.00 uri dopoldan. <title>(SEJA JE BILA PREKINJENA 10. DECEMBRA 1997 OB 20.12 URI.)</title>
               </p>
            </sp>
         </div>
      </body>
   </text>
</TEI>
