<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ8-Izredna-85-2021-11-10">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Privoz 11</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2022-09-22+02:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|269B79B574327E66C1258892003BE29C</idno>
               <idno type="URI">https://www.dz-rs.si/wps/portal/Home/seje/evidenca?mandat=VIII&amp;type=sz&amp;uid=269B79B574327E66C1258892003BE29C</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ8-Izredna-85-2021-11-10.DZ" n="85">
               <name>Izredna</name>
               <date when="2021-11-10"/>
            </setting>
         </settingDesc>
         <particDesc>
            <listOrg>
               <org xml:id="SDZ8-Izredna-85-2021-11-10.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="8" notBefore="2018-06-22" notAfter="2022-05-13">
                        <label>8. mandat (2018-2022)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 85. izredne seje</stage>
            <stage type="date">(10. november 2021)</stage>
            <stage type="chairman">Sejo je vodila podpredsednica Državnega zbora Tina Heferle.</stage>
            <stage type="time">Seja se je začela ob 15.05.</stage>
            <sp xml:id="SDZ8-Izredna-85-2021-11-10.sp1">
               <speaker>PODPREDSEDNICA TINA HEFERLE:</speaker>
               <p>Spoštovane kolegice poslanke, kolegi poslanci, gospe in gospodje!</p>
               <p>Začenjam nadaljevanje 85. izredne seje Državnega zbora.</p>
               <p>Obveščena sem, da se današnje seje ne morejo udeležiti naslednji poslanke in poslanci: Ferenc Horváth, Gregor Židan, dr. Franc Trček, mag. Bojana Muršič, Maša Kociper, Franc Jurša in Felice Žiža.</p>
               <p>Vse prisotne še enkrat lepo pozdravljam!</p>
               <p><title>Nadaljujemo s prekinjeno 1. točko dnevnega reda, to je Predlog priporočila v zvezi z zaskrbljujočimi razmerami v državi in nujnosti predčasnih volitev.</title></p>
               <p>Najprej uvodoma pojasnjujem, da sta bili ta točka in seja 26. oktobra prekinjeni zaradi nesklepčnosti Državnega zbora ob tretjem glasovanju o ugovoru poslanca zoper odvzem besede, zato prehajamo na odločanje o ugovoru poslanca mag. Marka Koprivca zoper odločitev takratnega predsedujočega podpredsednika Državnega zbora gospoda Jožeta Tanka, da mu odvzame besedo.</p>
               <p>Pojasnjujem še, da če bo ugovor sprejet, poslancu beseda ne bo odvzeta in bo lahko nadaljeval z razpravo. V skladu z drugim odstavkom 78. člena Poslovnika Državnega zbora o ugovoru poslanca Državni zbor odloči brez razprave in brez obrazložitve glasu.</p>
               <p>Glasujemo. Navzočih je 78 poslank in poslancev, za je glasovalo 35, proti 43.</p>
               <p><stage>(Za je glasovalo 35.)</stage> <stage>(Proti 43.)</stage></p>
               <p>Ugotavljam, da ugovor gospoda poslanca mag. Koprivca ni sprejet.</p>
               <p>Preden nadaljujemo, pa ima gospod Han postopkovni predlog.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp2">
               <speaker>MATJAŽ HAN (PS SD):</speaker>
               <p>Hvala lepa, spoštovana podpredsednica.</p>
               <p>Vidim, da tukaj nekateri sploh ne poslušajo, ne vedo, o čem so zdajle glasoval. Glasoval smo o tem … <stage>/ nemir v dvorani/</stage> Samo malo! Glasovali smo o tem, da bomo v Državnem zboru z glasovanji začeli jemati besedo poslancem oziroma poslankam. V tem primeru smo odvzeli besedo gospodu mag. Marku Koprivcu in na tej seji Marko Koprivc ne bo mogel več govoriti. On je bil eden od predlagateljev. Če si, gospe in gospodje, večina tako zamišljate demokracijo, da v Državnem zboru ne smemo in ne moremo govoriti, potem smo na zelo slabi poti in, dragi gospe in gospodje, draga koalicija in njihovi podporniki, Socialni demokrati tudi zaradi kolega, ki ste mu odvzel besedo, ne bomo več sodeloval na tej seji in zapuščamo sejo. Hvala.</p>
            </sp>
            <sp xml:id="SDZ8-Izredna-85-2021-11-10.sp3">
               <speaker>PODPREDSEDNICA TINA HEFERLE:</speaker>
               <p>Hvala lepa za vaš postopkovni predlog.</p>
               <p>Preden nadaljujemo, samo še v pojasnilo, kot trenutno predsedujoča nimam nobenega pooblastila ali pa vzvoda v poslovniku, da bi ravnala kakorkoli drugače in ne morem spreminjati odločitve, ki so jih pred mano predsedujoči sprejemali, kljub temu da se morda z njimi ne strinjam ali pa da celo po postopku niso bili pravilno izpeljani. Ampak večina je odločila, da se mag. Koprivcu ne da več besede tekom razprave.</p>
               <p>Če dovolite, prosim v dvorani za malo pozornosti. Hvala. Z razpravo bomo nadaljevali.</p>
               <p>Naslednja je k besedi prijavljena gospa Nataša Sukič.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp4">
               <speaker>NATAŠA SUKIČ (PS Levica):</speaker>
               <p>Hvala za besedo, predsedujoča.</p>
               <p>Vračati se na razpravo, ki se je odvijala pred časom, je malo nehvaležno kar takole brez nekega konkretnega uvoda, ker so stvari že med tem malo zvodenele. Ampak Vlada Republike Slovenije, to je dejstvo, načrtno ustvarja izredne razmere in na vrhu vsega polega premiera Janše stoji minister za notranje zadeve Aleš Hojs. On je tisti, pod čigar pristojnostjo je vlada prvič v zgodovini samostojne Slovenije v skladu z 9. členom Zakona o nalogah in pooblastilih policije aktivirala policijska pooblastila za prepoved gibanja na javnih mestih in šokirala ljudstvo, prebivalce Ljubljane, dne 5. 10., ko nas je pričakal zabarikadiran center mesta. Vsaj tisoč specialcev, policajev v specialni opremi, konjenica, policijski psi, vodni top in baje po izjavah policije same 400 izstrelkov plina. Pričakala nas je torej brutalna sila, ki je obračunavala z lastnim ljudstvom. In to je samo sinonim za to, da trenutno v državi dejansko vladajo izredne razmere. Te izredne razmere pa niso izpred nekaj mesecev ali pa od sedaj, ampak to ustvarjanje izrednih razmer pravzaprav poteka že vse od prvega dne ponovnega prevzema oblasti s strani Janeza Janše. Na žalost je tako. V imenu boja proti epidemij covid, ki je strašno prizadela vse, Vlada Republike Slovenije v glavnem vlada z odloki. Ministri te odloke sprejemajo na dopisnih sejah, to je navsezadnje povedala odstopljena ministrica za pravosodje, kako to poteka na nekih nočnih sejah. Če se minister ne odzove, se smatra, da se strinja. Tako to poteka od danes na jutri, kar pa ustvarja probleme. Problema sta vsaj dva. Prvi je izrazita nedemokratičnost, saj s tem izvršilna oblast pravzaprav prevzema naloge zakonodajne veje oblasti. Te stvari potekajo mimo parlamenta, tukaj se sprejemajo zakoni. Odloki se tukaj ne sprejemajo. Ko oblast nima več legitimitete, ko nima več jasne večine v Državnem zbor, ko nima več te večine v visečem parlamentu, ko hkrati tej vladi podpora javnosti pada iz meseca v mesec in niha tam nekaj nad 20 odstotki ali pa med 20 in 30 odstotki, se torej zateka k vse bolj avtoritarnih rešitvam in vlada na silo in vlada s silo. In to občutimo vsi. To je tisto, kar nas lahko skrbi, in to je tisto, kar prav kriči, da se nahajamo v stanju izrednih razmer.</p>
               <p>Dodatni problem takšnega vladanja z odloki je tudi kaos, ki ga vlada ustvarja s tem nenehnim proizvajanjem odlokov, pri čemer ljudje sploh več ne vemo, kaj velja, kaj ne in tako naprej. Skratka, to je pravzaprav najboljši način, kako v družbi s pomočjo pravnih instrumentov ustvariš razmere, ki so recimo v popolnem nasprotju z osnovnimi načeli in usmeritvami pravnega sistema, v nasprotju z zagotovitvijo nekih predvidljivih in čim bolj trajnih pravil, ki neka družbena razmerja urejajo. Seveda ta kaos ni slučajen. V bistvu je stranski učinek nezmožnosti vladanja, prvič, z manjšinsko podporo v Državnem zboru, drugič, z nezmožnostjo obvladovanje epidemije, s katero se na žalost vsi skupaj soočamo že pravzaprav dobro leto in pol. Kako je pravzaprav tak kaos obenem tudi cilj vladanja te vlade, dokazuje vsakodnevno komuniciranje vidnih glavnih vladnih predstavnikov, od predsednika vlade do ministrov pa tudi državnih sekretarjev. Žal marsikaj od tega beremo na Twitterju, in vse to kaže, da vlada Janeza Janše po eni strani res ni dorasla ustreznemu upravljanju države v teh zahtevnih časih epidemije, po drugi pa jo vodi pravzaprav želja po spreminjanju družbene ureditve in po neki podreditvi vsega, kar je možno podrediti. Pravkar poteka recimo podrejanje Energetike. To beremo zdaj zadnje dni. Takšna vlada je tista, ki predstavlja v prvi vrsti grožnjo demokraciji in veljavnemu pravnemu redu. To je vlada, ki ne spoštuje zakonov, ki ne spoštuje niti lastnih zakonov. Vemo, kašen direndaj je bil s STA. Zdaj ste končno menda podpisali pogodbo. Kakšno je izčrpavanje to bilo, kakšna kršitev zakonodaje. Vemo, kaj se dogaja z evropskimi delegiranimi tožilci in tako naprej. Ob vsej tej zmedi, kaosu in neizmerni oholosti in aroganci je pričakovan odziv ljudstva jeza. Ne gre se čuditi, da so ljudje jezni, kajti vsi skupaj potrebujemo oblast, ki bi uživala spoštovanje, ki bi uživala zaupanje, žal pa imamo oblast, ki hujska, ki nas razdvaja, ki napada sodstvo, medije, nevladne organizacije, ki pretepa svoje ljudstvo, ki daje davčne odpustke najbogatejšim, s čimer vrta luknjo v državni proračun v višini 800 milijonov evrov letno − in potem se bomo čudili, zakaj se nam sesuva javno zdravstvo, javni sistem, javno šolstvo in tako naprej − ki daje prednost 100-milijonskim nakupom nepotrebnega orožja, ki se bo uporabljalo na Natovih misijah v tujini in ni potrebno za obrambo domovine, ki uveljavlja nekonsistentne ukrepe in najraje vlada z odloki ter stopnjuje represijo iz dneva v dan. Soočeni smo tudi z vso hujšo politizacijo in militarizacijo policije, kar se kaže s povečanjem pooblastil policije, preko predlogov zakonodajnih sprememb, kadrovskimi zamenjavami na vodstvenih položajih v policiji s poslušnimi kadri, z obiski funkcionarjev stranke SDS na policijskih postajah in tako naprej.</p>
               <p>Vse to in še marsikaj bi lahko povedala, pa me čas preganja, so jasni indici, da se nahajamo v izrednih razmerah in da potrebujemo volitve čim prej. Hvala lepa.</p>
            </sp>
            <sp xml:id="SDZ8-Izredna-85-2021-11-10.sp5">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Besedo je želela predlagateljica gospa Lidija Divjak Mirnik.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp6">
               <speaker>LIDIJA DIVJAK MIRNIK (PS LMŠ):</speaker>
               <p>Hvala lepa za besedo.</p>
               <p>Nimamo več dosti časa, zato bi jaz glede na zaključek te seje kot predlagateljica rada še enkrat poudarila to, kar smo govorili že kar nekaj časa takrat, ko smo to sejo imeli tudi pozno v noč. Kaj počne ta vlada? Ta vlada v tem trenutku ljudem jemlje svobodo. Ta vlada vlada s pomočjo represije. Saj ne rabim spet ponavljati, da poliva ljudi s solzivcem pa z vodo, če se spomnite. Ta vlada ne spoštuje sodnih odločb, niti zakonov. Vmes je sicer eno veliko veliko sramoto popravila s STA, ampak to jih ne odreši tiste, v navednicah, božje kazni, ko bodo morali polagati račune. Ta vlada se gre kadrovski brutalizem. Preko tisoč 300 ljudi je menjala, zdaj trenutno je na dnevnem redu Energetika. To se počne. Glavni kriterij niso kompetence, znanje ali kaj podobnega, glavni kriterij je samo eden, glavno, da je naš in da je poslušen. To je kadrovski brutalizem. Ta vlada neotesano komunicira. Zaničljivo, podcenjujoče, zasmehljivo, škodoželjno, sramotno komunicira. Že večkrat sem povedala, da teh čivkov in vsega tega, kar uspe napisati vsak dan tudi minister Hojs, ne želim ponavljati, ker bi me bilo preveč sram. Veste, kaj to pomeni? Da ta vlada vlada z odloki in da ministri te vlade, vključno s predsednikom vlade, terorizirajo svoje državljane. Terorizirajo svoje državljane. Način vladanja te vlade poznamo v zgodovini pod imenom diktatura. Glede na to, s kom se naš predsednik vlade rad druži, pa lahko samo vidimo, kam ta vlada to Slovenijo tudi pelje.</p>
               <p>Danes se je zgodila še − kako se to reče − češnjica na torti se je zgodila na tej seji, ko so se enostavno koalicijski partnerji odločili, da bodo vzeli besedo poslancu v Državnem zboru. Ta koalicija je vzela besedo poslancu v Državnem zboru. Pa kam smo mi padli? <stage>/ nemir v dvorani/</stage> Nesprejemljivo je to za LMŠ. In nesprejemljivo je, da si nekdo v tem hramu demokracije domišlja, da lahko vzame besedo poslancu.</p>
               <p>Zato, spoštovani, v LMŠ na tej seji ne bomo več sodelovali. Hvala lepa. <stage>/ aplavz/</stage></p>
            </sp>
            <sp xml:id="SDZ8-Izredna-85-2021-11-10.sp7">
               <speaker>PREDSEDNICA TINA HEFERLE:</speaker>
               <p>Hvala lepa.</p>
               <p>Jaz bi prosila kolege poslance iz SDS, če ste lahko toliko spoštljivi, da ne komentirate vmes med razpravami, ker se to sliši po dvorani in moti razpravljavca. In ni korektno.</p>
               <p>Prosim, gospa Anja Bah Žibert, kaj imate vi? Repliko?</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp8">
               <speaker>ANJA BAH ŽIBERT (PS SDS):</speaker>
               <p>Spoštovana, vas očitno zmoti, ko jaz dvignem roko. Poglejte, ja, imam repliko in mislim, da je treba pač te stvari jasno povedati, kako in kaj stoji.</p>
               <p>Zdaj smo že drugič slišali, da smo mi poslanci odvzeli nekomu besedo. Bodimo vendarle korektni drug do drugega. Bil je postopek v tem Državnem zboru v skladu s poslovnikom, kjer je za izrečene besede, ker tudi menimo, da tudi v tem hramu demokracije ni mogoče govoriti kar vse počez, žaliti in tako naprej, bil mag. Koprivc prvič opozorjen. Ker je nadaljeval, je bil opozorjen tudi drugič in potem mu je bil izdan izrek odvzema besede. To je povsem po poslovniku in je notri ravno zato, da do takšnih zadev in ekscesov ne prihaja.</p>
               <p>Glede na to, da je gospod Koprivc zahteval glasovanje o tem odvzemu besede, smo danes to opravili. Mi nismo potrdili tega, da mu je odvzeta beseda, ampak da je bilo pravilno ravnanje takrat predsedujočega podpredsednika Državnega zbora, ki je ta ukrep izrekel. Se pravi, mi smo danes podprli pravilnost izreka ukrepov. Nehajmo s tem, da se nekomu jemlje beseda in da se jemlje možnost za razpravo. To je ena zadeva.</p>
               <p>In kot druga beseda. Res imam veliko potrpljenja, velikokrat marsikaj poslušam, ampak ko je pa preveč, je pa preveč. Kolegica poslanka mislim, da je ena zadnja v vrsti, govorim o Mirnik Divjakovi, ki lahko govori o nekem nivoju komunikacije in čivkanju in pa nekem pisanju po spletu. Na njen račun ali pa zaradi njenih objav se marsikdo dela še dodatno norca iz poslancev. Ampak kot ženska me je sram, da bi o tej objavi danes govorila, zato bom tiho, ampak se mi pa zdi, da gremo včasih nekateri res predaleč v smislu tega, da iščemo napake pri drugih, sami pa jih ne znamo odpraviti. Hvala.</p>
            </sp>
            <sp xml:id="SDZ8-Izredna-85-2021-11-10.sp9">
               <speaker>PODPREDSEDNICA TINA HEFERLE:</speaker>
               <p>Spoštovana gospa Anja Bah Žibert, najprej v pojasnilo. Jaz nimam nobene težave, če vi dvigujete roko in zahtevate besedo. Res pa je, da imamo vsi maske in nisem točno razumela, kaj pravzaprav želite. Tudi po vašem izvajanju mi ni prav jasno, kaj ste razpravljali, ker to replika ni bila. Vi ste prvi razpravljali na prejšnji seji. Dogodek, o katerem ste zdaj razpravljali v okviru replike, ni mogel biti zajet v vaši prvotni razpravi. Naj vam pojasnim, kaj replika pravzaprav je v skladu s 70. členom Poslovnika. Takole pravi: »Vsak razpravljavec ima pravico do odgovora na razpravo drugega razpravljavca, v kolikor se ta razprava nanaša na njegovo razpravo, če meni, da je bila njegova razprava napačno razumljena ali napačno interpretirana.« Torej vi ste v tem vašem izvajanju zlorabili institut replike, ker v svoji razpravi niste govorili in niste mogli fizično govoriti o nobenem odvzemu besede, ker do tega takrat še ni prišlo. Jaz sem vas sicer pustila, da ste izkoristili svojih pet minut, kot se temu reče, ampak v prihodnje vas bom pa prekinila in vsakega drugega, ki ne bo repliciral na način, kot to zahteva Poslovnik Državnega zbora. To bomo pa še pojasnili, z mesta predsedujoče je to moja dolžnost.</p>
               <p>Kar se tiče odvzema besede in postopka, ki je bil izveden na prejšnji seji, naj pa samo pojasnim, to si lahko vsak pogleda v magnetogramu, ki je javno dostopen, kolega podpredsednik gospod Tanko je besedo vzel nekoliko prehitro, ker jo je vzel ob izreku drugega opomina, poslovnik pa jasno določa, da se poslancu izreče prvi opomin, potem se izreče drugi opomin, in če poslanec po drugem izrečenem opominu še na katerikoli način moti potek seje, se mu odvzame beseda. Toliko, da bomo vedeli, o čem govorimo. Postopki vendarle niso bili čisto korektno izpeljani. Ampak kot sem že od začetka povedala, jaz nimam nobene pristojnosti in pooblastil, da ravnam kakorkoli drugače, kot da ste izglasovali to, kar ste izglasovali.</p>
               <p>Kolegica Anja Bah Žibert, imate postopkovni predlog, ampak naj vas že vnaprej opozorim, da če ne bo postopkovni predlog, vas bom prekinila in vam odvzela besedo in hkrati izrekla opomin.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp10">
               <speaker>ANJA BAH ŽIBERT (PS SDS):</speaker>
               <p>Hvala lepa.</p>
               <p>Hvala tudi za to, da ste že vnaprej povedali, kaj boste vse izrekli. Nimam nobenih težav. Moj postopkovni predlog je glede na vaše izrečeno v povezavi z mojo repliko. Najprej replika traja tri minute, ne pet minut, tako kot ste dejali vi. Verjamem, da je prišlo do lapsusa in da poslovnik poznate. Kot drugo, dejstvo je, da poslanka, ki je govorila, očitno ni razumela našega izvajanja. Saj izvajanje je lahko mimika, lahko so besede. Dejstvo je, da pač poslanka ni razumela naših …</p>
            </sp>
            <sp xml:id="SDZ8-Izredna-85-2021-11-10.sp11">
               <speaker>PODPREDSEDNICA TINA HEFERLE:</speaker>
               <p>Gospa Anja Bah Žibert, to ni postopkovni predlog.</p>
            </sp>
            <sp xml:id="SDZ8-Izredna-85-2021-11-10.sp12">
               <speaker>ANJA BAH ŽIBERT (PS SDS):</speaker>
               <p>Prosim, da mi pustite do konca, predsedujoča.</p>
            </sp>
            <sp xml:id="SDZ8-Izredna-85-2021-11-10.sp13">
               <speaker>PODPREDSEDNICA TINA HEFERLE:</speaker>
               <p>Ni postopkovni predlog in jaz sem vas opozorila.</p>
            </sp>
            <sp xml:id="SDZ8-Izredna-85-2021-11-10.sp14">
               <speaker>ANJA BAH ŽIBERT (PS SDS):</speaker>
               <p>Lepo vas prosim, glejte, enkrat ste že morali dati pisno opravičilo zaradi vaših izjav meni osebno …</p>
            </sp>
            <sp xml:id="SDZ8-Izredna-85-2021-11-10.sp15">
               <speaker>PODPREDSEDNICA TINA HEFERLE:</speaker>
               <p>Gospa poslanka …</p>
            </sp>
            <sp xml:id="SDZ8-Izredna-85-2021-11-10.sp16">
               <speaker>ANJA BAH ŽIBERT (PS SDS):</speaker>
               <p>…ko vas je nagovorila k temu odvetniška pisarna.</p>
            </sp>
            <sp xml:id="SDZ8-Izredna-85-2021-11-10.sp17">
               <speaker>PODPREDSEDNICA TINA HEFERLE:</speaker>
               <p>Gospa poslanka, to ni postopkovni predlog.</p>
            </sp>
            <sp xml:id="SDZ8-Izredna-85-2021-11-10.sp18">
               <speaker>ANJA BAH ŽIBERT (PS SDS):</speaker>
               <p>Zdaj vas pa prosim, da ne nadaljujete s takšnim delom.</p>
            </sp>
            <sp xml:id="SDZ8-Izredna-85-2021-11-10.sp19">
               <speaker>PODPREDSEDNICA TINA HEFERLE:</speaker>
               <p>Izrekam vam opomin, prvi opomin.</p>
            </sp>
            <sp xml:id="SDZ8-Izredna-85-2021-11-10.sp20">
               <speaker>ANJA BAH ŽIBERT (PS SDS):</speaker>
               <p>Skratka, dejstvo je, da je gospa poslanka narobe razumela naša dejanja in odločitev. In prav je, da sem ji v tem delu tudi replicirala. Kot drugo …</p>
            </sp>
            <sp xml:id="SDZ8-Izredna-85-2021-11-10.sp21">
               <speaker>PODPREDSEDNICA TINA HEFERLE:</speaker>
               <p>To ni postopkovni predlog.</p>
            </sp>
            <sp xml:id="SDZ8-Izredna-85-2021-11-10.sp22">
               <speaker>ANJA BAH ŽIBERT (PS SDS):</speaker>
               <p>Kot drugo, govorila je o tem …</p>
            </sp>
            <sp xml:id="SDZ8-Izredna-85-2021-11-10.sp23">
               <speaker>PODPREDSEDNICA TINA HEFERLE:</speaker>
               <p>Izrekam vam drugi opomin.</p>
               <p>Izvolite, nadaljujte.</p>
            </sp>
            <sp xml:id="SDZ8-Izredna-85-2021-11-10.sp24">
               <speaker>ANJA BAH ŽIBERT (PS SDS):</speaker>
               <p>Govorila je o tem …</p>
            </sp>
            <sp xml:id="SDZ8-Izredna-85-2021-11-10.sp25">
               <speaker>PODPREDSEDNICA TINA HEFERLE:</speaker>
               <p>Oblikujte postopkovni predlog v zvezi z uporabo poslovnika.</p>
            </sp>
            <sp xml:id="SDZ8-Izredna-85-2021-11-10.sp26">
               <speaker>ANJA BAH ŽIBERT (PS SDS):</speaker>
               <p>Tako je, samo povem vam, kje ga kršite, ampak mi ne pustite do konca. Kot drugo, zakaj je bila moja replika upravičena, je tudi to, da je govorila o neprimerni komunikaciji z naše strani. Jaz sem bila tukaj slišana, da gre za problem z našo komunikacijo. Jaz sem odgovorila na to. In to je replika. Se pravi ni razumela.</p>
            </sp>
            <sp xml:id="SDZ8-Izredna-85-2021-11-10.sp27">
               <speaker>PODPREDSEDNICA TINA HEFERLE:</speaker>
               <p>Kaj je vaš postopkovni predlog?</p>
            </sp>
            <sp xml:id="SDZ8-Izredna-85-2021-11-10.sp28">
               <speaker>ANJA BAH ŽIBERT (PS SDS):</speaker>
               <p>Moj postopkovni predlog je, predsedujoča, da vendarle se oglasite takrat, ko res prihaja do kršitev. Jaz replike nisem kršila, ker sem odgovorila na tisto, kar kolegica očitno ni razumela mene ali pa dejanja naše poslanske skupine, katere del sem, ni razumela. Samo toliko. Mislim, da je bilo nekorektno, da ste rekli, da sem zlorabila repliko. In menim, da postopkovno niste ravnali prav in vas prosim, da v bodoče vendarle pustite, da repliciramo. Hvala lepa.</p>
            </sp>
            <sp xml:id="SDZ8-Izredna-85-2021-11-10.sp29">
               <speaker>PODPREDSEDNICA TINA HEFERLE:</speaker>
               <p>Tudi to ni postopkovni predlog, če smo čisto natančni. Dajte si prebrali 69. člen Poslovnika, ki govori o postopkovnem predlogu v zvezi z rabo Poslovnika. Če je vaša interpretacija vašega nastopa drugačna kot moja, je to vaša legitimna pravica. Ampak ko vodim sejo jaz, razlagam in uporabljam Poslovnik jaz. Ocenila sem, da vaša replika ni bila replika. Ocenjujem še enkrat, da vaš postopkovni predlog ni bil postopkovni predlog v skladu s Poslovnikom in vam zato izrekam tudi drugi opomin, če ga morda v svoji vehementnem nastopu niste slišali. Torej imate drugi opomin. In naslednjič, ko boste na tej seji kršili Poslovnik, vam bom v skladu z 72. členom Poslovnika odvzela besedo. Preprosto kot je.</p>
               <p>Še pojasnilo glede tistih pet minut slave. Upam, da poznate fraze v slovenskem jeziku. To je pač uporabljena fraza, seveda pa vem, da replika traja tri minute, gospa Anja Bah Žibert. Za to vam ni treba skrbeti.</p>
               <p>Če dovolite bomo nadaljevali sejo v malce bolj kulturnem in poslovniškem slogu.</p>
               <p>Prebrala bom vse nadaljnje razpravljavce, ker jih je zelo malo še glede na seznam. Naslednja ima besedo gospa Violeta Tomić, za njo gospod Bojan Podkrajšek, za njim gospod Željko Cigler, nato gospod Robert Polnar, gospod dr. Tašner Vatovec in kot zadnji še mag. Branko Grims.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp30">
               <speaker>VIOLETA TOMIĆ (PS Levica):</speaker>
               <p>Hvala za besedo, predsedujoča.</p>
               <p>Vse to, kar gledamo na tej seji, je znak tega, mora ta vlada čim prej oditi. Toliko arogance, samovšečnosti, samovolje, kot jo doživljamo sedaj, jaz ne pomnim v 30-letni zgodovini Slovenije. In to je vse skupaj farsa. Zares je farsa demokracije, ki je ni. Zato tudi gledam in s prstom kažem na poslance neobstoječih strank trenutno, ki podpirajo to farso in to sramoto z nekakšnimi izgovori, da bodo glasovali po svoji vesti. Spoštovane in spoštovani! Vest je treba najprej imeti in se ne prodati za eno do dve plači.</p>
               <p>Sramotno je, koliko pobalinstva, koliko arogance, koliko avtoritarnosti smo deležni s strani vladajočih in poslancev. Ko potem ljudje, ki jih z odloki popolnoma izbezumijo, pridejo na mirne proteste in berejo ustavo, jih odnašajo robokopi. In ker to ni dovolj velik razlog za to, da se jih tepe in še bolj kaznuje, se jim podtakne bisere, neonaciste, cenjene v tej vladi, da so lahko provokatorji na cesti. Ko potem policaji na poziv miroljubnih protestnikov odstranijo take provokatorje, so ti policisti potem procesirani. In ko, gremo naprej, protestniki znova zahtevajo malo več demokracije, se zgodi – kaj? Zaplinijo jih. Seveda potem izumite nekakšne vodje, ki govorijo o domoljubju skupaj s poslancem Grimsom in Šiškom. Vse to imenujete vi, spoštovani, drhal. Na zadnji seji smo slišali, da na ulicah je drhal. Veste, to so državljani in državljane, to so vaši davkoplačevalci. Niso drhal, če se ne strinjajo z avtoritarnim načinom vladanja. Enkrat sem že rekla, da me spominja na Ceausesca to, kar se dogaja tukaj. In imam pravico govoriti, kajti v parlamentu smo in imamo pravico tudi kresati mogoče kdaj malo bolj ostra mnenja. To, da se odvzame poslancu beseda, je nedopustno. Tukaj je naša služba. Parlare – parlament, parlare – govoriti. Če ne govorimo, se dogaja nasilje. In vam je seveda nasilje blizu. Ja, poslancu je bila odvzeta beseda na prejšnji seji. Ampak vaš podpredsednik Jože Tanko je tako zelo subtilen, tako kot so nekateri poslanci na tej strani, kadar smo kritični do stranke SDS, predvsem pa do njenega predsednika, ki ga obravnavate kot božanstvo, kar je res nedopustno. Potem doživljamo napovedi v naprej, tako kot Baba Vanga. Sam predsednik reče, porasle bodo okužbe in okužbe, lejga, porastejo. Ali pa reče karkoli, da nam nekako preusmeri pozornost z grozljivih in katastrofalnih kadrovskih cunamijev, katastrofalnih in nedopustnih ravnanj teh ministrov, s korupcijskih afer, s pozivom k utajam davkov, k nakazovanju k nekim prijateljem oziroma žlahti samega predsednika vlade v neke davčne oaze denar, ki bi moral ostati tukaj državljanom in državljankam. In potem naše obolele za covidom vozijo v tujino, ker nimamo zdravstvenega sistema, ki bi lahko zdravil naše ljudi. Potem na meji stopiš ven, pa vidiš litvanske, češke, poljske policaje, ker očitno nimamo sposobnosti, da sami vodimo svojo državo. Žal mi je, zmanjkuje mi minut in sekund, da bi naštela vse, zakaj mora ta vlada čim prej spokati. Hvala. <stage>/ oglašanje iz dvorane/</stage></p>
            </sp>
            <sp xml:id="SDZ8-Izredna-85-2021-11-10.sp31">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Ja, usulo se je kar nekaj dvignjenih rok. Najprej se opravičujem državnemu sekretarju gospodu Kanglerju, ker sem vas spregledala. Boste takoj dobili besedo po postopkovnem predlogu in po repliki.</p>
               <p>Najprej postopkovni predlog gospod Ferjan, če sem prav videla. Ne, gospa Škrinjar ima postopkovni predlog.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp32">
               <speaker>MOJCA ŠKRINJAR (PS SDS):</speaker>
               <p>Hvala lepa.</p>
               <p>Predsedujoča, predlagam postopkovni predlog, da v tem postopku, na tej seji kakor tudi na vseh sejah Državnega zbora in odborov Državnega zbora uskladite delovanje predsednikov. Gospa Violeta Tomić je namreč tudi že meni vzela besedo, dala mi je pa opominov toliko, kolikor jih nisem jaz dala kot ravnateljica v štirinajstih letih. Hvala.</p>
            </sp>
            <sp xml:id="SDZ8-Izredna-85-2021-11-10.sp33">
               <speaker>PODPREDSEDNICA TINA HEFERLE:</speaker>
               <p>Hvala lepa. Bom to vzela kot dobronamerni predlog, čeprav vam predlagam, vam vračam žogico, da se obrnete najprej na svojega podpredsednika z vašega kroga poslanske skupine. Pa še pojasnilo. Če pravite, da ste dobili ne vem koliko opominov, je to v redu, ker brez opominov vam verjetno kolegica Tomić ne bi smela vzeti besede. Ne vem pa, o kateri situaciji govorite, tako je tudi ne morem komentirati. Verjamem, da je tudi predsednik Državnega zbora slišal vaš predlog in bo morda kaj reagiral.</p>
               <p>Repliko je želel gospod Ferjan.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp34">
               <speaker>JURE FERJAN (PS SDS):</speaker>
               <p>Najlepša hvala, gospa podpredsednica, za besedo.</p>
               <p>Dovolite mi, da v repliki povem, da ne bo ostalo v zraku oziroma da ne bo narobe razumljeno. Kolegica poslanka iz Levice Violeta Tomić očitno ni razumela, kajti za Slovensko demokratsko stranko, za to vladno koalicijo miroljubni protesti niso protesti, na katerih se mečejo granitne kocke v policiste. Niso miroljubni protesti, na katerih se mečejo petarde pod konje, na katerih so policisti, na katerih se pljuva, na katerih se grozi, na katerih se grozi s smrtjo. To za Slovensko demokratsko stranko, to za vladno koalicijo niso miroljubni protesti, kar očitno za Levico so. Žalostno.</p>
            </sp>
            <sp xml:id="SDZ8-Izredna-85-2021-11-10.sp35">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Nadaljujemo z razpravo.</p>
               <p>Besedo ima državni sekretar gospod Kangler.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp36">
               <speaker>FRANC KANGLER:</speaker>
               <p>Hvala lepa, spoštovana predsedujoča.</p>
               <p>Meni je žal, da je polovica dvorane prazna, da odgovarjam tistim, ki so dvorano zapustili in so bili tudi predlagatelji sklica te izredne seje. Očitno je koalicija v večinskem delu v tej dvorani in ima odnos do razprave, predvsem pa odnos do inštitucij Državni zbor in Vlada.</p>
               <p>Želim odgovoriti gospe Tomić, ker je nedopustno, to je sicer vaša odgovornost in odnos, da na druge poslance, in gledate poslanca Desusa, kažete s prstom, da sta se prodala za dve plači. Če se pa ne motim, vi ste pa tista poslanka, preden ste nastopili mandat Državnega zbora, da ste v javnosti glasno govorili, da si boste vašo veliko plačo znižali, a do tega trenutka besede niste držali do svojih volivcev in do državljanov Republike Slovenije. Nihče v policiji ni tepel miroljubnih državljanov Republike Slovenije. Jaz sem vam že zadnjič povedal, da huligani, huligan so v Ljubljani napadli policiste. V tistem trenutku, ko so policisti dali ukaz, da je shod razpuščen, so nastopili huligani. In če so to za vas miroljubni državljani?! Miroljubni državljani spoštujejo predpise, za razliko od huliganov. 40 policistov je bilo v vseh teh protestih poškodovanih, a samo dva protestnika. Ali so policisti namerno padali pa se poškodovali ali pa so jih huligani poškodovali? To vas ne skrbi? Napadate policiste, ki branijo ustavo, javni red in mir. Mene bi bilo sram, da so policisti tisti, ki tepejo Slovence. Ni res! Policisti so samo ljudje, ki opravljajo svojo službo. Ve pa se, kdo ne spoštuje predpisov. Nihče ni zaplinil Ljubljane. Ko govorite tuji policisti. Očitno vi ne sprejemate ustave Republike Slovenije in vseh mednarodnih aktov, ki jih je Slovenija sprejela, da smo člani Evropske unije in da Slovenija skupaj z ostalimi skrbi za šengensko mejo. Tuji policisti so na šengenski meji, ker ste bili vi tista poslanka, ki ste bili eksplicitno proti, da bi bila Slovenska vojska na meji. In ti policisti pomagajo Slovenski policiji v interesu Evrope. In tega vi ne razumete. Smo pač v Evropski uniji, meni je žal. Lidija Divjak Mirnik, ne vem, kaj naj odgovorim na tem mestu v imenu Vlade, ker jo težko v imenu Vlade tudi razumem. Sam osebno mogoče jo razumem. Nihče ni polival ljudi z vodo in solzilcem. Kadrovski brutalizem je omenila. Kaj je to kadrovski brutalizem? Jaz nisem član nobene stranke v koaliciji pa sem dobil priložnost v tej koaliciji. Predsednik Nove ljudske stranke sem. Ali je to kadrovski brutalizem? V kabinetu imamo zaposlenega aktivnega člana SD. Ali je to kadrovski brutalizem? Govorite o kadrovskem cunamiju, ko je direktor Policijske uprave Ljubljana šel za namestnika generalnega direktorja Policije. Po 20 letih, ko je bil direktor. Na njegovo mesto pa je prišel direktor Policijske uprave Kranj, ki je prišel na Policijsko upravo Ljubljana. Kakšna politika? Stroka. Ampak ker ni vam po godu, se tukaj v Državnem zboru oglašate. Gospa Lidija Divjak Mirnik je vprašala, s kom se lahko Janez Janša druži. On je predsednik in v tem danem trenutku predseduje Evropski uniji. To vas boli, in to vas bo vedno bolelo, da je v tem mandatu Slovenijo obiskalo več kot 40 predstavnikov tujih držav, članic Evropske unije in nekaterih drugih držav, in s tem tudi predsednika Vlade Janeza Janšo. Odzvali so se na povabilo predsednika Vlade Janeza Janše. Imeli ste priložnost. K gospodu Marjanu Šarcu nihče ni prihajal. To je njegov problem, če ni bil sposoben koga povabiti ali če se drugi niso odzvali na njegovo povabilo. Ampak tudi to zlorabljate, ker želite Slovenijo očrniti pred celotno Evropsko unijo. Zato pa so bili protesti s srede prestavljeni na torek, da bi preprečili veliki dogodek na Brdu. A ni vam uspelo. Vi vlagate v Državnem zboru zahtevo za sklic te izredne seje, pa vas ni nikjer. Istočasno pa vlagate zahtevo za interpelacijo ministra Aleša Hojsa. Ko ta dva dokumenta primeš v roko, sta oba identična, do besede in vejice enaka. Ali je to delo opozicije, to sami ocenite. Enaka. Tukaj očitate in zahtevate naj vlada odstopi, naj se zamenja direktor, Hojs in še ne vem kdo, tukaj pa zahtevate samo zamenjavo ministra Aleša Hojsa. Da vi kot politiki zahtevate zamenjavo direktorja policije, je hudo narobe. Izvajate pritisk na vodstvo slovenske policije. S takšnimi sklici izredne seje izvajate pritiske na policiste. In ne se sklicevati na sindikat. Bolj pametno bi bilo, da bi se sindikat ukvarjal s tistimi policisti, ki potrebujejo pravno pomoč, ne pa, da se ukvarjamo s tem, ker je en šef v policijski upravi dobil opomin pred izključitvijo. To je problem. Kdaj so se pa potegnili za navadnega policaja, ki 24 ur služi slovenskemu narodu na ulici, na meji, da lahko mi mirno spimo? To vas ne boli? Seveda ne, ker vi povzročate in želite, da pride do kaosa. Ko govorim danes tukaj v dvorani, ni zanimivo, da ste izvajali in še izvajate pritiske na poslance Desusa, posredno ali pa neposredno, da nekdo temu sledi, da jim pošilja kuverte domov z naboji, da jim na ta način grozi, izvaja pritiske. In ne samo poslancem Desusa, izvajate in ste izvajali pritiske na poslance SMC, ker vam ni uspelo nekoga drugega zlomiti. In to še ni vse. Ko predsednik Državnega zbora ostane v parlamentu, ker je pač predsednik, tisti čivki − kje je Lidija Divjak Mirnik, da se oglasi − kakšne čivke so njen predsednik pa drugi predsedniki strank sprožili proti predsedniku Državnega zbora?</p>
               <p>Še nekaj za konec, pa se bom še oglasil, ker imam še 5 minut. Vi izključujete vse, ki drugače mislijo kot vi. Mi pa povezujemo in združujemo. Nekomu je lahko smešno, ima vso pravico, ampak nekdo, ki vozi dva mercedesa pa porscheja in mu je vse smešno, se druži s tistim, ki, če bo prišel na oblast, mu bo prvi dan ta dva mercedesa oziroma mercedesa in BMW pobral, ker imajo v statutu to zapisano, da je treba v Sloveniji izpeljati ponovno nacionalizacijo. On pa njih podpira pa se ne zaveda, da se mu bo jutri ravno to zgodilo, kar se je nekaterim leta 1945.</p>
               <p>Pa pustimo, mene skrbi prihodnost. Nedopustno pa je, da se poslancem in vidnim predstavnikom vlade grozi na različne načine. Leta 2012 so v Mariboru zvonili svetnikom. Kdo? Levičarji. Tisti, ki so ustanavljali stranke iz Levice. Jutri bom ponovno v tej hiši. Sklicana je seja Odbora za kmetijstvo glede službenih psov in službenih konjev. Poglejte, gospodje iz Levice, tukaj je posnetek z leta 2012. Kozla ste pripeljali na proteste med policiste, med petarde, med plin, pa nihče od vas ni protestiral. Za policijske konje in pse pa je poskrbljeno tako, kot mora biti.</p>
            </sp>
            <sp xml:id="SDZ8-Izredna-85-2021-11-10.sp37">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Gospod Bandelli, vi nimate replike, ker niste razpravljali na prejšnji seji … <stage>/ nemir v dvorani/</stage> Nimate replike, ker niste razpravljali, saj to verjetno vemo. Lahko se boste prijavil v delitvi časa, če ga bo kaj ostalo, pa boste potem v razpravi reagirali.</p>
               <p>Gospa Tomić, vi tudi nimate replike, ker nimate več časa. Naj bo postopkovni predlog v zvezi z rabo poslovnika, če ne tudi vas opozarjam, tako kot sem kolegico Bah Žibert, da vam bom dala opomin, če boste izkoristili postopkovni predlog za repliko.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp38">
               <speaker>VIOLETA TOMIĆ (PS Levica):</speaker>
               <p>Hvala, predsedujoča.</p>
               <p>Seveda imam postopkovni predlog, da predstavnik Vlade pride sem in laže in manipulira, je nedopustno. Sklicuje se na lažni manifest, ki ga je natisnil SDS. Govori o meni, kot poslanki, ki naj bi obljubljala minimalce, pa so to spet fake news, ki ga je sproducirala Nova24 v smislu diskreditacije …</p>
            </sp>
            <sp xml:id="SDZ8-Izredna-85-2021-11-10.sp39">
               <speaker>PODPREDSEDNICA TINA HEFERLE:</speaker>
               <p>Gospa Tomić, to ni postopkovni predlog…</p>
            </sp>
            <sp xml:id="SDZ8-Izredna-85-2021-11-10.sp40">
               <speaker>VIOLETA TOMIĆ (PS Levica):</speaker>
               <p>…umora osebnosti in tako naprej…</p>
            </sp>
            <sp xml:id="SDZ8-Izredna-85-2021-11-10.sp41">
               <speaker>PODPREDSEDNICA TINA HEFERLE:</speaker>
               <p>V zvezi s čim imate postopkovni predlog?</p>
            </sp>
            <sp xml:id="SDZ8-Izredna-85-2021-11-10.sp42">
               <speaker>VIOLETA TOMIĆ (PS Levica):</speaker>
               <p>Moj postopkovni predlog je, da se gospod Kangler obnaša,prvič, spoštljivo, drugič, da komunicira na podlagi preverjenih dejstev. Na notranjem ministrstvu imeti nekoga, ki kleveta in govori laži, je res nevarno in nedopustno. In to, da so zaplinili otroška igrišča, nima nobene zveze s protestniki, mimoidoče, da je Tone Stojko kot kronist, ki 50 let spremlja politiko, dobil solzivec v oči, veste, tukaj je pa problem. Jaz edino prosim gospod Kangler, da loči, da je na vsakih protestih veliko skupin.</p>
            </sp>
            <sp xml:id="SDZ8-Izredna-85-2021-11-10.sp43">
               <speaker>PODPREDSEDNICA TINA HEFERLE:</speaker>
               <p>Gospa Tomić, to ni postopkovni predlog. Prosim …</p>
            </sp>
            <sp xml:id="SDZ8-Izredna-85-2021-11-10.sp44">
               <speaker>VIOLETA TOMIĆ (PS Levica):</speaker>
               <p>Veliko skupin je in naj neha posploševati. Ker s tem izkazuje svojo nevednost …</p>
            </sp>
            <sp xml:id="SDZ8-Izredna-85-2021-11-10.sp45">
               <speaker>PODPREDSEDNICA TINA HEFERLE:</speaker>
               <p>Gospa Tomić …</p>
            </sp>
            <sp xml:id="SDZ8-Izredna-85-2021-11-10.sp46">
               <speaker>VIOLETA TOMIĆ (PS Levica):</speaker>
               <p>…ali pa namerno laže.</p>
            </sp>
            <sp xml:id="SDZ8-Izredna-85-2021-11-10.sp47">
               <speaker>PODPREDSEDNICA TINA HEFERLE:</speaker>
               <p>To ni postopkovni predlog in vam izrekam opomin, kot sem vam obljubila.</p>
            </sp>
            <sp xml:id="SDZ8-Izredna-85-2021-11-10.sp48">
               <speaker>VIOLETA TOMIĆ (PS Levica):</speaker>
               <p>Hvala. Z užitkom sprejmem.</p>
            </sp>
            <sp xml:id="SDZ8-Izredna-85-2021-11-10.sp49">
               <speaker>PODPREDSEDNICA TINA HEFERLE:</speaker>
               <p>Prosim, če v prihodnje ne zlorabljate postopkovnih predlogov za repliciranje. Kot rečeno, imate prvi opomin. Besede vam pa tako ali tako ne bom mogla vzeti, ker nimate več časa za govoriti. Nadaljujemo z razpravo. Nič več nobenih zapletov.</p>
               <p>Naslednji ima besedo gospod Bojan Podkrajšek. Ga ni. Nadaljujemo pa z gospodom Robertom Polnarjem, ki pa je.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp50">
               <speaker>ROBERT POLNAR (PS DESUS):</speaker>
               <p>Hvala za besedo, gospa podpredsednica. Gospe poslanke, gospodje poslanci!</p>
               <p>Če razpravljamo zato, da eden drugemu dokažemo, da je slovenska politika samo tisto, kar sem nam vsiljuje kot imperativ ali pa kar se nam določi z različnih strani, potem je zares popolnoma vseeno, kaj mi sploh mislimo. Ni je zablode, ki se je ne da upravičiti, za katero se ne da dokazati, da je bila neizogibna, da smo jo morali samo ublažiti. Vselej je možno poiskati razloge za proslavljanje lastnega poraza. Če torej s to današnjo razpravo želimo dokazati, da so naši neuspehi neizogibni, potem bomo zlahka opravili to nalogo, zakaj v apologetiki je vse dovoljeno in vse mogoče. Apologetika lahko tudi največjo izkrivljenost proslavi kot natančno doumljeno nujnost. Po naši opozicijski apologetiki obstajata samo dva motiva za kritiziranje aktualne oblasti: splošno nevzdržno stanje vseh zadev v državi in nujnost predčasnih volitev, ki bodo same po sebi, zgolj z njihovo izvedbo, odpravile tako stanje. Zelo enostavno stališče. Ni ga bezjaka, kateremu takšno stališče ne bi prišlo prav, ki ga ne bi mogel prakticirati, ki se z njim ne bo počutil v bližini popolnosti, zanesen z njegovo vrtoglavico, ohol in predrzen. Bezjak vedno najde še večjega bezjaka za to, da ga občuduje. Apologeti so praviloma brez takta. Nimajo občutka za mero, občutka za neumestnost, za nedopustnost. Ravno to denuncira dejanja tudi najsposobnejših med njimi. Naenkrat nastopi trenutek vulgarnosti, ki jih izenači z navadnimi prostaki v njihovi slavni preprostosti.</p>
               <p>Predlagatelji seje se z moralističnimi abstrakcijami zgražajo nad dvema procesoma, ki se, kakor kaže, izvajata znotraj slovenske policije. Prvi je proces spoprijemanja s kalkulantsko indoletnostjo dela policijske birokracije. Tisto indolentnostjo, ki je obeležena s slavno tradicijo inertnega kompromisarstva z divjaštvom in nasiljem. Drugi pa je proces sprejemanja odločitev, s katerimi se namerava policijo preobraziti iz kroničnega sindikalnega problema v resno državno institucijo. Nosilci obeh procesov in odločevalci so ljudje, ki jih je zavoljo tega treba sežgati na grmadi. Njihovo početje je za državo popolnoma nesprejemljivo, zakaj slovenski policiji mora biti namenjen, po prepričanju predlagateljskih izganjalcev duhov, en sam status, status nezainteresiranega evidentičarja. V žalostnem igrokazu naše politične mitomanije se je tako pojavilanova figura: apologet divjaštva, nedvoumen, pravilen, nedotakljiv, vselej na uslugo tistim, ki se proti virusu in proti bolezni borijo z divjanjem po ljubljanskih ulicah. Proti njemu smo vsi ostali samo sovražniki Slovenije, zato ker je Slovenija v njem izpolnjena do vseobsežne brezproblematičnosti. Apologet divjaštva s političnim lizunstvom in laskavostjo brani divjaštvo pred redom, nemočne pred močnimi, brani Slovenijo pred samo seboj kot instinktivni graničar poniglavosti, samoljubnosti in sfanatizirane monomanije. Mrzi dejstva, ki niso njemu v prid, deluje nepopustljivo ter je pogoj njegovega obstajanja v tem, da onemogoča karkoli drugega. Apologet divjaštva je mera, ki ukinja vse druge mere kot destrukcijo Slovenije. Njegovo hrabrost nam je prerokoval že Dostojevski v liku Ferdiščenka. On zmaga na vsakem tekmovanju za najsramotnejši podvig. Ta gomoljasti mutant slovenskih napak in zablod bo ukrenil vse, da prevzame glavno vlogo v naši usodi. Zato zagovarja razuzdanost najnizkotnejših strasti, dopušča vse, kar izključuje minimalno urejenost. Za njega je minimalna stopnja urejenosti glasnik uničenja, red je strup. Apologet divjaštva se neomajno ponižuje, zato da bi mogel neomejeno sramotiti. Nič ga ne more bolj izzvati, ne razvneti njegovega gneva kakor razmišljujoč človek, protagonist pustolovščine, v kateri univerzalno na enkraten način vzpostavlja eno od svojih brezštevilnih oblik, človeka, ki misli s svojo glavo. Vse, vse, samo ne urejenosti, vpije apologet divjaštva. Ukiniti urejenost, onemogočiti jo vsepovsod, zakaj urejenost je subverzija njegove originalnosti, urejenost odkriva njegovo prostaštvo, politikantski kič in njegovo brezobzirnost. Varuj se Slovenija ureditve, ki ti jo vsiljuje apologet divjaštva! To je brlog neznačajnosti in brezobličnosti, to je brezno neuspeha in izginjanja. Apologeti divjaštva imajo svoje sestanke. Tam se cementira pravica do vsega in pripravljenost na vse. Pravica do vsega je njihov edini vodnik. Nekoliko so zamenjali pretekle relacije, niso pa zamenjali načel popolne brezsramnosti in neusmiljenosti. Še naprej se veselijo zlu. Apologet divjaštva izključuje tveganje in negotovost, naključje in igro, znano in neznano. Nadvse odklanja nemogoče, zato ker je nemogoče za njega nesmiselno. Pri njemu ni skušnjav, ker sta poprej ubogljivost in lakajsko ugibanje prihodnosti v pogledih in gestah njegovih čelnih mož in žena. Povsod okoli njega vlada prazna zaupljivost. Varuj se Slovenija maščevalne ambicioznosti apologeta divjaštva in njegove hudobne priliznjenosti! Njegova zagrenjenost in neprikrita mržnja predrzno zlorabljata tvojo dramo, epidemiološko in družbeno, in jo polagata na njegov zasebni račun. Varuj se tistih, ki vsemu odvzemajo vrednost kot naravni sovražniki urejenosti, zato ker apologeti so enaki, šele raznolikost vzpostavlja duha! Nasprotno. Sledi resnici, Slovenija, tistemu obzorju, ki izgrajuje avtentično eksistenco in njeno delovno verodostojnost! Resnica ni samo preverljiv odnos, je neprimerljivo več od tega. To je sama možnost človekove posebnosti, zveličavne vrednosti njegovih dejanj, s katerimi se vzdiguje njegov svet, ta neizčrpna raznolikost večnosti v obliki vsake podrobnosti. Samo tako raznolikost proslavlja tisto najgloblje. Vsepovsod brezmejno daleč od vsakega relativizma in njegovega nemočnega nemira. Vse, kar se danes dogaja na slovenski politični sceni, ni nič novega. Je samo hitrejše in brutalnejše nadaljevanje slabih procesov iz preteklosti. Današnja kritika oblasti ni del evolutivnega procesa, na koncu katerega se ustvari kritični ambient, ampak govorimo o procesu poglabljanja delitev na nas in na njih, na naše in na njihove. Njih in njihove bomo vselej napadali. Nas in naše pa bomo vselej branili, pri tem pa brezkompromisno kršili osnovna etična načela in standarde. Govorim torej o kritiki, ki je ostro obarvana, strankarsko interesno in klanovsko. Čeprav je taka vrsta pristranske kritike boljše od molčanja, pa ne vzbuja upanja, da bi se politični prostor lahko civiliziral. V takem ozračju je nemogoče odpreti kompleksne politične, socialne in ekonomske teme. Vse se reducira na eno samo vprašanje in dilemo, kdo bolj krade in kdo je več nakradel − naši ali njihovi? Nič več se ne da povedati. Vsaka naša izjava povečuje obstoječi ali pa začenja nov nesporazum. Pred tem iracionalnim dejstvom smo popolnoma nemočni. Iste besede imajo mnoge in različne pomene, o katerih pa mi sploh ne odločamo. Vemo, kaj govorimo, ne vemo pa, kaj bodo drugi v tem slišali. Ni načina, s katerim bi naše besede naredili enoznačne ali pa jih vsaj približali enoznačnosti, da bi preprečili radikalne nesporazume. Ali bi spričo tega, da sami sebe čedalje manj razumemo − in kaže, da razumemo tudi naravo tem manj, čim mogočnejša sredstva za svoje udejstvovanje najdemo v njej − ali bi torej spričo te fantastične podobe še lahko našli mentalno prijemališče za prihodna ravnanja? Morda pa bi nam prav prišla tista zadnja in vzvišena, najgloblja, najbolj preprosta in najresničnejša beseda, ki je bila nekoč izgovorjena nad človeškim rodom, torej tudi nad njegovo politiko, njenimi nauki in konflikti. Morda pa lahko zašepetamo sami pri sebi tisto tako razvidno sentenco: Saj ne vedo, kaj delajo.</p>
               <p>No tako, gospa podpredsednica, kolegice in kolegi, tole sem vam kanil povedati. Hvala lepa.</p>
            </sp>
            <sp xml:id="SDZ8-Izredna-85-2021-11-10.sp51">
               <speaker>PODPREDSEDNICA TINA HEFERLE:</speaker>
               <p>Hvala lepa tudi vam.</p>
               <p>Glede na odjavljene razpravljavce in glede na to, da je nekaterim poslanskim skupinam potekel tudi čas, smo izčrpali seznam razpravljavcev in prehajamo v sklepni del razprave, v katerem dobita besedo še predstavnik Vlade in predstavnik predlagatelja. <stage>/oglašanje iz dvorane/</stage> Potem bo pa delitev časa in se boste lahko prijavili še ostali zainteresirani.</p>
               <p>Najprej imate sedaj besedo, gospod Kangler, za zaključni del razprave. <stage>/ oglašanje iz dvorane/</stage> V delitvi časa se boste pa tudi lahko prijavili in boste dobili besedo kot predzadnji pred predlagateljem, če bo želel.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp52">
               <speaker>FRANC KANGLER:</speaker>
               <p>Hvala lepa, spoštovana podpredsednica. Spoštovani poslanke in poslanci!</p>
               <p>Danes smo bili priča razpravi v Državnem zboru in tudi v preteklosti zaradi zahteve, ki jo je sklicala tako imenovana opozicija KUL. Opozicija KUL je zbrala dovoljšnje število glasov, da se je seja odvila, čeprav sklepčnosti ni zagotovila. Pa vendar je zahtevala in priporoča Vladi Republike Slovenije, da zamenja ministra Aleša Hojsa. V imenu Vlade Republike Slovenije sporočam, da Vlada Republike Slovenije ne bo zamenjala ministra Aleša Hojsa, ker je opozicija KUL vložila interpelacijo in je to stvar Državnega zbora in ne Vlade. Opozicija KUL predlaga, da se sproži postopek razrešitve generalnega direktorja Policije dr. Antona Olaja. Vlada vam sporoča in tudi minister za notranje zadeve, ker je edini poklican, da ne bo predlagal zamenjave generalnega direktorja Policije dr. Antona Olaja, ker ocenjuje, da dr. Anton Olaj dobro, profesionalno in vestno vodi slovensko policijo. Vlada zagotavlja, da ima Slovenija strokovno in nepolitično, profesionalno policijo. Vsi ti pritiski na vodstvo slovenske policije in posamezne predstojnike v policiji so nedopustni. Državnemu zbor koalicija KUL daje priporočilo, da naj zaradi stanja in situacije vlada odstopi. V imenu vlade vam sporočam − žalostno je to, da ste se tudi sami nekateri poslanci iz opozicije prepričali, da ima vlada večino v državnem zboru, to je najmanj 46 glasov − da je vsako javno razpravljanje odveč, da vlada nima večinske podpore. Vlada ima večinsko podporo, in to je 46 glasov.</p>
            </sp>
            <sp xml:id="SDZ8-Izredna-85-2021-11-10.sp53">
               <speaker>PODPREDSEDNICA TINA HEFERLE:</speaker>
               <p>Hvala lepa. Besedo ima še predlagatelj, dr. Matej Tašner Vatovec.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp54">
               <speaker>DR. MATEJ TAŠNER VATOVEC (PS Levica):</speaker>
               <p>Hvala. Tudi hvala za ta sporočila s strani Vlade.</p>
               <p>Spoštovani državni sekretar, jaz bi se vrnil na lik apologeta divjaštva, ki ga je opisal in izoblikoval kolega orator Polnar. Mislim, da v tej njegovi definiciji manjka en del vidika. Jaz se strinjam z nekaterimi od teh njegovih opredelitev glede trenutne družbe in tega, kar se dogaja. Dejansko imamo neko skupino ljudi, ki bi jo lahko imenovali apologeti divjaštva. Mislim pa, da je neko zastranitev naredil kolega Polnar v smislu, kaj vse vključuje logika tega apologeta divjaštva. Predvsem bi morala vključevati ta podoba tega apologeta nekatere stvari, ki jih je recimo izpostavil gospod Kangler v svojem odzivu na razpravi poslank Lidije Divjak Mirnik in kolegice Violete, ko je v bistvu strosil tako kot na začetku te seje oziroma na prvem začetku te seje nekaj tednov nazaj celo kopico zavajanj in laži. In to je mislim da eden od ključnih vzrokov, zakaj je ta seja in zakaj so bila ta priporočila sploh spisana. Ker smo priča nekemu divjaštvu, divjaštvu, ki ga izjava vlada, ki ga izvaja skupina ljudi, ki je trenutno v državi na oblasti, in se kaže v nekem popolnem preziru do vsega, kar so bili neki osnovni civilizacijski temelji državne ureditve. Tisti temelji, ki se, gospod Polnar bo to vedel, že iz časa razsvetljenstva ločijo na leve in desne, ko so se oblikovali prvi obrisi parlamentarizma. Ta dihotomija, o kateri on govori, o levih in desnih, je nekaj, kar je srčika demokracije. Gre za spopad različnih idej, ki se tudi kaže predvsem v odnosu do tega, kako ta dva pola ali pa te dve strani parlamenta razumeta predvsem svoje prebivalke in prebivalce. Če govorimo o apologetih divjaštva, jih moramo iskati na žalost v trenutni oblasti. Ker to, kar počne trenutna oblast, je divjaštvo nad lastnimi ljudmi. Gospod Kangler pravi, da nihče ni zaplinil Ljubljane. Jaz ne vem, ali so tisti posnetki, ki smo jih vsi videli, bili zmontirani, ali je bil to nek akcijski film in ne vem kaj. Nihče v tej dvorani od sklicateljev teh priporočil ne zagovarja nasilništva na protestih in ne zagovarja tega, kar počnejo določeni, ja, in bom uporabil to besedo, huligani na teh protestih. Nihče jih ne zagovarja. Ampak, gospod Kangler, ko vi rečete, da ste se odzvali na nasilje, to pa je laž. To, kar vi razlagate, drži do točke, ko rečete, da je policija razpustila shod. Drži. Ampak do tistega trenutka in po tistem trenutku pred uporabo vodnega topa in množično uporabo solzivca, kolikor jaz vem, ni bilo zalučane še nobene granitne kocke, ni bila odvržena nobena petarda in ni bilo nobenega fizičnega nasilja nad policisti, ki se jim seveda zahvaljujem za vso delo, ki ga počnejo v tej državi. Vi pa govorite o tem, tudi vaš minister, kako so mevže in lenuhi. In to, kar mi poudarjamo, je to, da je tisti trenutek zaradi nekih političnih ukazov policija bila prisiljena uporabiti prekomerno silo. In to je oblika divjaštva in apologeti takega divjaštva ste tisti, ki to zagovarjate.</p>
               <p>Divjaštvo je tudi to, da minister v trenutni vladi, ki je bil minister te iste stranke v eni prejšnji vladi, mislim da zdaj že dveh tednih, je ujet v neke prisluhe, kjer dejansko razpravlja z enim od podjetnikov o izpeljavi gospodarskega kriminala, še vedno vztraja na svojem položaju. Divjaštvo je to, da nobena od koalicijskih partneric, niti tista, kateri pripada, ni sposobna reči, ja, za nas je to nedopustno, tak minister ne more biti več minister. To je tudi oblika divjaštva, in to je tudi signal, ki ga pošilja ta oblast ljudem. Zaradi takšnih primerov smo mi sklicali ta priporočila in zaradi takšnih primerov mi ocenjujemo − in v vsaki normalni državi bi bilo tako − da bi bile predčasne volitve edina točka dnevnega reda v javni razpravi v državi. Ampak vaša aroganca in vaš odnos, ki je popolnoma prezirljiv do vseh, ki razmišljajo vsaj malo drugače od vas, je pravo divjaštvo in apologeti divjaštva so tisti, ki vas ohranjano na teh položajih.</p>
            </sp>
            <sp xml:id="SDZ8-Izredna-85-2021-11-10.sp55">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Repliko ima gospod Robert Polnar.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp56">
               <speaker>ROBERT POLNAR (PS DeSUS):</speaker>
               <p>Hvala za besedo, gospa podpredsednica.</p>
               <p>Prva stvar. Svojo razpravo sem zgradil izključno na gradivu, ki je bilo predloženo za sejo. To je bilo za mene osnovno vodilo. Namenoma sem jo zastavil tako, da je moje izvajanje mogoče interpretirati na različne načine. Tudi sem pričakoval podobno reakcijo, kot se je zdaj zgodila. Toda pri vsej tej zgodbi osebno mislim, da ne gre predvsem za stvar interpretacije. Tukaj gre za nekaj povsem drugega. Tukaj gre za stvar nivoja. Veste, gospe in gospodje, smo ljudje, ki premoremo nivo, pod katerega se ne moremo spustiti, in so ljudje, ki premorejo nivo, nad katerega se jim ni dano povzpeti. Hvala lepa.</p>
            </sp>
            <sp xml:id="SDZ8-Izredna-85-2021-11-10.sp57">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>S tem smo izčrpali seznam razpravljavcev. Vsi, ki ste bili prijavljeni in ste to želeli, ste dobili besedo. Ker pa je čas, določen za razpravo, še ostal, sprašujem, če je še interes v okviru 71. člena Poslovnika. Vidim, da je. Zato naj preberem še opozorilo, da če želita razpravljati tudi eden izmed predstavnikov predlagatelja in pa predstavnik Vlade, prosim, da se prav tako prijavita s pritiskom tipke za vklop mikrofona. V tem primeru dobita besedo kot zadnja, in sicer najprej predstavnik Vlade, nato pa še predstavnik predlagatelja.</p>
               <p>Zdaj pa sprožam listo. Prosim, prijavite se vsi zainteresirani. Imamo 29 prijavljenih razpravljavcev, vsak ima minuto in 14 sekund na voljo.</p>
               <p>Preden pa začnemo z razpravo, ima postopkovni predlog gospod Marko Bandelli.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp58">
               <speaker>MARKO BANDELLI (PS SAB):</speaker>
               <p>Hvala, predsednica.</p>
               <p>Jaz sem vedel, da bodo na opoziciji izkoristili ta njihov sistem, klasičen, da lahko uniči koalicijo, ja, se opravičujem, saj je bila vedno opozicija, pa saj bo kmalu nazaj opozicija. Ta inštrument prepreči lahko tudi ostalim, da bi kaj govorili. Drugega nimam kaj povedati.</p>
               <p>Če mi preostane še minuta, ko pridem na vrsto, pa bom povedal, kar sem mislil povedati spoštovanemu državnemu sekretarju, ki me je omenil v svoji razpravi.</p>
            </sp>
            <sp xml:id="SDZ8-Izredna-85-2021-11-10.sp59">
               <speaker>PODPREDSEDNICA TINA HEFERLE:</speaker>
               <p>Hvala lepa, gospod Bandelli.</p>
               <p>Razumem vaš postopkovni pomislek ali pa predlog, nimam pa nobenega manevra, da bi lahko kaj spremenila. Bomo pa zdaj videli in prebrali vse prijavljene razpravljavce, če bodo res razpravljali.</p>
               <p>Prvi dobi besedo Jožef Lenart.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp60">
               <speaker>JOŽEF LENART (PS SDS):</speaker>
               <p>Hvala lepa za besedo, predsedujoča.</p>
               <p>V sklicu današnje razprave so očitki, da je ta vlada manjšinska, nima podpore, zato bi morala pustiti svoje mesto in oditi, naj se zgodijo čim prej volitve in tako naprej. Kaj naj rečem? Želi se tudi prikazati to vlado, da je nedemokratična in nekako se lahko takole izrazim, v celotni zahtevi in pa očitku predlagateljev, so kulovci dejansko hujskate prebivalstvo proti tej vladi. To je vse, kar je opisano v teh zahtevah. Se pravi, vlada naj odstopi, minister naj odstopi, direktor policije dr. Olaj naj odstopi. Ampak če smo odkriti, ulično nasilje je bilo in policija je delovala, da zaščiti ljudi, Ljubljančane in tudi nas poslance. Se pravi, kako ne bi podpirala tega. Ta vlada ima dobre rezultate, zaradi tega naj vlada ostane. Torej so očitki totalno neresnični. Hvala.</p>
            </sp>
            <sp xml:id="SDZ8-Izredna-85-2021-11-10.sp61">
               <speaker>PODPREDSEDNICA TINA HEFERLE:</speaker>
               <p>Naslednja ima besedo gospa Mojca Škrinjar.</p>
            </sp>
            <sp xml:id="SDZ8-Izredna-85-2021-11-10.sp62">
               <speaker>MOJCA ŠKRINJAR (PS SDS):</speaker>
               <p>Hvala lepa.</p>
               <p>Gospod Vatovec je prej govoril neresnice. Ni res, da je policija divjala, divjali so ljudje pred parlamentom. In ni res, da niso metali noter granitnih točk. Sama sem bila priča temu, bila sem v parlamentu, na seji dveh odborov, odbora za infrastrukturo in kulturo. Začelo se je tako, da je bilo najprej zunaj vpitje, potem pa so bile petarde, potem pa so se začele metati granitne kocke v parlament in tudi ogenj je bil zraven. Mi smo bili ujeti v samem parlamentu, nismo vedeli, kako bomo ven prišli, nismo vedeli, ali bomo sploh živi prišli ven, ali bo parlament zagorel prej, preden bo prišla policija. In v resnici ni bilo nič drugega možno, kot da je policija razpustila shod tako, kot ga je, ker sicer bi nas pobili. Zgledalo je tudi tako, da bodo vdrli v parlament. Mi smo bili sami tukaj in zunaj nekaj ubogih policistov, ki so jih napadali, in seveda je bila potrebna intervencija policije. Vse se je zgodilo, vse nasilje se je zgodilo prej. To vam zagotavljam in tukaj smo priče do tega.</p>
            </sp>
            <sp xml:id="SDZ8-Izredna-85-2021-11-10.sp63">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Zdaj smo priča manevru, ki ga je prej omenil že gospod Bandelli. Odjave se kar vrstijo. Naslednji bi moral razpravljati mag. Marko Pogačnik, ki ga ni v dvorani. Naslednja bi morala razpravljati gospa Eva Irgl, ki se je odjavila.</p>
               <p>Naslednji razpravljavec je gospod Boštjan Koražija.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp64">
               <speaker>BOŠTJAN KORAŽIJA (PS Levica):</speaker>
               <p>Spoštovana predsedujoča, najlepša hvala za besedo.</p>
               <p>Vlada je sama povzročila to, da so ljudje odšli na ulice in pokazali, da se ne strinjajo s tem, kar počne trenutna vlada, ker dejansko se ta vlada obnaša kot neki politični gangsterji iz 30. let prejšnjega stoletja. To ni način vladanja, to ni način demokracije, to sploh demokracija ni. Vlada je povzročila, da so ljudje šli na ulice, so se vam uprli, in to tudi jasno in glasno pokazali.Potem pa ste ljudi, ki so demokratično in jasno pokazali, da se ne strinjajo z vašimi odloki in dejanji, dejansko zasuli in zalili s solzivcem za zahvalo.</p>
               <p>Takšne vlade ne samo, da si ne zaslužimo, takšne vlade ne smemo imeti. Tako da čim prej na predčasne volitve, da spet postavimo demokracijo na noge. Trenutno je na zelo trhlih nogah oziroma na temeljih oziroma že ti temelji skoraj več ne obstajajo. Hvala.</p>
            </sp>
            <sp xml:id="SDZ8-Izredna-85-2021-11-10.sp65">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Naslednji bi moral imeti besedo gospod Leon Merjasec, ki se je prav tako odjavil. Naslednja ima besedo gospa Nada Brinovšek, ki se je prav tako odjavila. To so res korektni manevri, kolegi poslanci iz SDS. <stage>/ nemir v dvorani/</stage> Naslednji je gospod Tomaž Lisec. Gospod Tomaž Lisec ima besedo. Se je tudi odjavil.</p>
               <p>Spoštovani kolegi iz SDS in NSi, jaz komentiram kot predsedujoča, ker je nekoliko nenavadno, da se v delitvi časa prijavi 29 poslank in poslancev, potem pa se kot po tekočem traku odjavljate. Moja dolžnost je, da preberem seznam prijavljenih razpravljavcev in ugotovim, da ste odjavljeni. To ni nič nenavadnega in ne vem, zakaj se razburjate.</p>
               <p>Naslednja prijavljena je Alenka Jeraj, ki se prav tako odjavlja.</p>
               <p>Vmes imamo postopkovni predlog.</p>
               <p>Gospod Koražija, izvolite.</p>
            </sp>
            <sp xml:id="SDZ8-Izredna-85-2021-11-10.sp66">
               <speaker>BOŠTJAN KORAŽIJA (PS Levica):</speaker>
               <p>Gospa predsedujoča, najlepša hvala za besedo.</p>
               <p>Prosim vas, da na drugi strani že umirite SDS in NSi, ki konstantno skačeta v zrak, konstantno komentirata vmes med razpravami. To se dogaja zadnje pol leta non stop. Jaz tega več ne morem in ne želim več prenašati. Jaz sem tukaj na tej strani tiho in vas poslušam in sem do vas, kako se temu reče, politično lojalen, da vas pač prenašam. Ampak potem tudi vi to na drugi strani počnite. Ne pa, da potem stalno govorite, kar se tukaj na tej strani dogaja, sami sebe pa nikoli ne vidite, ker si nikoli ne nastavite ogledala. Enkrat si ga boste pač morali nastaviti in se tudi sami začeti poslušati. Ker konstantno se derete, kričite kot, ne vem, ne bom zdaj rekel, v nekem razpuščenem osnovnošolskem razredu. Hvala.</p>
            </sp>
            <sp xml:id="SDZ8-Izredna-85-2021-11-10.sp67">
               <speaker>PODPREDSEDNICA TINA HEFERLE:</speaker>
               <p>Hvala lepa za vaš predlog. Saj tudi sama poskušam ves čas miriti ta del dvorane, kjer sedijo kolegi iz SDS in NSi, pa mi pač ne uspeva prav dobro. Pa ne zaradi moje nesposobnosti, ampak zaradi česa drugega.</p>
               <p>Naslednji razpravljavec je gospod Bojan Podkrajšek. Ga ni v dvorani. Naslednji razpravljavec je gospod Andrej Černigoj.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp68">
               <speaker>ANDREJ ČERNIGOJ (PS NSi):</speaker>
               <p>Spoštovana gospa predsedujoča, hvala za besedo. Spoštovani državni sekretar, spoštovane kolegice in kolegi!</p>
               <p>Naj za začetek in uvodoma povem, da jaz, odkar se je današnja seja Državnega zbora začela, prav mirno in stoično sedim na svojem mestu, se ne razburjam in ne komentiram. Zato prosim svoje predhodnice in tudi vas, da ste v svojih komentarjih eksaktni.</p>
               <p>Kar se pa tiče današnje razprave, ki sem jo tudi že komentiral na prejšnji seji, lahko samo ponovim, da današnja seja, izredne razmere v državi in nujnost predčasnih volitev, nima podlage ne v njihovih argumentih ne v njihovih dokazih.</p>
               <p>Zato bom z velikim veseljem ponovil to, kar sem naredil tudi na odboru in kjer sem glasoval proti. Hvala.</p>
            </sp>
            <sp xml:id="SDZ8-Izredna-85-2021-11-10.sp69">
               <speaker>PODPREDSEDNICA TINA HEFERLE:</speaker>
               <p>Hvala lepa, gospod Černigoj. Se strinjam z vami v delu, kjer ste rekli, da moramo biti bolj eksaktni. Se bom potrudila poimensko opozoriti poslance, ki bodo vpili in govorili med razpravami drugih poslancev. Hvala za ta predlog, bom dosledna.</p>
               <p>Naslednji razpravljavec je gospod Jure Ferjan, ki se je prav tako odjavil, če prav razumem. Naslednji razpravljavec je gospod Janez Moškrič.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp70">
               <speaker>JANEZ MOŠKRIČ (PS SDS):</speaker>
               <p>Hvala lepa za besedo.</p>
               <p>Ker sem član odbora, sem lahko več pojasnil na samem odboru. Lahko pa še enkrat povem tisto, kar je bistveno. Se pravi, seja je bila sklicana zaradi tega, ker se je očitalo slovenski policiji in tej vladi hudo nasilje. Ugotovili smo iz vseh poročil, da temu ni bilo tako, to je bistvo. Bistvo je, da so mirni in miroljubni protesti dovoljeni. Hvala bogu, da živimo v demokraciji, kjer so protesti nekaj normalnega do točke, ko jih politika izrabi sebi v prid. In to se nam je dogajalo, ko se je porušil svet slovenski opoziciji 13. marca leta 2020. Predlagateljica mi je tudi na seji očitala moje nerazumevanje delovanja vodnega topa. Naj povem, da sem povedal samo to, da je vodni top tako projektiran, da ima lahko vodni curek ali pa tudi kombinacijo česa drugega oziroma tudi celo barvila. Tako smo bili poučeni. Hvala lepa.</p>
            </sp>
            <sp xml:id="SDZ8-Izredna-85-2021-11-10.sp71">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Naslednji razpravljavec bi moral biti gospod Aleksander Reberšek, pa se je prav tako odjavil. Mag. Branko Grims bi moral imeti besedo, pa se je prav tako odjavil. <stage>/ oglašanje iz dvorane/</stage> A je kaj narobe, gospod Reberšek? Bomo se imensko pogovarjali.</p>
               <p>Naslednja razpravljavka je gospa Monika Gregorčič.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp72">
               <speaker>MONIKA GREGORČIČ (PS SMC):</speaker>
               <p>Hvala lepa, podpredsednica.</p>
               <p>Ja, jaz pa bi želela povedati še nekaj besed. Podati želim poudarke iz moje predhodne razprave pred nekaj dnevi, in sicer da so današnja priporočila, ki jih predlaga koalicija KUL, pravzaprav smešna, patetična, da je to odraz njihove nemoči, ko na primer poziva predsednika vlade, da razreši lastnega ministra, ko poziva, da minister razreši direktorja policija in ko na koncu kar priporoča, da celotna vlada odstopi in oblast preda KUL koaliciji, ki je danes doživela en velik politični poraz. Koalicija, prava, vladajoča koalicija je dokazala, da ima absolutno večino. Dokaz, da pa KUL koalicija ni niti dvignila glasovnic, pa je, da ne zaupajo niti sami sebi. Hvala.</p>
            </sp>
            <sp xml:id="SDZ8-Izredna-85-2021-11-10.sp73">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Naslednja razpravljavka je gospa Anja Bah Žibert.</p>
            </sp>
            <sp xml:id="SDZ8-Izredna-85-2021-11-10.sp74">
               <speaker>ANJA BAH ŽIBERT (PS SDS):</speaker>
               <p>Hvala lepa za besedo.</p>
               <p>Ja, malo imamo časa, ampak tudi v tem se da kaj povedati. Najprej toliko o resnosti seje, spoštovane državljanke in državljani, poglejte si sedeže na strani predlagateljev. Pravzaprav so prazni, predlagateljev v dvorani ni. Da imamo sploh delitev časa, pomeni, da se jih je ogromno tudi odjavljalo. Toliko o tem, kako resno temo imamo.</p>
               <p>V imenu predlagateljev bi moralo nastopati, mislim da pet poslancev oziroma poslank. V tej dvorani sedi samo eden, štirih predlagateljev sploh ni. Toliko o tem, kako pomembna in resna je seja in kako zares hudo je v tej državi. Bom pa povedala samo eno stvar. Ko govorite o plinjenju države, se delate norce in ponižujete slovenske policiste, ki so uporabili ukrepe zato, da se ne širi nasilje. In samo še en stavek. Nekdo mi je povedal. Šel sem mimo protestnikov in sem videl tri gospe, ena je imela otroški voziček. Bilo mi je hudo, ker sem mislil, da je notri otrok. Ampak veste, kdo je bil v vozičku? Torbica. Hvala lepa.</p>
            </sp>
            <sp xml:id="SDZ8-Izredna-85-2021-11-10.sp75">
               <speaker>PODPREDSEDNICA TINA HEFERLE:</speaker>
               <p>Naslednji razpravljavec je gospod Ljubo Žnidar. Ne želi besede.</p>
               <p>Naslednji razpravljavec pa je gospod Marko Bandelli.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp76">
               <speaker>MARKO BANDELLI (PS SAB):</speaker>
               <p>Hvala, predsedujoča.</p>
               <p>Saj res, samo dve besedi. Glede nestrpnosti bom tudi nekaj povedal. Vseskozi govorite o teh granitnih kockah, ki so jih metali gor. Saj res so jih metali, ampak verjetno so imeli vzor. Če se spomnite leta 2010, je gospa Katja Šoba, ki jo dobro poznate, metala kocke v parlament. Pa so jo tudi dobili in napisali. Ne mi zdaj tukaj govoriti reči, ampak jaz samo povem to, kar je dokumentirano. Glede nestrpnosti. Nismo bili nestrpni, nikoli nismo bili nestrpni tako, kot ste bili vi, ko ste bili vseskozi v opoziciji. Gospod Mitja Štular − veste, kdo je Mitja Štular? On je bil predsednik programskega sveta na RTV, kosem bil jaz predsednik nadzornega sveta, esdeesovec, ki je imel govore proti tej vladi, različne reči in nobeden se ni kregal z njim. Kar se pa tiče vas, gospod Kangler, kaj vas brigajo moji avtomobili, kaj vas brigajo moji avti. Veste, kaj vam bom povedal. Jaz sem ponosen davkoplačevalec, ponosen. Pošteno sem jih kupil. Imate pa ministra, ki govori o glupih davkih. Tukaj se malo zamislite, in če je prav, da tak minister ostane na poziciji, na kateri je. In imate drugega, ki je kriminalne dejavnosti obtožen, kot je Dikaučič, in se bo vse videlo. To malo povejte. In potem se sprašujete o nestrpnosti. Saj je jasno, za kaj ste in ne govoriti drugače. Tu so tudi resnice. Hvala lepa.</p>
            </sp>
            <sp xml:id="SDZ8-Izredna-85-2021-11-10.sp77">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Naslednji razpravljavec je Franci Kepa, ki se prav tako odjavlja.</p>
               <p>Mag. Dejan Kaloh, izvolite.</p>
            </sp>
            <sp xml:id="SDZ8-Izredna-85-2021-11-10.sp78">
               <speaker>MAG. DEJAN KALOH (PS SDS):</speaker>
               <p>Predsedujoča, hvala lepa.</p>
               <p>Jaz se moram oglasiti kot mariborski poslanec. Midva z državnim sekretarjem gospod Francem Kanglerjem dobro veva, kaj pomeni spirala nasilja, ki se je zgodila leta 2012 v Mariboru, kaj pomenijo viseče lutke na mostovih v Mariboru in kaj pomenijo obiski določenih huliganskih skupin po domovih mestnih svetnikov. To so bile res neprijetni prizori, ki smo jih takrat gledali. Določena preslikava tega se je tudi sedaj dogajala na tej, bi rekel, levičarski hujskaški strani. In to pa je dejansko zaskrbljujoče. Jaz ocenjujem, da sovraštvo in izključevanje prihaja ravno iz teh miljejev, ki hočejo z nekim prevratništvom zamajati to vladno strukturo, ki je bila postavljena čisto legitimno tukaj v Državnem zboru. Abotni so očitki s strani predlagatelj, tako tudi ta priporočila. Nobeden ne bo odstopil, volitve so že regularno s strani predsednika bile označene za 24. april in takrat se vidimo. Stehtajmo se, sicer dvomim, da nas boste premagali, potem pa lahko govorite o morebitni kakšni novi vladi. Hvala.</p>
            </sp>
            <sp xml:id="SDZ8-Izredna-85-2021-11-10.sp79">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Naslednja razpravljavka bi morala biti gospa Lidija Ivanuša, ki se je odjavila, prav tako se je odjavil Franc Rosec. Gospa Suzana Lep se je tudi odjavila od razprave, na katero se je prijavila. Za njo ima besedo Iva Dimic.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp80">
               <speaker>IVA DIMIC (PS NSi):</speaker>
               <p>Hvala lepa.</p>
               <p>Ne bom se odjavila, ker mislim, da je prav, da povemo svoje mnenje tudi o temi, ki ste jo v opoziciji sklicali. Dejstvo je, da ste scenarij prekopirali iz leta 2012, ko ste uspeli z nasilnimi protesti naredi spremembo vlade. Takrat je nastopila tudi z nami sedaj sedi v dvorani Alenka Bratušek, pa vendarle se mi zdi, da je slovenski narod dozorel, da ve, kaj je demokracija. Demokracija omogoča, da se vlade menjujejo. Tako da je res težko gledati, kako vas boli desnosredinska vlada. Seveda uporabljate vse, kar je mogoče, tudi sovražne besede v Državnem zboru, da bi se − in se je − preselilo na ulice med ljudi, kar žalosti vse in je zaskrbljujoče, kako daleč še lahko greste. Prepričana sem, da vlada dela dobro, da ima kaj za pokazati in verjetno je zaradi tega bolečina še večja.</p>
            </sp>
            <sp xml:id="SDZ8-Izredna-85-2021-11-10.sp81">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Mag. Elena Zavadlav Ušaj se tudi odjavlja s seznama.</p>
               <p>Gospod Boris Doblekar pa želi besedo.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp82">
               <speaker>BORIS DOBLEKAR (PS SDS):</speaker>
               <p>Hvala lepa za besedo, podpredsednica.</p>
               <p>Sedaj ne vem, kako si opozicija KUL predstavlja vlagati takšne predloge in sklepe pa govoriti o predčasnih volitvah pa o zamenjavi ministrov pa zamenjavi predsednika vlade, saj vendar ni nobenega v dvorani. Jaz nobenega sploh ne vidim, razen dveh iz Levice, tri iz SAB, enega nepovezanega poslanca, pa še ena gospa iz LMŠ je. In to je vse in potem tukaj sedimo. Kaj je sedaj? Ali to pomeni, da predlagatelj sploh nima več podpore opozicije? To je pa zapravljanje časa in davkoplačevalskega denarja. Jaz upam, da to državljanke in državljani Republike Slovenije vidijo in da si bodo to tudi zapomnili, ko bodo odšli na volitve, redne volitve. Predsednik države je že povedal, kdaj bodo. Jaz upam, da glede na to, da res nimate nobenega interesa več tukaj v parlamentu biti niti tukaj razpravljati, jaz ne verjamem, da boste kakšen glas potem na volitvah sploh dobili. Jaz tega ne razumem več. Toliko z moje strani.</p>
            </sp>
            <sp xml:id="SDZ8-Izredna-85-2021-11-10.sp83">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Samo za magnetogram naj povem in tudi za tiste, ki nas morda spremljajo, da je poslanska skupina SD napovedala obstrukcijo te točke, zato jih ni v dvorani. Poslanska skupina LMŠ pa je protestno zapustila sejo.</p>
               <p>Nadaljujemo z razpravo, ko se boste kolegi iz Poslanske skupine SDS umirili. Imamo še dva prijavljena. Hvala.</p>
               <p>Besedo ima gospod državni sekretar. Gospod Kangler, izvolite.</p>
            </sp>
            <sp xml:id="SDZ8-Izredna-85-2021-11-10.sp84">
               <speaker>FRANC KANGLER:</speaker>
               <p>Hvala lepa, spoštovana predsedujoča.</p>
               <p>Želim odgovoriti spoštovanemu poslancu Vatovcu. Spoštovani poslanec, vi niste želeli in ne razumete, da je bil v Sloveniji vrh predsedovanja, več kot 40 predstavnikov tujih držav. V tistem trenutku, ko je policija izdala ukaz, da se naj množica razide, so želeli zavzeti glavna krožišča in poti ter obvoznico okoli Ljubljane. S tem so ogrožali življenje voznikov, svoje življenje, življenje policistov in tudi varovanih oseb. Ko govorimo o večini, danes ste se tukaj prepričali, da je 46 glasov. In ko pogledam v dvorano, dobim občutek, kot da so užaljeni a zapustili dvorano. V demokraciji se je treba boriti. Gospod Bandelli, jaz vam privoščim še več avtomobilov, še več, kot jih imate, pa upam, da so tako dobro nagrajeni tudi vaši delavci in da jih tako dobro plačujete.</p>
            </sp>
            <sp xml:id="SDZ8-Izredna-85-2021-11-10.sp85">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Zadnji ima besedo dr. Matej Tašner Vatovec.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-11-10.sp86">
               <speaker>DR. MATEJ TAŠNER VATOVEC (PS Levica):</speaker>
               <p>Spoštovani državni sekretar, se strinjam, da se je treba boriti. Jaz sem tu, tako da kar se tega tiče nimam nobene slabe vesti.</p>
               <p>Kar se tiče ponavljanja iz leta 2012, kaj je takrat odneslo takratno vlado, vemo vsi. Močan sum korupcije, ki je padel nad predsednika vlade gospoda Ivana Janšo, ki je razbesnel ljudi in zaradi tega so šli protestirat. Zato so se rodile vstaje. In to se zdaj ponavlja. In vi se čudite. Ja, le zakaj? Zato ker deluje ta vlada kot neka koruptivna skupnost, ki vidi to državo kot plen. To je bistvo, zakaj imate proteste, in to je bistvo, zakaj bi morali iti.</p>
               <p>Samo še eno stvar. Gospa Gregorčič je govorila o patetičnosti. Patetična je vlada, ki zna ohranjati oblast samo na tak način, da eno popoldne sredi belega dne v glavnem mestu zaplini otroška igrišča in mimoidoče po ljubljanskih ulicah. To je patetično in zaradi tega spokajte čim prej.</p>
            </sp>
            <sp xml:id="SDZ8-Izredna-85-2021-11-10.sp87">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>K sreči smo zaključili z razpravo, ker to dogajanje na strani kolegov SDS res presega vse meje dobrega in kulturnega dialoga.</p>
               <p>V skladu z razlago Komisije za poslovnik z dne 9. december 2009 Državni zbor ugotavlja, da je postopek obravnave predloga priporočila končan.</p>
               <p>S tem pa tudi zaključujem to točko dnevnega reda in 85. izredno sejo Državnega zbora. <stage type="time">Seja se je končala 10. novembra 2021 ob 16.39.</stage></p>
            </sp>
         </div>
      </body>
   </text>
</TEI>