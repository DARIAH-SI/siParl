<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ8-Izredna-85-2021-10-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Privoz 11</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2022-09-22+02:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|77755A3711E9BDE8C125877A0045B8F0</idno>
               <idno type="URI">https://www.dz-rs.si/wps/portal/Home/seje/evidenca?mandat=VIII&amp;type=mag&amp;uid=77755A3711E9BDE8C125877A0045B8F0</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ8-Izredna-85-2021-10-26.DZ" n="85">
               <name>Izredna</name>
               <date when="2021-10-26"/>
            </setting>
         </settingDesc>
         <particDesc>
            <listOrg>
               <org xml:id="SDZ8-Izredna-85-2021-10-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="8" notBefore="2018-06-22" notAfter="2022-05-13">
                        <label>8. mandat (2018-2022)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>REPUBLIKA SLOVENIJA DRŽAVNI ZBOR</head>
            <stage type="session">85. izredna seja</stage>
            <stage type="date">(26. oktober 2021)</stage>
            <stage type="chairman">Sejo so vodili predsednik Igor Zorčič in podpredsedniki Tina Heferle, Branko Simonovič in Jože Tanko.</stage>
            <stage type="time">Seja se je začela ob 14.05.</stage>
            <stage/>
            <sp xml:id="SDZ8-Izredna-85-2021-10-26.sp1">
               <speaker>PODPREDSEDNICA TINA HEFERLE:</speaker>
               <p>Spoštovane kolegice poslanke, kolegi poslanci, gospe in gospodje! Začenjam 85. izredno sejo Državnega zbora, ki je bila sklicana na podlagi prvega odstavka 58. člena ter prvega odstavka 60. člena Poslovnika Državnega zbora.</p>
               <p>Obveščena sem, da se današnje seje ne moreta udeležiti poslanca Ivan Hršak in mag. Branislav Rajić.</p>
               <p>Na sejo so bili vabljeni predstavniki Vlade. Vse prisotne lepo pozdravljam!</p>
               <p>Prehajamo na določitev dnevnega reda 85. izredne seje Državnega zbora.</p>
               <p>Predlog dnevnega reda ste prejeli v petek, 15. oktobra 2021, s sklicem seje. O predlogu dnevnega reda bomo odločali v skladu s prvim odstavkom 64. člena Poslovnika Državnega zbora. Predlogov za širitev dnevnega reda nisem prejela, zato zboru predlagam, da za današnjo sejo določi dnevni red, kot ste ga prejeli s sklicem.</p>
               <p>Prehajamo na odločanje. Poslanke in poslance prosim, da preverijo delovanje glasovalnih naprav. Glasujemo. Navzočih je 75 poslank in poslancev, za je glasovalo 73, proti eden.</p>
               <p><stage>(Za je glasovalo 73.)</stage> <stage>(Proti 1.)</stage></p>
               <p>Ugotavljam, da je dnevni red 85. izredne seje Državnega zbora določen.</p>
               <p>Prehajamo na <title>1. TOČKO DNEVNEGA REDA – PREDLOG PRIPOROČILA V ZVEZI Z ZASKRBLJUJOČIMI RAZMERAMI V DRŽAVI IN NUJNOSTJO PREDČASNIH VOLITEV. </title></p>
               <p>Predlog priporočila je v obravnavo Državnemu zboru predložila skupina 43 poslank in poslancev s prvopodpisanim dr. Matejem Tašner Vatovcem.</p>
               <p>V zvezi s tem predlogom priporočila je skupina 43 poslank in poslancev s prvopodpisanim dr. Matejem Tašner Vatovcem zahtevala, da Državni zbor opravi splošno razpravo. Za dopolnilno obrazložitev predloga priporočila dajem besedo predstavniku predlagatelja dr. Mateju Tašner Vatovcu.</p>
            </sp>
            <sp xml:id="SDZ8-Izredna-85-2021-10-26.sp2">
               <speaker>DR. MATEJ TAŠNER VATOVEC (PS Levica):</speaker>
               <p>Najlepša hvala, podpredsednica.</p>
               <p>Lep pozdrav vsem!</p>
               <p>V zadnjem letu in pol je Slovenija postala drugačna. Res je, da se je življenje v marsikateri državi na svetu spremenilo, da so drugačna družbena razmerja, da so se celo spremenile določene politike. Vse to je seveda zaznamovala epidemija oziroma pandemija virusa covid-19 - ta je vplivala nenazadnje tudi na življenje ljudi v naši državi -, a vzporedno s tem smo potem v drugem letu priče še nekemu drugemu procesu, ki bi mu lahko rekli janšistična preobrazba. Nastop trenutne Vlade in udejanjanje njenih škodljivih politik je Slovenijo gotovo zaznamoval bolj kot divjanje izjemno nalezljive bolezni. Vlada je najprej že na začetku zavozila upravljanje z epidemijo in povzročila to, da imamo danes eno najslabših statistik glede dnevnega porasta okužb, glede precepljenosti celotnega prebivalstva in glede števila smrti zaradi Covid-a, na 100 tisoč prebivalcev. Ob tem, ko ni bila sposobna nagovoriti ljudi, organizirati dejavnosti in poskrbeti za zaščito vsaj najbolj ranljivih skupin, je za izvajanje partikularnih interesov in svojega rušilnega programa, angažirala vse možne resurse. Učinek tega je dolga vrsta spornih dejanj, od koruptivne nabave zaščitne opreme, do vseobsegajočega menjavanja kadrov. Med prvimi, če se spomnite, vodilnega človeka na statističnem uradu, danes vidimo, zakaj je to pomembno. In nenazadnje tudi do desanta na vse državne institucije, ki imajo svojo mučeniško podobo v Slovenski tiskovni agenciji, ki je danes že 299. dan brez plačila za opravljeno javno službo.</p>
               <p>V tem obdobju se predsednik Vlade in njegovi ministri seveda niso odtegnili časa, da bi preko spletnih omrežij in v svojih javnih nastopih, diskreditirali, žalili in grozili zaposlenim v državni upravi, neodvisnim institucijam, sodstvu, novinarjem in nenazadnje celotnemu ljudstvu. Vsem, ki mislijo drugače, kot oni. Skratka, če bi še pred časom lahko dejali, da nižje ne gre, je danes stanje takšno, da je meja abotnosti te Vlade neskončna, kakor rob vesolja. Ta dejanja in to obnašanje so pripeljali do tega, da imamo že 80 tednov na tisoče ljudi, ki protestirajo ob petkih, zahtevajoč praktično eno samo stvar in to je odstop Vlade. Sedaj po novem, kak mesec, še dodatno množico mešanih političnih ali nepolitičnih imaginarjev, ki protestirajo ob sredah in imajo prav tako med svojimi zahtevami odstop Vlade. Ob tem merjenje<stage>(?)</stage> javnega mnenja vztrajno beležijo nezadovoljstvo z Vlado, ki se giblje med 60 in 75 %.</p>
               <p>Tako, kaže, da smo v situaciji, ko imamo na eni strani eno Slovenijo, v kateri je, to lahko z vso gotovostjo trdimo, velika večina ljudi nezadovoljna s trenutno vladajočo kliko, na drugi strani pa Slovenijo te iste klike, ki je odtujena in ne vidi nobene težave, kakor v medijih in novinarjih, neodvisnih institucijah in njihovih predstojnikih in, nenazadnje, v opoziciji in njenih političnih predstavnikih. V tej drugi Sloveniji ni nikakršna težava, da ministrska mesta zasedajo ljudje, ki so v sodnih preiskavah zaradi utaje davkov in tudi sicer osumljeni goljufij, kot minister Dikaučič. Razumejo davke kot glupost in so v preteklosti izkoriščali svoj politični vpliv za lastne rabote in se najbrž sedaj obnašajo enako, kot minister Vizjak. Nabavljajo vojaško opremo in zato mimo vseh običajnih praks neposredno preverjajo možnost izplačila kar na Banki Slovenije, kot minister Tonin. Financirajo strankarske medije iz ministrstev, kot recimo minister Cigler Kralj. Za dvig statistike cepljenih sprejemajo nestrokovna priporočila, ki imajo, kot smo videli, za posledico lahko tudi smrt, kot minister Poklukar. Zmerjajo zaposlene v organih v sestavi ministrstva z lenuhi in mevžami, kot to počne minister Hojs. In tako naprej in še bi lahko naštevali.</p>
               <p>Skratka. Ljudje, ki bi v vsaki normalni Vladi in v očeh prebivalcev tiste prve Slovenije, morali odstopiti in bi to tudi storili, v tej svoji drugi Sloveniji, se sprašujejo pravzaprav, komu in zakaj bi oni sploh morali odgovarjat. Nad njimi je res očitno samo še modro nebo. Ob tem, ko Vlado zaznamuje še ena posebna okoliščina. Tako, kot je razcepljena javnost na ulicah, je razcepljen tudi ta zbor. Zato je marsikatera pomembna odločitev v obliki zakona nenehno pod vprašajem in zato se je ta Vlada na določeni točki tako odločila, da bo pričela vladati z odloki, vsaj, kar se tiče obvladovanja, upravljanja z epidemijo.</p>
               <p>Tako smo na enega izmed najmanj demokratičnih načinov dobili vrsto ukrepov, ki bi sicer morali biti sprejeti kot zakoni, v obliki vladnih odlokov, ki so se zmedeno sprejemali, zmedeno spreminjali in še bolj zmedeno sporočali. Vse našteto se je postopoma nalagalo in vzpostavilo pravšnje pogoje za popolno nevihto. Ta popolna nevihta, ki je posledica odnosa nekoga, ki se skriva v slonokoščenem stolpu in nima nobenega stika z realnostjo, se je manifestirala ravno v torek, 5. oktobra, tega leta, v središču Ljubljane, v poznih popoldanskih urah.</p>
               <p>Torek, 5. 10. je dan, ki bo zaznamovan z nizkotnostjo. Ta dan se ni zgodil sam od sebe, temveč je bilo ulično nasilje izzvano s strani oblasti in izvršeno s pomočjo policijskih sil. Na ta dan je vlada, medtem ko se je skupaj z visokimi gosti mastila na Brdu daleč stran od svojih ljudi, zaplinila lastno ljudstvo. Zaplinili so otroke, starejše in vse mimoidoče. V oblakih solzivca so se kopale ulice po centru mesta, vključno z otroškimi igrišči in parki. Policija je očitno popustila pritiskom politike in negodovanju predsednika vlade in ministra za notranje zadeve po Twitterju. Ta dva sta ugotavljala, kako je policija na predhodnih protestih bila premalo odločna in kako ljudje razumejo samo trdo roko. S tem sta silila policijo v nestrokovno ravnanje, ko ne velja več maksima najmanjše uporabljene sile, temveč samo še čim večja uporaba sile, ki naj deluje kot zastraševalno, kot posebna oblika generalne prevencije, da ljudje ne bi več javno izražali svojega mnenja na ulici. To mnenje je seveda v nasprotju s tistim, ki ga predstavlja vlada. S tem sta neposredno vplivala na to, da se je sredi belega dne, ob popolni odsotnosti vsakršnega izgreda s strani protestnikov zgodilo to, da je s prekomerno uporabo sile policija bila tista, ki je pravzaprav sprožila nasilje. To govori predvsem o eni stvari, da je ta vlada sposobna vladati samo na en način, to je z nasiljem in na silo. Vodni top, ki zaliva ljudi z vodo, pomešano s solzivcem in 400 izstreljenih plinskih nabojev so tragična karikatura te vlade, vlade, ki ji ni mar za ljudi, ni ji mar za državo, ampak samo za lastne partikularne interese. Zato je v tem trenutku možna zgolj ena rešitev, če ne želimo, da država nedegenerira popolnoma, predčasne volitve. In to je bistvo, srž naših priporočil. Volitve, ki bodo vam dale novo koalicijo, ki bo skrbela za vse, ne le za partikularne strankarske interese in agendo, ki bo zagotavljala sredstva za krepitev socialne države, ne pa vrtala lukenj v proračun z davčnimi odpustki za 6 % najbolje plačanih v tej državi, krepila javno zdravstvo, ne pa ga prikrito izčrpavala in s tem tlakovala pot za njegovo privatizacijo, ki bo dejansko načrtovala socialno pravično dolgotrajno oskrbo, ne pa njeno privatizacijo, in ki bo skrbela za mlade z aktivno socialno in stanovanjsko politiko, ne pa z dodatki za velike družine. Tej vladi je spodletelo na vseh točkah, zato je čas, da odide in da pusti veliki večini ljudi v tej prvi Sloveniji, v tisti, kjer velika večina ne vidi nobenega uspeha te vlade, da zadiha normalno in da začne zreti v prihodnost.</p>
            </sp>
            <sp xml:id="SDZ8-Izredna-85-2021-10-26.sp3">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Predlog priporočila je na 55. nujni seji, 22. oktobra kot matično delovno telo obravnaval Odbor za notranje zadeve, javno upravo in lokalno samoupravo. Ker po končani razpravi odbor ni sprejel delov predloga poročila, je bila obravnava predloga poročila na seji delovnega telesa končana.</p>
               <p>Za predstavitev poročila odbora dajem besedo podpredsedniku odbora, gospodu Predragu Bakoviću.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp4">
               <speaker>PREDRAG BAKOVIĆ (PS SD):</speaker>
               <p>Predsedujoča, hvala lepa za besedo.</p>
               <p>Odbor za notranje zadeve, javno upravo in lokalno samoupravo je na 55. nujni seji, 22. 10. 2021 obravnaval predlog priporočila v zvezi z zaskrbljujočimi razmerami v državi in nujnosti predčasnih volitev, ki ga je Državnemu zboru v obravnavo predložila skupina poslank in poslancev s prvopodpisanim dr. Matejem Tašnerjem Vatovcem. Po uvodni predstavitvi predstavnika predlagatelja je predstavnik vlade predstavil mnenje vlade in pojasnil, da vlada zavrača predlog priporočila kot nepotrebnega, saj njegova uresničitev ne bi v ničemer pripomogla k izboljšanju razmer v državi. Morebitne predčasne volitve bi lahko izkoristili organizatorji nasilnih protestov za dodatno poslabšanje varnosti. Odstop vlade pa bi tudi znatno oslabil možnost države za obvladovanje širjenja epidemije Covid-19 ter s tem povzročil preobremenitev in kolaps sistema javnega zdravstva. V nadaljevanju je podal obrazložitev k posameznim točkam priporočila in sklenil, da je priporočilo k odstopu vlade nepotrebno. Odboru je bilo posredovano mnenje Zakonodajno-pravne službe, ki je predlog priporočila preučila kot predlog akta Državnega zbora z vidika njegove skladnosti z Ustavo in pravnim sistemom ter z zakonodajno-tehničnega vidika. Njegova predstavnica je uvodoma pojasnila, kakšna je poslovniška in vsebinska narava priporočila kot akta Državnega zbora. V zvezi 1., 2. in 5. točko je opozorila, da pozivanje k razrešitvi oziroma odstopu ni ukrep, na katerega se priporočilo vlade lahko nanaša, hkrati pa predlagana vsebina tudi ni v pristojnosti Državnega zbora. Tudi v zvezi s 3. in 4. točko predloga priporočila je opozorila, d izhajata is sistemske ureditve statusa organa v sestavi in temeljnih izhodišč ustavne ureditve, kar ni vsebina, ki bi jo bilo mogoče obravnavati na ravni priporočil kot pravno neobvezujočih političnih aktov.</p>
               <p>V razpravi so razpravljavci iz vrst opozicije menili, da vlada načrtno ustvarja izredne razmere, na vrh vsega pa poleg predsednika vlade stoji minister za notranje zadeve. Pod njegovo prisotnostjo je vlada prvič v zgodovini Slovenije v skladu z 9. členom Zakona o nalogah in pooblastilih policije aktivirala policijska pooblastila za prepoved gibanja na javnih mestih. Pojasnili so, da je sam proces ustvarjanja izrednih razmer v Sloveniji dolgotrajen in sistematičen. V imenu in z izgovorom boja proti epidemiji COVID-19 je Vlada Republike Slovenije začela vladati z odloki, pri čemer so opozorili, da že iz ustave izhaja, da se z njimi ne more vladati, saj pri tem ni nobene pravne predvidljivosti. Pojavljajo se tudi pritiski vlade na sodno vejo oblasti in vse to vpliva na pojavljanje protestov, ki so spontana reakcija ljudi glede na razmere v državi. Pojasnili so, da je kar nekaj ministrov, ki so v preiskavah, ter vladi očitali politično in inkvizicijsko kadrovanje. Dotaknili so se tudi predvidenega nadzora na generalni policijski upravi glede protestov 5. oktobra 2021, za katerega so menili, da je vprašljiva neodvisnost komisije, imenovane s strani generalnega direktorja policije, ter opozorili, da je bila ocena tveganja protestov nižja kot je bilo dejansko stanje. Ob koncu so poudarili, da bi se lahko z množico na protestih 5. oktobra vladalo tudi brez solzivca in drugih prisilnih sredstev ter da bi se le-ta, če že, morala uporabiti po načelu sorazmernosti in opozorili tudi na biološko nezmožnost prenašanja solzivca pri službenih živalih. Koalicijski poslanci pa so menili, da je pravica do zbiranja in združevanja jasno definirana v 42. členu ustave, ki med drugim določa, da so zakonske omejitve pravice do zbiranja in združevanja dopustne, če to zahteva varnost države ali javna varstvo ter varstvo pred širjenjem nalezljivih bolezni. Pojasnili so, da so organizatorji protestov slednje dolžni prijaviti, jih varovati in zanje tudi odgovarjati. V primeru, da so shodi neprijavljeni in ni zagotovljen javni red in mir, jih ima policija pravico razpustiti. Izpostavili so, da je v času protesta 5. oktobra Slovenija kot predsedujoča Svetu Evropske unije organizirala dogodek z mednarodno udeležbo, na katerem je bila policija zadolžena za zagotavljanje javnega reda in varnosti varovanja oseb najvišjega ranga. Ob koncu so predstavili še dosežke vlade na področju investicij, predsedovanja, dobrih mednarodnih odnosov, razvojno naravnanih proračunov za leti 2022 in 2023 in zagotavljanje visoke gospodarske rasti ter pojasnili, da je le-ta legitimna in opravlja svoje naloge.</p>
               <p>V nadaljevanju je odbor glasoval o vseh točkah predloga priporočila skupaj in jih ni sprejet, zato je bila na podlagi <stage>/ znak za konec razprave/</stage> razlage Komisije za poslovnik v zvezi z drugim odstavkom 61. člena Poslovnika Državnega zbora z dne 9. 12. 2009 obravnava predloga Priporočil v zvezi z zaskrbljujočimi razmerami v državi in nujnosti predčasnih volitev na matičnem delovnem telesu končana.</p>
               <p>Hvala lepa.</p>
            </sp>
            <sp xml:id="SDZ8-Izredna-85-2021-10-26.sp5">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Za obrazložitev mnenja dajem besedo predstavniku Vlade, državnemu sekretarju na Ministrstvu za notranje zadeve.</p>
               <p>Gospod Franc Kangler, imate besedo. Izvolite.</p>
            </sp>
            <sp xml:id="SDZ8-Izredna-85-2021-10-26.sp6">
               <speaker>FRANC KANGLER:</speaker>
               <p>Hvala lepa, spoštovana predsedujoča. Spoštovane poslanke, spoštovani poslanci, dovolite mi, da na začetku vam iskreno čestitam ob državnem prazniku. Pred 30-imi leti na včerajšnji dan smo postali svobodni, samostojni, predvsem pa suverena država brez tujega vojaka na svojem ozemlju. Zato vam iskreno čestitam. In iskreno čestitam vsem tistim, ki so si leta 1991 to suverenost izborili in se izpostavili s svojim življenjem, da lahko danes tukaj razpravljamo o demokraciji.</p>
               <p>Koalicija KUL trdi, daj e danes Slovenija drugačna. Res je, Slovenija je danes drugačna. V Sloveniji danes nekatere, ki podpirajo koalicijo, izsiljujejo na način, ki ni vzor za demokracijo in demokratični način. Da nekomu pošiljaš kuverte, naboj, da pritiskaš in izvajaš pritiske na družinske člane, s tem, da želim nedemokratično na nedemokratični način zrušiti Vlado, ki je bila izvoljena demokratično ni primerljivo. Slovenija je danes drugačna. Res je Slovenija je danes ponosna, da je uspelo priti v sam vrh po brezposelnosti, po oceni OECD <stage>(Organizacije za gospodarstvo, sodelovanje in razvoj)</stage> je Slovenija vsa na vrhu s 3,9 % brezposelnosti torej smo uspešni. Slovenija danes uspešno predseduje Evropski uniji. Ponosni smo lahko na predsedovanje. Vsa Evropa nam zaupa. Edino koalicija kul jo skrbi sam vrh, ko pride 40 varovanih oseb na povabilo predsednika, ki vodi Evropi na sam vrh Evrope. V Bruslju jih ne skrbi vladavina prava, kadar gre za primer Radonjić. Pravna država takšnih sodnikov nikoli in nikdar ne suspendira takšnim sodnikom prisluhne in rešuje problematiko znotraj tretje veje oblasti. Vzrok za današnjo izredno sejo, spoštovani zbrani, so proti vladni protesti, ki so bili nelegalni, neprijavljeni, neorganizirani. Protesti so se pa odvijali proti Vladi, ampak zanimivo je, da ti protesti so bili vedno napovedani v sredo. Samo takrat 5. oktobra samo takrat je nekdo tem organizatorjem, ki nelegalno, nelegitimno organizirajo proteste svetoval naj protest organizirajo v torek po popoldanskem času. Preko spleta so bili objavljeni razni komentarji predvsem pa razni pozivi. Pozivi k nespoštovanju policijskih odredb, k nespoštovanju pravnega reda, k blokadi Ljubljane, k blokadi Kranja, k blokadi avtoceste v smislu pokazati Evropi, da nismo sposobni, da vodimo Evropo evo to se ni zgodilo. Nekdo je pač razočaran, ker policija v skladu z Ustavo, z zakonom je odreagirala hitro, učinkovito predvsem pa zakonito, predvsem pa zakonito.</p>
               <p>Kot so nekateri navajali priporočila v zahtevi sicer priporočila niso bila sprejeta moram vseeno pokomentirati predlog priporočil, katera je Vlada sprejela in odgovorila na priporočila. V 1. točki zahtevate zamenjavo ministra, ministra za notranje zadeve Aleša Hojsa. Očitate mu, da je predlagal Vladi na podlagi 9. člena Zakona o pooblastilih policije, da odredi varovana območja na Brdu, v Ljubljani, na Bledu. Vlada je to sprejela in policija je na podlagi tega tudi odreagirala. Preko sredstev javnega obveščanja so bili vsi državljani, državljanke o tem ukrepu obveščeni. Menjati ministra, zato ker dobro dela, menjati ministra, zato ker je poskrbel, da ima policija dobro opremo, da se policija opremlja tako kot je potrebno za sodobno policijo, pogoje dela seveda je odveč vsaka beseda glede na samo mnenja Zakonodajno-pravna službe vašega Državnega zbora, da ima opozicija vse možnosti, da ne s priporočili v Vladi, ampak z zakonom, ki daje podlago sme s 46 glasovi ministra ob interpelaciji zamenjati ali pa predsedniku Vlade izkazati nezaupnico na ta način. To je demokratično, nedemokratično pa je nekomu groziti, zaradi glasovanja poslancev, groziti njegovi družini, izseljevati njegovo družino ali izsiljevati poslanca. To je odločno potrebno preprečiti.</p>
               <p>K 2. točki priporočil Vlada ugotavlja, da ni razlogov za razrešitev generalnega direktorja policije dr. Antona Olaja. Očitate mu, da je prekoračil svoja pooblastila glede uporabe prisilnih sredstev, ko so bila uporabljena na teh protestih. Dr. Anton Olaj je odredil po 133. členu istega zakona tudi komisijo, ustanovil komisijo, ki bo preverila uporabo teh ukrepov. Da pa očitate nekomu, ki je celo življenje delal v policiji, kot je dr. Anton Olaj, ki se je zaposlil kot policist, takratni miličnik, kriminalist, vodja kriminalistov, vodja gospodarskega sektorja v Novem mestu, na koncu je bil direktor Policijske uprave Novo mesto z vsemi izkušnjami, več kot 35 let je preživel v policiji, da ni sposoben biti direktor policije, da ne pozna dela policije. Dr. Anton Olaj dobro pozna delo policije, predvsem pa pozna pooblastila policije in se zaveda vsake odgovornosti in je pripravljen na vsaki komisiji Državnega zbora tudi pojasniti vse okoliščine, ki so bile. Policija je in bo ostala vedno strokovna, neodvisna. Očitate ob obisku ministra za notranje zadeve po različnih regijah, da so bili pripadniki SDS prisotni na policijskih postajah. Res je, niso bili samo pripadniki SDS, bili so vsi občinski svetniki povabljeni, vsi občinski svetniki iz tiste regije, tudi župani iz drugih strank, ne samo SDS. Boleče je, ker nihče tukaj iz opozicije ne sprejema kadar župan iz opozicijskih strank hvali obstoječo vlado. Priča smo, da takšne župane izključujejo iz svojih političnih strank, zato ker je minister Aleš Hojs prisluhnil problematiki, problematiki migracij na tistem območju, pomagal vsem občinam, ki so se srečevale z migracijskimi tokovi neposrednem okolju, kjer župani različnih strank županujejo. Ne samo to, v lanskem letu je zagotovil 2 milijona 800, letos 2 milijona in pol, da so vse obmejne občine zaradi pritiskov migracij dobile povrnjene stroške. Pa smo priča izključevanju. Ves se kdo izključuje, ve pa se kdo pa povezuje.</p>
               <p>5. točka priporočil, da naj vlada odstopi. Veste, to je popolnoma enako, če bi vlada sprejela sklep, da naj kateri od liderjev koalicije KUL odstopi ali pa odstopi kot predsednik stranke. Bili smo že tudi priča vmešavanju nekaterih drugih političnih strank, ampak to se v normalni demokraciji ne dela. Ne dela se kadar se nekdo vmešava v drugo politično opcijo ali stranko. Nekdo pač ni sprejel, ker ni bil sposoben odpeljati vlado do konca, da lahko druga vlada bolje in boljše pelje stvari kot prejšnja. Pa ni razlog v tej vladi zakaj je prejšnja vlada razpadla. Vsi vemo zakaj in kdo je zrušil prejšnjo vlado. Vendar bolečina danes nekaterih je takšna, da tega ne sprejmejo na legitimen, normalen demokratičen način. Zato imamo ob sredah proteste protivladne, ob petkih kolesarje, nekateri se z njimi slikajo, s tem dajo legitimnost tem protestom, ki so neprijavljeni, ki so neorganizirani, ki so v nasprotju z obstoječo zakonodajo.</p>
               <p>In na koncu mi dovolite, da se obreknem tudi ob vloženo interpelacijo ministra Hojsa. Zakaj? Tukaj imam sklic za današnjo izredno sejo. Ta sklic za izredno sejo je identičen dokument, kot so ga vložili poslanci koalicije KUL za razrešitev ministra Aleša Hojsa, copy paste do vejice natančno. In danes se tukaj v imenu vlade sprašujem, o čem bomo razpravljali. Komplet vsebina katero ste predlagali za izredno sejo je popolnoma enaka interpelaciji ministra ministra Aleša Hojsa. Žal, to so naše ugotovitve, prepričani pa smo, da bo Vlada do konca izpeljala ta mandat, da bo predsedovanje izteklo tako kot se za eno sodobno demokratično državo spodobi, predvsem pa si želimo, da ta Vlada povezuje in združuje in nikogar ne izključuje. Da povezuje in združuje tiste ljudi, ki dobro mislijo za Slovenijo in prihodnost Slovenije.</p>
            </sp>
            <sp xml:id="SDZ8-Izredna-85-2021-10-26.sp7">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Nadaljujemo s stališči poslanskih skupin. Prva dobi besedo gospa… Ja, nadaljujemo.</p>
               <p>Prva dobi besedo gospa Nataša Sukič, predstavila bo stališče Poslanske skupine Levica.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp8">
               <speaker>NATAŠA SUKIČ (PS Levica):</speaker>
               <p>Najlepša hvala za besedo, predsedujoča. Lep pozdrav!</p>
               <p>Črni torek je samo še en v vrsti dokazov, da Vlada Republike Slovenije načrtu ustvarja izredne razmere, na vrhu vsega pa poleg predsednika Vlade stoji minister za notranje zadeve Aleš Hojs. Pod njegovo pristojnostjo je Vlada prvič v zgodovini Slovenije v skladu z 9. členom Zakona o nalogah in pooblastilih policije aktivirala policijska pooblastila za prepoved gibanja na javnih mestih v Ljubljani, na Bledu in v okolici Brda pri Kranju. Prebivalci Ljubljane je tako na črni torek, 5. oktobra letos, pričakal zabarikadiran center mesta, tisoč policajev v specialni opremi, konjenica, policijski psi, vodni top in 400 izstrelkov plina. Ustvarjanje izrednih razmer sistematično poteka od prvega dne ponovnega prevzema oblasti s strani Janeza Janše. V imenu boja proti epidemiji, Vlada Republike Slovenije vlada z odloki. Ministri odloke sprejemajo v glavnem na večernih in nočnih dopisnih sejah, skorajda brez razprave, z <stage>/ nerazumljivo/</stage> možnostjo soodločanja, seje trajajo kratek čas v skladu z vladnimi pravili pa se ne odziv člana oziroma članice Vlade smatra kot strinjanje s predlogom. Problem takšnega vladanja je dvojen. Prvi je nedemokratičnost, saj s tem izvršilna oblast poskuša prevzeti tudi naloge zakonodajne veje oblasti. Ko oblast nima več legitimitete, ko nima zagotovljene večine v Državnem zboru, hkrati pa je podpora Vladi v javnosti izjemno nizka in niha med 22 do 30 %, se zateka vse bolj avtoritarnim rešitvam k vladanju z odloki, k vladanju na silo in vladanju s silo. Dodatni problem takšnega vladanja je kaos, ki ga Vlada ustvarja z dnevnim štancanjem odlokov. Ljudje sploh ne vedo več kaj je dovoljeno in kaj ne. to pa je najboljši način kako v družbi s pomočjo pravnih instrumentov ustvariš razmere, ki so v popolnem nasprotju z osnovnimi načeli in usmeritvami pravnega sistema, v nasprotju z zagotovitvijo predvidljivih in čim bolj tajnih pravil, ki družbena razmerja urejajo. Da nastali kaos ni zgolj slučajni stranski učinek, nezmožnosti vladanja z manjšinsko podporo v Državnem zboru, ampak je cilj Vlade Janeza Janše dokazuje vsakodnevno komuniciranje vidnih predstavnikov Vlade od predsednika Vlade do ministrov in državnih sekretarjev. Vlada Janeza Janše ves čas vztrajno kaže, da ni dorasla ustreznemu upravljanju države v zahtevnih časih epidemije in da jo pri njenem delovanju vodi želja po spreminjanju družbene ureditve za oblastniško arogantno podreditvijo vsega kar je podrediti mogoče. Takšna Vlada predstavlja največjo grožnjo demokraciji in veljavnemu pravnemu redu. Ob vsej zmedi, kaosu in nezmerne oholosti ob neznosni aroganci oblasti, je pričakovan odziv pretežnega dela ljudstva jeza. Potrebovali bi oblast, ki uživa spoštovanje in zaupanje, imamo pa oblast, ki hujska, uveljavlja nekonsistentne ukrepe in vlada z odloki. Ne samo z odloki, vlada z represijo, ki jo ves čas stopnjuje in stopnjuje. 5. oktobra 2021 so nas tako v središču Ljubljane pričakale kovinske ograje in policijske enote v popolni bojni opremi. Glede na vse predpriprave je bilo pričakovati, da bodo protesti potekali mirno in na omejenem območju. Na žalost pa je bila prav policija tista, ki je s svojim delovanjem povzročila nekajurno divjanje po mestu. In kar je še posebej zaskrbljujoče, policisti so očitno nekaj dni pred protestom dobili navodila, da morajo na ta črni torek ukrepati s silo in silo uporabiti takoj. Poleg tega se lahko vprašamo tudi, ali se je policija na rekordno uporabo solzivca na torkovem protestu 5. oktobra pripravljala vnaprej. Na to nakazuje prošnja za izposojo plinskih sredstev, ki jo je pred protestom poslala Slovenski vojski. Septembra pa je policija podpisala tudi nova okvirna sporazuma o večletni nabavi solzivca. Policija je sporočila, da je bilo izstreljenih več kot 400 nabojev solzivca. Če k temu prištejemo še vodni top, ki je brizgal mešanico vode in solzivca, dobimo ogromne količine tega plina v mestnem središču Ljubljane. Solzivec je policija uporabljala tudi, ko je šlo za zelo majhne skupine protestnikov. Tudi policisti sami niso zadovoljni s položajem, v katerem so se znašli, da jih vodstvo policije, predsednik Vlade Republike Slovenije Janez Janša in minister za notranje zadeve Aleš Hojs silijo v nestrokovno ravnanje, ko ne vedo več maksime najmanjša uporaba sile sila, temveč čim večja uporaba sile, ki naj deluje zastraševalno, kot posebna oblika generalne prevencije, da ljudje ne bi več javno izražali svoje ustavne pravice izražanja mnenja na ulici.</p>
               <p>Z zahtevo po neodvisni preiskavi, ki bi ugotovila, ali je policijsko vodstvo sprejemalo ter policistkam in policistom odrejalo nepristranska, strokovno utemeljena in zakonita navodila in ukaze, ki bi jo opravil Varuh človekovih pravic, se je oglasil tudi Sindikat policistov. Glede na poročilo udeležencev in spremljevalcev protesta lahko že Državni zbor brez posebne komisije odgovori na vprašanja sindikata. Vodstvo ni dajalo strokovnih ukazov, dajalo je politične usmeritve z zahtevo po uporabi največje možne policijske sile. Pri tem je vodstvo policije ravnalo drugače kot doslej, bistveno bolj nasilno in tudi neučinkovito, saj je uspelo razširiti protest po širšem centru mesta in zapliniti celo mestno središče. Uspelo je, da so človekove pravice bile 5. oktobra in 6. oktobra začasno suspendirane s sklepom Vlade Republike Slovenije, saj je prav ta sklep podelil bianko menico za ukrepanje policije.</p>
               <p>Soočeni smo tudi z vse hujšo politizacijo in militarizacijo policije, kar se kaže s povečevanjem pooblastil policiji preko predlogov zakonodajnih sprememb, s kadrovskimi zamenjavami na vodstvenih položajih v policiji s poslušnimi kadri, ki so pripravljeni na vse, tudi na uporabo prekomerne sile, in z obiski funkcionarjev stranke SDS na policijskih postajah. V ustavi je jasno določeno, da pripadniki policije ne morejo biti člani političnih strank. Ta določba je pomembna, saj določa politično nevtralno delovanje policije, kar pomeni, da na njihovo delovanje ne smejo vplivati politične stranke. Obiski strankarskih veljakov SDS pod pokroviteljstvom ministra za notranje zadeve na policijskih postajah pomenijo neposredno kršitev tega ustavnega načela iz četrtega odstavka 42. člena ustave. Tovrstno početje razumemo kot brezobziren pritisk in politizacijo policije s strani stranke SDS, ki si državo očitno lasti in razlaga po lastni izmeri sveti. Dojema jo kot nekaj, kar je njeno, v celoti v njeni domeni, strankarske interese pa oholo enači z interesi države.</p>
               <p>Slovenija je danes po letu in pol Janševe Vlade resnično drugačna. Njena demokracija, vladavina prava, temeljne človekove pravice. Vse to je resno ogroženo. Čas je, da to destrukcijo, to razgradnjo vsega, kar smo gradili desetletja, zaustavimo zdaj. Nočemo neke druge republike, o kateri sanja Janez Janša, republike naših in vaših, države, ki bo last ene same stranke, enega samega človeka in nočemo države, v kateri bo pojem sodobne policije policija, ki tepe lastno ljudstvo.</p>
               <p>Zato bomo v Levici vseh pet priporočil Vladi Republike Slovenije soglasno podprli.</p>
               <p>Hvala.</p>
            </sp>
            <sp xml:id="SDZ8-Izredna-85-2021-10-26.sp9">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Naj samo za magnetogram pojasnim, ja, da danes ne bomo o ničemer več odločali, je zgolj razprava, tako da…</p>
               <p>S stališčem nadaljuje gospod Blaž Pavlin. Predstavil bo stališče Poslanske skupine NSi.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp10">
               <speaker>BLAŽ PAVLIN (PS NSi):</speaker>
               <p>Hvala lepa za besedo.</p>
               <p>Spoštovani kolegice in kolegi, lep pozdrav!</p>
               <p>V zadnjem obdobju se, dragi kolegice in kolegi, vse bolj pogosto pojavljajo skrajnosti, pozivi k izključevanju sovražnosti, ter celo napadi na organizacije in posameznike. Na vse te pojave smo v Novi Sloveniji, skupaj s sopodpisniki, opozorili že na začetku leta s skupno sejo Odbora za notranjo politiko, javno upravo in lokalno samoupravo, ter Odbora za pravosodje. Opozorili smo na sovražne razprave v tej dvorani in na bojazen, da se sovraštvo lahko razširi na naše ulice. In ravno temu smo v zadnjih mesecih tudi priča. Zmerjanje in napadi na državljane različnih političnih prepričanj, vdor na RTV Slovenija, nasilni protesti, grožnje s smrtjo politikom in tudi kolegom poslancem. Vsi državni organi v vseh vejah oblasti imajo dolžnost, da se v skladu s svojimi pristojnostmi odgovorijo na take pojave v naši družbi. Naša naloga pa je, da budno spremljamo dogajanje v družbi in na negativne sovražne pojave pravočasno in učinkovito odreagiramo.</p>
               <p>Težke preizkušnje nekatere skupnosti in narode povežejo, druge pa še bolj razdelijo. V Sloveniji smo s to epidemijo žal postali še bolj razdvojeni, kritični drug do drugega in nezaupljivi. Nezaupanje je tudi to strokovnjakov, znanstvenikov, zdravnikov, kar je bilo še nekaj časa skoraj nepojmljivo. Brez dvoma je to odgovornost tudi politike, tako Vlade, kot opozicije. V Novi Sloveniji, kot koalicijski partnerici, se zavedamo, da bi lahko Vlada prav gotovo kakšno stvar bolj skomunicirala, kakšen ukrep bi bil lahko bolj premišljen. Predvsem pa bi morali umiriti ton javne razprave in razelektriti toksično ozračje v slovenskem političnem prostoru.</p>
               <p>Medtem pa opozicija ves čas deluje po načelu, kolikor slabše za Vlado, toliko bolje za nas. Trenutni cilj koalicije Kul ni delo za skupno dobro, ampak zgolj prevzem oblasti. Vsi vemo, da bo razpolovna doba morebitno leve Vlade tokrat še krajša. Stare zamere nikakor niso pozabljene in težko verjamemo, da bo v prihodnje kaj drugače, saj v koaliciji Kul delujejo bolj ali manj znani akterji. Nadaljevalo se bo preganjanje podjetnikov in tistih, ki z delom zaslužijo vsakdanji kruh. Z dvigom davkov in premalo delovne sile pa bo to pomenilo gospodarsko katastrofo, ampak to ni pomembno, saj je cilj koalicije Kul zgolj in samo prevzem oblasti.</p>
               <p>Kot ugotavlja delegacija Evropskega parlamenta, demokracija v Sloveniji ni ogrožena, prav tako ne javne inštitucije, smo pa strahovito razdeljeni in sprti in nepripravljeni za sodelovanje. Vsi politiki moramo stopiti korak nazaj in umiriti pregreto ozračje. Boj z epidemijo, gospodarsko okrevanje in zaključek predsedovanja Svetu EU, bi morali biti trije nacionalni projekti, kjer ne bi smelo biti opozicije in koalicije, ampak skupni dogovor. Na ta način bi ljudem pokazali, da zmoremo javne koristi postavit pred lastne politične kalkulacije in kmalu bi lahko ponovno odpirali državo, politika pa bi brez ovir začela predvolilno tekmovanje na predčasnih ali rednih volitvah. V Novi Sloveniji se ves čas trudimo, da ohranimo spoštljiv nivo komuniciranja. Ne žalimo in ne napadamo političnih nasprotnikov, tudi če se z njimi ne strinjamo. Ta vlada ima številne uspehe, rekordno gospodarsko rast, zgodovinsko nizko brezposelnost, po vseh delih Slovenije gradimo nujno potrebno infrastrukturo, ceste, železnice, domove za ostarele. Premikamo projekte, o katerih so nekateri zgolj pisali programe in dajali predvolilne obljube. Žal pa vse to, te uspehe preglasijo žolčne debate in prepiri na socialnih omrežjih, ki v medijih eskalirajo v neslutene razsežnosti. Ni še prepozno, da bi vsi skupaj nadaljujemo prizadevanja za boljšo Slovenijo. Na vsakem političnem polu obstajajo alternative, ki zmorejo zmerno, dialoško in v prihodnost usmerjeno politiko, ki zmore povezovanje in skrb za skupno dobro.</p>
               <p>Hvala lepa.</p>
            </sp>
            <sp xml:id="SDZ8-Izredna-85-2021-10-26.sp11">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Stališče Poslanske skupine SMC bo predstavila gospa Mojca Žnidarič.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp12">
               <speaker>MOJCA ŽNIDARIČ (PS SMC):</speaker>
               <p>Hvala za besedo. Lep pozdrav vsem prisotnim.</p>
               <p>Opozicija na današnji seji Državnega zbora vladi, ki jo hkrati poziva k odstopu, očita ustvarjanje izrednih razmer v državi z ravnanjem Vlade Republike Slovenije in njenih ministrov, prekomerno policijsko nasilje na protestih v Ljubljani ter politizacijo in militarizacijo policije. Medtem ko se državljanke in državljani srečujejo z življenjskimi težavami in medtem ko računajo na našo pomoč, vi želite, da danes ponovno kar 9 ur govorimo o nekih izrednih razmerah v državi. Izredne razmere ste ustvarili tisti, ki ste v začetku lanskega leta, ko nam je grozila ena hujših epidemij zadnjega časa, odstopili. Državljanke in državljane ste pustili na cedilu in v lastni politični preračunljivosti brez slabe veste zahtevali volitve. In sedaj nas tiste, ki smo takrat sedli za mizo s tistimi, ki so imeli pogum, da zagrizejo težak in, kot vidimo danes, dolgo-trajajoč problem, imenovan epidemija, obtožujete, da ustvarjamo izredne razmere. Ljudem to, da 9 ali več ur v Državnem zboru razpravljamo, ne bo prineslo nič dobrega. To so sicer legitimne poteze opozicije, ki pa v teh časih dišijo bolj po čem drugem. Vse skupaj je že preraslo, preseglo meje dobrega okusa in vse skupaj postaja neresno in nezrelo. Medtem ko govorite, da so v teh po vašem mnenju izrednih razmerah ljudje na ulici zaradi nas, ste jih v to spodbujali prav vi sami. Na ulicah so bili že prej, še preden se je formulirala trenutna vlada in še preden so se sprejeli določeni ukrepi za varovanje javnega zdravja. In da se ne bomo razumeli narobe, v SMC vedno smo in bomo podpirali javno izražanje mnenj. To je nekaj, kar je v demokratičnih državah povsem normalno. In politiki smo tisti, ki ljudem moramo prisluhniti, vendar tukaj hodimo po tanki liniji med demokratičnim izražanjem mnenj in rušenjem demokracije, ko so z grožnjami zasipani praktično vsi javni funkcionarji, na protestih, kot smo jim priča v zadnjem času, pa je ogrožena tudi varnost ljudi, ki se jih udeležujejo. Odgovornost za varne in mirne proteste morata prevzeti obe strani, torej organizatorji in policisti, ki tam opravljajo svoje delo. Potrebno je poudariti, da je bil protest 5. oktobra neprijavljen in zato še toliko bolj nepredvidljiv in varnostno tvegan. Policija je na podlagi zbranih informacij podala varnostno oceno, pri opredelitvi varnostnih ukrepov pa sicer znani, vendar ne uradni organizator shoda sploh ni sodeloval s policijo. Takšna neodgovornost, ki v nevaren položaj postavlja tako policiste kot udeležence shoda, v SMC ostro obsojamo. Policija je glede na okoliščine, pretekle izkušnje ter na pridobljene informacije, ki jih je dobila ob odsotnosti dialoga z organizatorjem bila primorana sprejeti določene odločitve o ravnanju na protestih. Ena izmed odločitev Vlada je bila v skladu z 9. členom Zakona o nalogah in pooblastilih Policije aktivacija policijskih pooblastil za prepoved gibanja na javnih mestih. Ustava Republike Slovenije v tretjem odstavku 42. člena namreč določa, da so zakonske omejitve pravice do zbiranja dopustne, če to med drugim zahteva javna varnost. Menimo pa, da je javna varnost nekaj, kar bi moralo biti prioriteta vseh nas. Svoje ugotovitve o protestih bo podala tudi s strani Generalnega direktorja Policije ustanovljena Komisija za preveritev okoliščin uporabe prisilnih sredstev pri zagotavljanju javnega reda na neprijavljenem shodu. Hkrati pa bi na tej točki želeli poudariti, da zaupamo v trezno presojo policije in verjamemo, da je ta na omenjenem kot tudi ob vseh ostalih shodih ukrepala primerno. Vladi prav tako ves čas očitate vlaganje z odloki. Vlada je od prvega izbruha epidemije sprejela številne protikoronske pakete, ki so bili namenjeni ljudem, obvladovanju virusa in preprečitvi njegovih posledic. Vse te zakone smo sprejeli tudi v Državnem zboru. Opozicija pa je s pomočjo nekaterih medijih poslušala prikazati naše delovanje kot katastrofalno a to enostavno ni res. Če pogledamo številke po različnih kazalcih smo primerljivi z drugimi državami na nekaterih področjih smo celo boljši. Naj na tej točki opozorimo tudi na samo zakonodajno-pravno nesmiselnost ostalih priporočil opozicije kot je razrešitev ministra Aleša Hojsa, razrešitev generalnega direktorja Policije dr. Antona Olaja, odstop Vlade in tako dalje, na kar je opozorila tudi Zakonodajno-pravna služba Državnega zbora. Pozivanje k razrešitvi nosilca posameznih javnih funkcij in njihovemu odstopu na primer ni ukrep, na katerega se priporočilo lahko nanaša hkrati pa tudi ni v pristojnosti Državnega zbora. Odločitev o predlogu razrešitve posameznega ministra je v pristojnosti predsednika Vlade generalnega direktorja Policije prav tako razrešuje Vlada na predlog ministra. Medtem pa je odstop Vlade enostranski akt predsednika Vlade, pri čemer je pristojnost Državnega zbora zgolj seznanitev z odstopom na seji Državnega zbora. Legitimni instituti za rušenje Vlade in njenih ministrov, po katerih je opozicija do sedaj sicer neuspešno posegala so interpelacija in konstruktivna nezaupnica. Ob vseh mogočih poskusih opozicije po rušenju te Vlade pa v tem trenutku ne moremo več mimo dejstva, da gre za politično motivirana dejanja z željo po ustvarjanju politične krize in za obžalovanje, da so pred dobrim letom prepustili oblast nekomu drugemu. Vse to pa se dogaja na račun državljank in državljanov. Razmer, ki so nastopile pred letom in pol si nismo ne zamisliti niti jih nismo pomagali ustvariti, zato tudi računa zanje nismo želeli ponižno vzeti in čakati na miloščino do tedanjih političnih partnerjev. Če vi obžalujete, da se takrat prepustili oblast nekomu drugemu je to vaš problem. Drugi imamo resnejše težave, ki se nanašajo na pomoč državljankam in državljanom. Če je za vas v času negotovih razmer edina prava pot rušenje te Vlade smo v SMC prepričani v drugačen dogovor in to je sodelovanje. Ideološko kreganje ne bo postavilo kruha na mizo. V sedanjo koalicijo smo vstopili z zavedanjem, da smo stranke še kako različne, zato smo se takoj zavezali, da bomo tista stranka, ki bo v koaliciji branik demokracije. Da si branik demokracije pa ne pomeni, da ob prvi prepreki izstopiš in se skregaš z vsemi okoli sebe, ampak pomeni, da ostajaš trden in neomajen člen, ko govorimo o vrednotah in stališčih, ki niso v skladu z našimi prepričanji.</p>
               <p>Še za konec. Nobene potrebe ni po predčasnih volitvah. Razumemo, da je opoziciji težko in da nekateri doživljajo abstinenčno krizo, ker niso več na oblasti. Ne razumemo pa te vaše ihte in popolne rušilnosti, ki presega vse meje. Vlada deluje v zelo težkih pogojih. V takih časih bi si želeli seveda širokega družbenega in političnega konsenza in sodelovanja, pa vendar smo se sprijaznili z odločitvijo opozicije, da deluje destruktivno.</p>
               <p>Hvala.</p>
            </sp>
            <sp xml:id="SDZ8-Izredna-85-2021-10-26.sp13">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Mag. Andrej Rajh bo predstavil stališče Poslanske skupine SAB.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp14">
               <speaker>MAG. ANDREJ RAJH (PS SAB):</speaker>
               <p>Spoštovana podpredsednica, državni sekretar, kolegice poslanke in poslanci.</p>
               <p>Zadnje leto in pol se vsak dan bolj zdi, da sta demokracija in pravna država ostali le mrtvi črki na papirju. Modus operandi aktualne vlade je vedno bolj zaskrbljujoč. Vladanje z odloki, policijska represija, vzpostavljanje dveh kategorij državljanov, teptanje in omejevanje človekovih pravic in temeljnih svoboščin, sprejemanje spornih zakonov in ustvarjanje izrednih razmer so na žalost postali stalnica naših vsakdanjikov. Vlada s pridom izkorišča boj proti epidemiji covid za samovoljno sprejemanje vladnih odlokov, od katerih velik del nima pravne podlage v zakonu. Požvižga se na hierarhijo pravnih aktov in na temeljna načela Ustave Republike Slovenije. Nenazadnje ne spoštuje niti lastnih zakonov, kot smo videli na primeru Slovenske tiskovne agencije. Danes mineva že 299. dan, odkar Slovenska tiskovna agencija ne dobiva plačila za opravljanje javne službe.</p>
               <p>Posledično zaupanje v vlado pada, kar ne dokazujejo zgolj vedno bolj pogosti protesti, temveč tudi rezultati javnomnenjskih raziskav. Razočaranje ljudi nad stanjem v državi se je razumljivo preselilo na ulico. Na žalost je prevečkrat eskaliralo v nasilje in izgrede. V SAB smo že večkrat poudarili, da ostro obsojamo vsakršno nasilje tako z ene kot z druge strani, podpiramo pa miroljubne proteste. Konec koncev gre za ustavno določeno pravico. Razumemo ljudi, ki niso na ulicah zato, ker bi bilo vse v redu, ampak zato, ker se počutijo kot drugorazredni državljani. Na tem mestu ne bom ugotavljal, zakaj je do nasilja prišlo in kdo je za to kriv, to je naloga policije. Bi pa ob tem samo opozoril, da je skrajno nenavadno, da so vsi petkovi protesti v zadnjem letu in pol potekali na miren način in brez problemov. Dejstvo pa je, da je na protestu v torek, 5. 10, prišlo do zelo intenzivne uporabe prisilnih sredstev s strani policije. Glede na dogajanje v SAB menimo, da je bila uporaba sile nesorazmerna. Zaplinjen je bil celoten center Ljubljane, kar so občutili ne samo protestniki, ampak tudi tamkajšnji prebivalci in mimoidoči. Pozivi notranjega ministra k večji policijski represiji so več kot očitno padli na plodna tla. Na avtoritativne vzgibe ministra Aleša Hojsa smo v SAB opozarjali že od njegove predstavitve kot kandidata za ministra. Način njegovega ministrovanja je to še potrdil, zato menimo, da ni primeren za to funkcijo.</p>
               <p>V SAB smo skušali biti ob nastopu mandata do te vlade kooperativni, saj smo se zavedali, da je postavljena v težek položaj. Pa vendar smo kmalu ugotovili, da so stvari šle predaleč. Nedomiselni, nepotrebni in neživljenjski ukrepi za preprečevanje širjenja virusa so se vrstili eden za drugim. To se je vnovič izkazalo pri obveznem izpolnjevanju pogoja PCT. Z ukrepi, ki so nezmožni izvajanja v praksi, se dosega nasprotni učinek od želenega, saj na rob potiska socialno ogrožene in ljudi z nizkimi prihodki.</p>
               <p>Nerazumljivi ukrepi za preprečevanje širjenja virusa, rušenje neodvisnih medijev, vladanje z odloki, pogoj PCT za obisk osebnega zdravnika, za točenje goriva, za uporabo javnega prevoza, neustrezna komunikacija vladnih predstavnikov, podrejanje policije politiki, ustvarjanje izrednih razmer. Vse to je modus operandi aktualne oblasti, s katerim zapravlja ugled Slovenije v Evropski uniji in po svetu in s katerim se bliskovito odmikamo od temeljnih načel, na katerih temelji naša ustava. Ljudje se počutijo drugorazredni, saj so na eni strani dobivali kazni, ker so si na prostem privoščili malico, na drugi strani pa najvišji predstavniki oblasti brez posledic kršijo odloke in zakone, ki so jih sami postavili. Da si vlada dovoli preveč dokazujejo tudi odločitve Ustavnega sodišča. Zaskrbljujoče veliko število odlokov je Ustavno sodišče razveljavilo, saj niso imeli ustrezne podlage v zakonu. Predsednik Ustavnega sodišča je Vlado izrecno opozoril, da je čas, ko so se lahko izgovarjali na nujnost in potrebo po hitrem ukrepanju mimo. Danes tega izgovora vlada nima več, zato je nedopustno, da sprejema podzakonske akte brez ustrezne zakonske podlage. V SAB si ne želimo takšne države v kakršno jo spreminja vlada z Janezom Janšo na čelu. Slovenija krvavo potrebuje predčasne volitve, če želimo normalizirati stanje v državi in preprečiti, da bo demokracija dokončno pokopana. V Poslanski SAB bomo predlog priporočil soglasno podprli.</p>
            </sp>
            <sp xml:id="SDZ8-Izredna-85-2021-10-26.sp15">
               <speaker>PODPREDSEDNICA TINA HEFERLE:</speaker>
               <p>Hvala lepa. <stage>/oglašanje iz klopi/</stage></p>
               <p>Še enkrat pojasnjujem, da danes ni glasovanja ampak samo razprava o stališčih, ki na odboru niso bila podprta. Spoštovani kolegi poslanci iz SDS vsakemu se lahko zgodi lapsus. Dajmo biti korektni.</p>
               <p>Nadaljujemo s stališči. Stališče Poslanske skupine Desus bo predstavil gospod Robert Polnar.</p>
            </sp>
            <sp xml:id="SDZ8-Izredna-85-2021-10-26.sp16">
               <speaker>ROBERT POLNAR (PS DeSUS):</speaker>
               <p>Hvala za besedo, gospa podpredsednica. Gospe poslanke, gospodje poslanci!</p>
               <p>Kdo ali kaj je izvir nadzora ali vmešavanja, ki lahko nekomu določi da počne ali da je raje to kot ono? Po prepričanju predlagateljev današnje seje je to državljan, ki pride na nelegalen protest s steklenico in granitno kocko, potem pa enega od teh dveh protestniških rekvizitov ali pa oba zaluča v policijo. Policija ga mora pri tem vljudno opozoriti, da se tako ne dela. Če pa državljan po nesrečnem naključuju nadaljuje s svojim početjem mora policija napadalca obravnavati s prefinjeno skrbnostjo, da ne bi prizadela njegove ustavno zagotovljene svete pravice do protestiranja. Obstajajo situacije na katere racionalna etike preprosto ne more odgovoriti. Stvarnost je prevelika, preveč bogata, da bi jo človeški um mogel dojeti in zaobseči, potem pa sortirati v svoje predale. Značilnost človeške narave je, da težko prenaša tesnobo relativizma, zato jo poskuša razrešiti s poseganjem h kategoričnim stališčem in ultimatom. Kadar ljudje zaslutijo, da absolutne resnice ne obstajajo se umaknejo ali pa skrijejo v zaklonišča izključnosti. Zahteva, da mora biti politik brezgrešen ali da mora imeti nečloveško ali pa nadčloveško popolno biografijo je odraz doživljanja oblasti kot nadnaravne avtoritete. Oblast v taki perspektivi sestavlja skupina izbranih svetnic in svetnikov, ki ne služi državi in državljanom, marveč zgodovinskim in moralnim zablodam. Od brezgrešnega asketa na oblasti je nevarnejše samo še naivno ljudstvo, ki v asketizmu vidi vrlino. Vztrajanje na moralni brezmadežnosti politikov implicitno izziva njihove privilegijev in nezmotljivosti v najskrajnejši konsekvenci do tiranije. Oblast pa je kajpada opravilo kot vsako drugo. Država je služba kot katerakoli druga služba. Če bi bili nosilci oblasti brezgrešne osebe, natančneje, če bi bila človeška bitja povsem brez napak, potem demokracija sploh ne bi bila potrebna. Toda kolikor smo že velikodušni do človeških slabosti ne smemo pozabiti enega načela. Vsako dejstvo iz življenja visokih javnih uslužbencev mora biti obravnavano z najstrožjimi merili zaradi moči, ki jim je zaupana in s katero razpolagajo. Za razliko od drugih državljanov so dolžni trpeti neprestano, pa tudi pretirano kritiko. V demokraciji si namreč oblast in moč ne zaslužita zaupanja, ampak nasprotno. Status sumljive in nevarne dejavnosti. Stvari torej niso enostavne. Nikoli niso bile in nikoli ne bodo. Pa tudi nobene potrebe ni, da bi bile enostavne. Demokracija je zgrajena iz sivih con, protislovij, nepopolnosti, in je po teh lastnostih popolnoma podobna človeškemu rodu. Demokracija pa je učinkovita in etično superiorna ravno zato, ker poskuša pomiriti nepopolnost človeške narave in težnjo civilizacije, da zasleduje svoje moralne imperative. Ponavljam, poskuša. In traja v poskušanju. Demokracija je večno nedokončana. Samo tiranija ima odgovore na vsa vprašanja. Po pravilu so ti odgovori enoznačni, kratki in odrezavi. Stališče, po katerem so tudi visoki javni uslužbenci samo navadni ljudje, ki opravljajo človeške dolžnosti, in stališče, po katerem se zoper visoke javne uslužbence uporabljajo posebni kriteriji, zato ker se ukvarjajo z za usode državljanov tveganimi opravili, ti dve stališči se samo navidezno vzajemno izključujeta.</p>
               <p>Katero je torej tisto območje, znotraj katerega subjektu, osebi ali skupini oseb je ali bi moralo biti prepuščeno, da počne ali je, kar je zmožen početi ali biti, brez vmešavanja drugih oseb? Šele ko eksistenca med pravkar omenjenima skrajnostma in zavedanje, da nobena od njiju ne sme pretehtati nad drugo, tvori demokratično kulturo. Potem se demokratična kultura med drugim razlikuje denimo od religije. To pa v nobenem primeru ne pomeni, da bi morali visoki etični in demokratični principi zakrivati nenačelnost in povsem pritlehne namene. Govorimo torej o razmerju med posameznikovim etičnim ustrojem in stvarnim družbenim dogajanjem.</p>
               <p>Razpiranje zaostrenega ideološkega in političnega dialoga v družbi bi lahko prineslo vsaj dve spoznanji. Prvič, da imata mržnja in nestrpnost samo en izhod, neobstoj in nebivanje, na obeh pa je utemeljena pravica, po kateri je vse dopuščeno. In drugič, da postaja prilizovanje v sodobnem kontekstu samo vprašanje dobrega okusa. Prilizovanje brez takta, adresirano na najnižje strasti, pa je po neposrednem učinku istočasno nevarno in groteskno.</p>
               <p>Hvala lepa.</p>
            </sp>
            <sp xml:id="SDZ8-Izredna-85-2021-10-26.sp17">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Gospa Janja Sluga bo predstavila stališče Poslanske skupine Nepovezanih poslancev.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp18">
               <speaker>JANJA SLUGA (PS NP):</speaker>
               <p>Ustvarjanje izrednih razmer se ni začelo z zadnjo prekomerno uporabo policijskega nasilja ob oktobrskih protestih. Da se ne bi še naprej slepili o vzrokih in posledicah oziroma o tem, ali je bilo prej jajce ali kura, naj na hitro spomnim na samo najpomembnejše napake, nečednosti in protizakonita dejanja te vlade.</p>
               <p>Upravljanja epidemije ste se lotili po vojaško. Z ukazi in z ignoranco stroke. Državni denar, torej denar državljank in državljanov, ste zapravljali za neprimerne covid teste ter maske in nabavljali medicinsko opremo, kot so respiratorji, ki so bili od stroke ocenjeni kot neprimerni. Seveda so posle dobili poslovneži blizu vladnih strank. Ko je bil čas in so se ljudje bili pripravljeni cepiti, ste špekulirali s cepivi, se odpovedali večjemu skupnemu naročilu EU cepiva Pfizer ter čakali na tistega najcenejšega, ki pa je med ljudmi vzbujalo tudi največ pomislekov. Predsednik vlade je nedolgo nazaj ponovno grozil, da je Slovenija pred tem, da bo zaradi neodgovornega obnašanja, ki ga po njegovem mnenju zagotovo nista povzročila vlada ali pa policija, ponovno prisiljen uvajati ukrepe, ki ne bodo ukrepi PCT, ampak ukrepi, ki bodo še enkrat več zapirali javno življenje in gospodarstvo, povzročali dodatno škodo, zavirali okrevanje po epidemiji in povzročali nove smrti. To je celo podkrepil z lažnimi podatki o številu cepljenih prejšnjo soboto. Po njegovem naj se ne bi cepil nihče, podatki danes pa kažejo, da je bilo cepljenih precej več kot 100 državljank in državljanov. Za vse pa smo krivi opozicija, Ustavno in Vrhovno sodišče, informacijska pooblaščenka, pa seveda STA in komercialna in javna RTV. Istočasno pa gospodarski minister v vsej svoji vehemenci zatrjuje, da bodo naredili vse, da države ne bodo zapirali oziroma da vlada nima načrta za zapiranje, ima pa načrt, kako precepiti prebivalstvo. Komu verjeti, se sprašujem. Če nadaljujem, da bi se izognili razpravi v Državnem zboru, v katerem imajo na srečo možnost besede tudi opozicija, ste vladali z odloki, mimo zakonov in Ustave, kar je večkrat prepoznalo tudi Ustavno sodišče, ki je mimogrede po vašem mnenju skupaj z Vrhovnim sodiščem dežurni krivec za stanje v državi. Vaš minister se je v času popolnega zaprta javnega življenja sestajal v gostilnah, ki bi morale biti zaprte, kjer je menda pil vodo in jedel sendvič v družbi lokalnih veljakov in podpornikov. Nek drugi minister je v sodni preiskavi zaradi davčne zatajitve, tretji pa je arbitrarno, v nasprotju s priporočili stroke sprejel odločitev, da PCT velja že dan po cepljenju. V vmesnem času pa je policija očitno po nalogih vladnih politikov kaznovala otroke, ki so ob upoštevanju varnostnih ukrepov zahtevali ustavno pravico do šolanja. Da ostalih represivnih ukrepov sploh ne naštevam. In v tem času ste vseskozi izvajali ideološko vojno z neodvisnimi mediji, s pravosodjem, z vsemi državnimi inštitucijami, ki morajo po Ustavi in zakonu delovati neodvisno. Sprli ste državo z vsemi naprednimi evropskimi državami in jo popeljali za novodobno železno zavezo avtokratskih režimov, ki jo najbolje simbolizirata Madžarska in Poljska. V letu in pol ste naredili vse, da bi popolnoma razgradili demokratične institucije v državi in vse, da bi se polastili državnih podjetij. In po vseh vladnih kršitvah zakonov, po vseh vladnih kršitvah Ustave ter nečednostih si predsednik te vlade drzne ljudem očitati neodgovorno obnašanje. Vas potem čudi, da vam ljudje ne zaupajo in da velika večina državljank in državljanov Slovenije želi, da odidete z oblasti čim prej? Vem, te dni ste dobili ali pa si naredili nov izgovor, da boste lahko spet igrali vlogo žrtve, ki jo tako dobro obvladate, in vaši vojaki bodo te moje besede seveda srdito napadli. Predolgo bi trajalo, da bi naštevala še obilico drugih vaših neumnosti in nečednosti v tem letu in pol, zato naj to, kar sem povedala, služi le kot ilustracija vašega načina dela.</p>
               <p>Pa da se vrnem v aktualno dogajanje zadnjih 2 mesecev. V letu 2010 so bili tako v Ljubljani kot v Mariboru protesti, ki so bili bistveno bolj agresivni in nasilni. Slovenska policija se je takrat odločila za pristop, ki ni še dodatno spodbujal nasilja, in poskusila protestnike umiriti na bistveno manj agresiven način, pa čeprav so bili med njimi tudi biseri, če se poslužim besed sedanjega ministra, tisti biseri, ki jih v zadnjih letih najverjetneje videvamo v rumenih jopičih. Notranji minister s strankarskimi sodelavci pa redno obiskuje operativne štabe policije, kar mi razumemo le kot neposredno vmešavanje politike v delo policije. Kot sem že poudarila, notranji minister ni, ni in ne sme biti policijski minister. Policija ni strankarski organ te Vlade. Policija tudi ni organ te Vlade, zato notranji minister s svojimi politično-nastavljenimi sodelavci z ministrstva ali pa kabineta predsednika Vlade in poslanci, vaši seveda, nimajo kaj početi v operativnih štabih policije. Ta isti minister pravi, da je za prekomerno uporabo nasilja policiji čestital. To pa ni nič drugega kot dodajanje zagona spirali nasilja, ki ga v zgodovini samostojne Slovenije še nismo doživeli. Še več, niti približno nismo doživeli takega nasilja niti na protestih ob aretaciji četverice v bivši državi pa takrat pravite, da je bil režim totalitaren. Se še spomnite, gospod predsednik Vlade, državljanke in državljani Slovenije so vas takrat branili, danes te iste državljanke in državljane bombandirate s solzilcem in vodnim topom. Ali greste vsemu temu kar počne sedanja Vlada ter na kakšen način komunicira z državljankami in državljani, zgolj za cinizem vase zavarovanih politikov iz nekih drugih časov ali pa za udejanjanje programa največje vladne stranke, ki edina omenja celo možnost državljanske vojne, to je še neodgovorjeno vprašanje. Je pa zelo povedno, da vsi njeni vodilni predstavniki za tri četrtine državljank in državljanov, ki Vlade ne podpirajo, uporabljajo žaljivke in militarizirajo svoje podpornike in vernike. Iz tega bi lahko s preprosto matematiko ugotovili, da tej Vladi ni mar kar za milijon in pol državljank in državljanov. Vse kar vas zanima, je čim bolj razdeliti ljudi v upanju, da bo na prihodnje volitve prišlo več vaših kot njihovih, če uporabim vaše izrazoslovje. Četudi predlog priporočila na seji matičnega delovnega telesa ni prejel zadostne podpore, da bi se o njem odločalo tudi na današnji seji Državnega zbora, pa bo bolj kot končno glasovanje pomembna sama razprava. Ta bo namreč še dodatno poudarila vse tisto na kar smo nepovezani poslanci opozorili v današnjem stališču.</p>
            </sp>
            <sp xml:id="SDZ8-Izredna-85-2021-10-26.sp19">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Gospod Jani Ivanuša bo predstavil stališče Poslanske skupine SNS.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp20">
               <speaker>JANI IVANUŠA (PS SNS):</speaker>
               <p>Hvala za besedo, spoštovana podpredsednica Državnega zbora. spoštovani predstavniki Vlade, gospe in gospodje!</p>
               <p>Ob branju pojasnila zakaj je nujno, da svoj čas namenimo tej seji, ne morem mimo občutka, da očitno živim v neki drugi Sloveniji kot predlagatelji. Poslušam, da imamo teror, da Vlada in njen najbolj opevani minister Hojs povzroča kaos v državi, da ima pod nadzorom policijo, ki potem uporablja prekomerno silo nad državljani. Opustili ste sicer že del, da ima Janez Janša takšno moč, da je cel svet prepričan, da je ena gripica, ki se je reši s kihanjem v rokav dejansko nevarna. Glede na našteto me zanima, kje v Sloveniji imamo goli otok in kako to, da so nam mediji zatajili akcije specialcev v domove tistih, ki so si drznili povedati na glas kaj si mislijo. Vse kar lahko rečemo v zadnjem letu in pol je to, da se ravno predlagatelji vseskozi trudijo rušiti ravnovesje v državi in umetno ustvarjati izredne razmere. Če me spomin ne vara, so pred nami vsaj tri interpelacije, pa bojda sta še dve na lagerju.</p>
               <p>Če se dobro spomnim napovedi Kula, imajo za vsakega ministra že spisano interpelacijo in samo čakajo na ustrezen čas. Mislim, da to ni državotvorno, nikakor ni državotvorno. Očitno se še samo jaz spomnim, kako so nekateri predlagatelji pozivali k protestom, se jih ob petkih celo udeleževali. Nisem zasledil, da bi kdorkoli obsodil s smrtjo, ki je z vodno pištolo šprical v policista. Ne spomnim se, da bi kdorkoli obsodil igralske nastope Jaša Jenula in Zlatka Čordića. Bojda je šlo tu za pravico do svobode govora. Predvidevam, da je uničevanje fasad ministrstva, metanje molotovke v stavbo naše stranke, risanje motorne žage na vrata, prikrite grožnje s politimi mizami pred Ministrstvom za kulturo tudi svoboda izražanja, kot tudi pozivi s strani Socialnih demokratov, da naj bodo otroci v šoli brez mask, ter kričanje po tem hramu demokracije, da se mask ne bo nosilo. Če se človek igra z ognjem, plane. <stage>/ nerazumljivo/</stage> je v juliju letos, ko so protestniki pred Državnim zborom napadali poslance in jim ni bilo mar, kdo so. Takrat smo za trenutek bili enotni, saj so šle zadeve predaleč. Očitno je vonj po morju bil tisti, ki je presegel zamere in nas povezal za dobrobit naroda. Z novim šolskim letom pa se je vse ponovno pozabilo. Petkovi protesti so v izumiranju.</p>
               <p>Glavni strici iz ozadja pa so rešitev za dokazovanje svojega, prav, našega novega »frontmana«, ki pa mu nasilje ni tuje. Je pa bilo v nedeljo na RTV pri Miši jasno predstavljeno, kako razmišljajo tile intelektualni. Kaj se jim krati pravica, čeravno ne znajo se opredeliti kako in katera, jim je dovoljeno vse, tudi nasilje nad poslanci, uničevanje Državnega zbora, nasilje nad policisti in novinarji in grožnje po vseh možnih kanalih. Očitate Vladi, da se z izgovorom boja proti Covidu ustvarjajo izredne razmere. Ravno to delate sami.</p>
               <p>Z izgovorom, da Vlada prejema čisto svoje ukrepe, strašite ljudi in jim prodajate laži. V Sloveniji smo imeli mile ukrepe, ampak to sami veste. Močno dvomim, da v tem času niste šli vsaj enkrat v Avstrijo, kjer se moraš registrirati in še pokazati PCT pogoj. Marsikatera evropska država se ponovno zapira, se otroci šolajo na daljavo, se dela od doma in tudi tam protestirajo, ja. Bežen pregled teh protestov nam nariše čisto drugačno sliko, kot jo vi želite predati ljudem. V Nemčiji so na protestih uporabili solzivce in gumijevke, pa tudi vodni top. Solzivec so uporabljali tudi v Avstriji, podobno je v Italiji in na Nizozemskem. Samo pri nas se to problematizira.</p>
               <p>Če bi bili policisti res tako nasilni, kot jim očitate, ne bi bili na koncu imeli 7 več ranjenih policistov in enega ranjenega protestnika. In verjamem, da se je vaša pravljica o vladanju razblinila v trenutku, ko je gospod Šarec izobesil belo zastavo. Ne bom več rekel, da je vrgel puško v koruzo, kaj to je že iztrošena fraza. Seveda vemo, je ni izobesil zaradi Slovenske nacionalne stranke, vemo pa, zaradi koga. Spomnim se tudi, da je nekaj dni po svojem odstopu, si je premislil, vendar se ni več dalo pridobiti odstopne ovojnice nazaj, saj je šla predaleč v Državnem zboru.</p>
               <p>Vem, da niste računali, da bo Janša sestavil Vlado, a če vam bi bilo toliko do ljudi, kot so vas polna usta, bi vam bilo vseeno, kdo je glavni, očitno pa nimajo samo protestniki težave z razumevanjem pojma Vlada in Državni zbor. Če bi vam resnično bilo za ljudi, ne bi zakone brali in podpirali na osnovi tega, kdo je predlagatelj, ampak po vsebini. Tega pa že lep čas ne počnete, žal. Zdaj, ko je jasno, da so volitve pred vami, pred vrati, pa še manj. Prodajate lažje zgodbice in zavajate ljudi. Vi ste tisti, ki s pomočjo glavnih medijev povzročate kaos. Verjamem pa, da je to težko priznati. Kako je že Kramberger pred 30. leti rekel? In ko ne bodo vladali, bodo protestirali in pozivali k smrti tistih, ki vladajo, pa niso iz njihovih vrst. Kakšna je bila njegova usoda, vemo, glede na zadnje poštne pošiljke naši poslanski skupini, pa lahko predvidevamo, da bo tudi nas čakala podobna usoda, če ne bomo igrali z vami.</p>
               <p>Kot sem že pred kratkim izjavil, imate vso legitimnost iskati pot do volitev, vendar ponovno navajam, oprostite tudi izrazu, ne »bluzite«.</p>
               <p>Hvala lepa za vašo pozornost.</p>
            </sp>
            <sp xml:id="SDZ8-Izredna-85-2021-10-26.sp21">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Mag. Branko Grims ima besedo, da predstavi stališče Poslanske skupine SDS.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp22">
               <speaker>MAG. BRANKO GRIMS (PS SDS):</speaker>
               <p>Spoštovani, vsem prav lep pozdrav!</p>
               <p>Upam, da vsi v Državnem zboru razumemo razliko med ustavnimi pojmi. Poulično nasilništvo metoda levega fašizma v Sloveniji, pljuvanje sočloveku v obraz, metanje predmetov v ljudi, delanje škode, uničevanje stvari, oviranje drugih to ni svoboda izražanja javnega mnenja. Svoboda izražanja javnega mnenja je, da vsakdo pove kar misli lahko je polemično, lahko je provokativno, ampak na način, ki ne posega in ne ogroža v človekove pravice soljudi. Če enkrat razumemo to ustavno normo, potem se vprašam kako je mogoče, da je pred nami danes ta papir popisan s pravnimi nesmisli in političnimi floskulami, ki ste mu rekli Predlog za umiritev razmer ali nekako tako, ampak po dolgem trudu, ko sem nekajkrat prebral sem vendarle našel stavek, s katerem se v celo strinjam in v katerem, na katerem bom gradil izhodišče za današnji nagovor. Prebral bom ta stavek. Sam proces ustvarjanja izrednih razmer v Sloveniji je dolgotrajen in sistematičen. Gospe in gospodje, tukaj se pa popolnoma strinjamo, vendar je bolj dolgotrajen kot ste hoteli povedati. Kajti tukaj, gospe in gospodje, vedno si rad pomagam s slikami ena slika pove več kot tisoč besed pa vam zelo lepo osveži spomin, ker drugače, potem rečete, da nekdo laže tukaj so v resnici korenine sejanja sovraštva v Sloveniji. To gospe in gospodje je RTV Slovenija uradna seja Sveta RTV Slovenija hiše slovenske kulture, ki naj bi bila po zakonu neodvisna in posebej bazira na spoštovanje norm tudi če želite etičnih norm novinarjev in vsega, kar določa slovenska zakonodaja. Kaj tukaj vidimo? Smrt Janši, smrt Janšizmu, smrt, smrt, smrt. Gospe in gospodje kaj ima ta skupnega s hišo slovenske kulture? Nič, ima pa zelo veliko s tisto ustavno normo, po katerih je nedopustno vsako spodbujanje nasilja pa če je utemeljeno na politiki ali na katerikoli drugi osebni okoliščini to je očitno protiustavno početje. In tako početje zastraševanje ljudi, sejanje sovraštva se je dogajalo v tej Sloveniji še preden je nastopila ta Vlada. Poglejte primer! Še pomnite tovariši. Tole ste obešali in sejali okoli tistih dan, ko se je odločalo o novi Vladi. Koga ste zmerjali z nacisti in fašisti? Ljudi, ki imajo zagotovo mnogim naj skupnega z nacizmom in fašizmom kot tisti, ki ste predlagatelji današnje seje. Če kdo o tem dvomi tisti, ki kolo vidi danes je zagotovo Levica saj je imela uvoden nagovor in spomnite se kako je vsa Levica ploskala tukaj v parlamentu, ko sem jim prebral prvomajski nagovor Adolfa Hitlerja, ker so bili tako prepričani, da je njihov, ker je to ena in isti govorica. Tista poslanka Levice, ki je tekla podpisati fašistični manifest, ker je bila prepričana, da je njihov, ker je to eno in isti. Ko ste zasejali sovraštvo ste ga gojili. Gojili ste ga pod znakom, ki je še posebej žalosten v luči včerajšnjega dne. Včeraj smo slovili tisti dan, ko se je Slovenija prvič v resnici osvobodila, ko je pod rdečo zvezo odplula zadnja ladja dol nekam na jug natovorjena z vojaščino JLA in njihovo vojaško opremo, ampak kot v vsaki grozljivki se, potem reče nekaj je preživelo in žal s tem nekaj se očitno mora ukvarjati vsa Slovenija in zaradi tega ne <stage>/ nerazumljivo/</stage> s polnimi pluči. Potem ste sistematično in načrtno, tako kot ste sami zapisali samo v napačnem kontekstu to dali, spodbujali sovraštvo, proteste, kršitve zakonov sistematično in načrtno. In ko so zadeve zagorele, ste potem začeli, tako kot to počnete danes, se spomnite? To je iz teh vaših prvih kolesarskih nenasilnih protestov. Da ne govorim, kaj vse ste metali po ljudeh tisti, ki ste bili tam udeleženi. Potem pa je recimo isti stavek, če kdo misli, da se ni ponovil, kot sem ga prej uporabil kot korenine: smrt janšizmu. Smrt, smrt, smrt – to, gospe in gospodje, je tisto sejanje sovraštva, ki je potem obrodilo sadove. Kar poglejte si, kako je šlo to naprej. To, gospe in gospodje, so antifa, moderni teroristi levice. Marsikatera država jih ima že uradno na seznamu teroristov. Ki so prišli tudi iz tujine v Slovenijo večkrat na povabilo, kot so sami zapisali na enem od svojih portalov, tovarišev iz Slovenije. S tem bi se morala ukvarjati, ja, v resnici ta država, njene tajne službe in policija. Če bi kaj lahko očitali, je da se morda ni dovolj, ampak vam gre za to, da bi to dovoljevali, da bi tisto, kar je očitno protiustavno, netenje sovraštva, netenje nestrpnosti, pozivanje k nasilju razglasili za pravilno in ustrezno metodo dela. in če bo kdo to zanikal, bi vas spomnil na tole, gospe in gospodje. Ne samo, da ste pozivali druge k nasilju, ampak blokirali ste celo popolnoma legalen shod, popolnoma zakonit shod, ki je bil shod za življenje, in ste stali za kamne v roke. A bo še kdo rekel, da je to kaj drugega kot pozivanje k nasilju? To, gospe in gospodje, je očitno pozivanje k nasilju. Tega nihče ne more zanikati. In kdo je za tem stal? Gospodje iz Levice, tisti, ki ste očitno danes kolovodje celega procesa, in njihovi tovariši iz SD-ja in še ostali za povrh. Potem vedno znova smo poslušali, kako so eni protestniki, drugi pa čisto nekaj drugega in to nima nič skupnega. A, bejžite, no. In potem je SDS naredila en shod svojih članov v Marezijah in iznenada, poglejte, so vsi lepo kar skupaj vabili na proteste proti SDS v <stage>/ nerazumljivo/</stage>. Pa so maske padle. Pa so maske padle. Pa še nekaj. To sejanje sovraštva ste celo sami institucionalizirali. Kaj pa je koalicija KUL? Koalicija KUL je edina prava koalicija sovraštva v Sloveniji. Korenine te koalicije je lepo povedal eden njenih očetov, sedi tudi zdajle v dvorani, ko je rekel, prvo in temeljno merilo bo, da nasprotujemo vladi Janeza Janše, da nasprotujemo SDS in da ne bomo sodelovali ne s SDS ne z nikomer, ki to vlado podpira. To, gospe in gospodje, je sovraštvo. Nobena stvar, ki je osnovana na sovraštvu in izključevanju, nima dobrih posledic, jih ne more imeti. In Slovenija si tega ne zasluži. Najbolj žalostno pa je, da je očitno, tako kot smo danes že videli na tej seji tudi pri uvodni predstavitvi, tisti, ki danes vodi kolo na celotnem levem polu političnega prostora, je stranka Levice, iz katere se je marsikdo med vami sam v preteklosti delal norca, da imajo popolnoma neuresničljive in abotne ideje, da ne bom še uporabil vseh drugih izrazov, ki smo jih poslušali o njih. Danes ste z njimi skupaj in jim sledite. Kako je to žalostno. V bistvu, kako je to ponižujoče. Malo premislite sami o sebi. Za stranke, ki ste bile nekoč vodilne, SD, LMŠ, SAB, njene predhodnike, danes capljate za Levico. Žalostno, ampak veliko pove o stanju v Sloveniji. In stanje v Sloveniji je tema današnjega govora.</p>
               <p>Kam pripelje to sovraštvo, smo žal videli pred tem Državnim zborom. Deset ranjenih policistov, še več ranjenih udeležencev, ki niso bili tisti, ki bi bili med netilci nemirov. Tamle je eden z okovankami oziroma z bulerji, če sem pravilno informiran, dobesedno skočil v hrbet enemu od snemalcev. Je bil hudo poškodovan. Naredilo se je ogromno materialne škode, bilo je razbitih še in še šip, bilo je razbitih, uničenih še in še avtomobilov po Ljubljani, uničene izložbe in vse ostalo. To, gospe in gospodje, so sadovi vašega netenja nestrpnosti, vašega sistematičnega in načrtnega vzpodbujanja izrednih razmer. Tako kot ste sami pravilno zapisali. In danes tukaj kot rimski cesar Neron potem vijete roke nad gorečim Rimom in pravite: »O, groza, Rim gori.« Kdo je pa zakuril, gospe in gospodje? Vi ste. In zažigali ste to leto in pol sistematično načrtno že zdavnaj prej, preden je nastala ta vlada. Ampak to sovraštvo, ki ste ga zasejali, iz teh korenin ste to nadgrajevali in nadgrajevali, dokler tudi vam ni to ušlo v veliki meri iz rok. In kako se je to potem žalostno videlo? Ko so tisti, ki ste jih vi vzpodbujali in hujskali pred Državnim zborom, pljuvali tudi po vas in metali v vas stvari. Vas odrivali.</p>
               <p>Ampak kljub temu ste bili toliko, da ko smo predlagali, da bi vse ljudi v Sloveniji zaščitili pred pouličnim nasilništvom, da bi nekoliko dvignili kazni, predvsem pa, kar je bistveno, da bi omogočili policistu, ki je tam, da takoj ustrezno odreagira, brez da bi moral čakati na prijavo in izraz, da se nekdo počuti ogroženega in tako naprej, kar mimogrede določa sedanja zakonodaja, če kdo tega ne ve, ste to preprečili, ste ta zakon podrli. In pri tem ste to še celo proslavljali. Lepo vas prosim, kakšni ljudje ste, da lahko proslavljate to, da ste podrli zakon, ki bi preprečeval, da bi nekdo še naprej nekaznovano sočloveku pljunil v obraz. Pa je šlo za vse ljudi v Sloveniji, tudi za tujce, ki jih toliko radi branite. Šlo je za to, da bi vsakdo, ki se nahaja na tleh Republike Slovenije, bil zaščiten pred pouličnim nasilništvom. Pa ste to podrli. V duhu ustvarjanja izrednih razmer, nad katerimi zdaj sami kot svetohlinsko umivate roke in vijete dlani. Do sem smo prišli.</p>
               <p>V Sloveniji je v resnici v tem trenutku mnogo bolje kot v večini evropskih držav, ko govorimo o stvari, o stanju v gospodarstvu, o ekonomskih kazalcih. Žal se je tisto, kar se je sejalo kot nelagodje in sovraštvo, potem odrazilo v tem, da nimamo dovolj visoke stopnje precepljenosti, niti ne spoštujemo dovolj ukrepov. Vsakdo kar misli, da mu je vse dovoljeno, tudi če ogroža sočloveka, in zaradi tega so posledice slabe. Da pa res vsakdo misli, da si lahko vse dovoli v tej državi, je bil krasen primer gospod Jenull, ki ste ga velikokrat branili, ki je nedavno izjavil nekaj takega, kot da je, da zapre ulico, njegova državljanska pravica, njegova človekova pravica. Lepo vas prosim, zdaj pa poglejmo, kaj govori zakon, ob vseh nebulozah, ki ste jih zapisali na papir.</p>
               <p>Zakon izrecno in nedvoumno pravi, da kdor mirno protestira, ima to pravico. Ali izraža svoje mnenje. Ampak ko je policija podrla in odpeljala rumene jopiče, ki so samo mirno stali, nikogar niso ogrožali, se je to vam zdelo super. Zanimivo. Ko pa enkrat pade po antifajevcih, ko se uporabi sredstva prisile, da se razžene tiste, ki ovirajo vse druge, ki delajo škodo, to se vam zdi pa grozno. Zdaj pa, gospe in gospodje, kdo pa mislite, da ima pravico v tej Sloveniji, da uničuje lastnino drugih, da ovira ljudi, da pridejo na delo ali z dela, da ovira starejše, da ne morejo do zdravnika, da ovira matere, da niso mogle do otrok ali pa so jih mogle iskati čisto nekam drugam, ker se je dogajalo pri tako imenovanih protestih, pravi izraz bi bil za to organizirani nemiri, ne, v preteklih tednih, o čemer obstajajo pisna dokazila. To se vam pa ne zdi omembe vredno. Kaj pa pravice teh ljudi? Kaj pa pravice mater do svojih otrok, do njihove varnosti? Kaj pravice starejših, da živijo varno, da jih nihče ne ogroža, da gre lahko do zdravnika, če se slabo počuti? Kaj pravice zaposlenih, da gre lahko na delo ali z dela? Da država normalno funkcionira? Ne, to vas ne zanima. Vas zanima samo oblast za vsako ceno. Za ustvarjanje izrednih razmer, ki jih načrtno in sistematično ustvarjate že leto in pol.</p>
               <p>Kljub temu vam zagotavljam, ta država dobro deluje in bo delovala. In seveda vaše mokre sanje ne bodo uresničene. Edino kar upam in kar si želim, da bo več odločnosti in pripravljenosti zato, da se poišče poti, da se ljudem prikaže pravo sliko. Danes marsikdo, tudi med vami, pa tisti, ki jih danes ni tukaj, po Evropi širi informacije, kako naj bi bili tukaj ogroženi novinarji in novinarska svoboda. Kakšna novinarska svoboda? Širiti smrt, kot smo videli na uni uvodni sliki? Pa imajo ljudje realno sliko o vsem, kar se dogaja. No, vam povem samo en konkreten primer, ki se dotika mene. Ko mislite ali boste trdili, da so ljudje pri nas objektivno informirani, ta vikend je bila zgodovinska priložnost za Slovenijo. Na konferenci za prihodnost Evrope, ki obsega tako Evropski parlament, vse nacionalne parlamente, tudi našega, in seveda Evropsko komisijo, pa tudi organizacije civilne družbe in najširšo javnost, sem imel kot prvi iz slovenskega parlamenta priložnost spregovoriti. Te slike, gospe in gospodje, tako kot tistih prejšnjih niste mogli videti. To, gospe in gospodje, je pa stanje v slovenskih medijih. Lahko ste brali kupe nebuloz, za mesece nazaj pa celo za leta nazaj, niste pa mogli slišati tega, da je nekdo kot prvi iz slovenskega parlamenta spregovoril v Evropskem parlamentu na konferenci o prihodnosti Evrope. Da sem opozoril, da je Evropa nastala kot združenje neodvisnih samostojnih držav, enakopravnih držav, da vsako vsiljevanje in vsaka ideologija in vsako preglasovanje razbija Evropo in da so prihodnost Evrope naši otroci. In da zato želim, da bi bilo temeljno vodilo tisto, ki zavezuje vse in vsakogar, ker smo to ratificirali, zapisano pa je v konvenciji o otrokovih pravicah Organizacije združenih narodov, da vedno pri katerikoli politični odločitvi mora biti v ospredju interes otroka. Dobro za otroka. Kajti, otroci so naša prihodnost.</p>
               <p>Gospe in gospodje, ker gre za našo prihodnost smo v SDS seveda zavrnili predlagane sklepe, saj bi pomenilo, da se Slovenija kot država odpoveduje enkratni zgodovinski priložnosti, da naprej, tako kot do tega trenutka, uspešno vodi celotno Evropsko unijo. Da bi se odpovedali priložnosti, da storimo vse, kar je možno za razvoj Slovenije, da prepuščamo Slovenijo tistim, ki ste sedaj s to pogodbo KUL, začeli slediti tisti stranki, ki je imela na svoji spletni strani objavljeno, da bo vse podjetnike razlastninila in potem z bajoneti nagnala v morje, pa še nekaj podobnih trditev o tem, kako se bo rušilo naš ustavni red. Povej mi s kom se družiš in povem ti kdo si. To, gospe in gospodje je pa v resnici ustvarjanje izrednih razmer v Sloveniji, ampak za to ni kriva vlada Republike Slovenije. Vlada Republike Slovenije in koalicija, gospe in gospodje, ne samo da dela dobro, dela odlično, dela za prihodnost, dela za razvoj Slovenije. Delamo za naše otroke. In tako bo tudi ostalo.</p>
            </sp>
            <sp xml:id="SDZ8-Izredna-85-2021-10-26.sp23">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Naslednja je na vrsti gospa Jerca Korče, predstavila bo stališče Poslanske skupine LMŠ.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp24">
               <speaker>JERCA KORČE (PS LMŠ):</speaker>
               <p>Hvala in lep pozdrav!</p>
               <p>Ja, kje sploh danes začeti, to je tisto prvo vprašanje, ki se človeku postavi ob današnji seji. Ali začeti z naštevanjem vseh afer, ki jih dnevno proizvedete vladajoči. Težko bi izbrali katera je bolj omembe vredna in kakšna je teža posamezne izmed njih. So to tiste o sumih korupcije, morda tiste, ko ljudem zapoveduješ nošnjo mask in jih kaznuješ, če jih nimajo. Med tem pa se seveda kot vladajoči postaviš nad svoj predpis in ga brez sankcij kršiš. Ali so to tiste, ko zapreš gostilne za vse, seveda, sam pa se nonšalantno odpraviš na prleški sendvič? So to tiste o Twitter obračunavanju tako doma, kot preko naših meja? Res, v kupici vseh afer se človek težko spomni vseh. Glupi davki, Trump je zmagal, ljudje so drhal, naj živijo koprive, mi bomo pač igrali golf. Prišli smo tako daleč, da se nam nekatere afere zdijo celo bizarne. Prihajamo do točke, ko ob resnici, ob neki veliki aferi, ki bi morala imeti tudi velike posledice, zgolj še zamahnemo z roko in rečemo, ah še ena, in gremo dalje. Nekoč huda kršitev je danes zgolj še ena izmed novic ob jutranjem prebiranju časopisa ter zgolj še ena povsem rutinska zadeva, ki zapolni čas med eno in drugo afero. Zadnjič je nekdo zapisal, kako smešno se je spomniti, zakaj vse so morali odstopati ljudje v Vladi Marjana Šarca, za sendvič, zaradi enega klica. V LMŠ še vedno menimo, da bi morali biti standardi v politiki postavljeni zelo visoko. Priznanje in sprejetje odgovornosti nikoli nismo tretirali kot šibkost, temveč za častno dejanje in prispevek k uveljavljanju visokih standardov, ki bi morali biti norma v sodobni politiki. Pred našimi očmi pa se je v letu in pol zgodila totalna razgradnja pojma prevzemanje odgovornosti. In to je nevarno za prihodnost. Ko padejo vse norme, ko se standardi sprejemljivega dvignejo v nebo in ko praktično nobeno dejanje, izjava, nič več ni razlog za prevzem politične odgovornosti s strani nosilcev javnih funkcij, pridemo do zelo nevarne situacije, v kateri je enostavno dovoljeno vse, samo če si na strani vladajočega. Se podporniki obstoja te vlade sploh kdaj vprašate, kakšne bodo posledice vaše ignorance za prihodnost? Se res kot predstavniki ljudstva nikoli ne preizprašujete in se nekako nagibate zgolj k lastnemu preživetju, brez sposobnosti uvida neke širše slike in pogleda nad dogajanji? V politiki je namreč zaželeno, celo nujno je, da imamo različna mnenja in da jih soočamo. Seveda imamo različen pogled na to, kako naj bi bila oblikovana na primer dohodninska lestvica, je gradnja nuklearke prava pot za prihodnost, vlagati v orožja ali znanost, stanovanja za trg ali najemna stanovanja za mlade, javno ali zasebno zdravstvo in šolstvo, vse to so legitimna polja za soočanje mnenj in iskanje konsenza. Je pa eno dejstvo, okoli katerega ne bi smelo biti niti kančka dvoma, in to je naša skupna odgovornost do spoštovanja pravnih pravil. Slednje nam namreč omogoča, da lahko ne glede na različne vrednote normalno sobivamo. Država, ki temelji na pravnem redu, lahko deluje, če tako oblast kot ljudstvo upoštevata in zaupata vladavini prava. Kaj ostane državi, ko se oblast odloči, da za njih ni nič več pravno zavezujoče? Na čelu pravosodnega ministrstva ste postavili človeka, ki je v postopku zaradi suma utaje davkov in ponarejanja listin. Ko to človek pove na glas, ne ve več, ali je to sploh mogoče. Meje sprejemljivega ste pripeljali do takega absurda, da bi si težko privoščili večje dno od dna. Se sploh zavedate, da je pravna država že skoraj klinično mrtva? Vlada je mimo zakonske podlage sprejemala in vladala z odloki. S tem se je sesula delitev oblasti na zakonodajno in izvršno. Se zavedate, da je Državni zbor sprejel Zakon o financiranju STA, ki ga vlada enostavno ignorira in pač ne izvršuje? Se zavedate, da vlada ne spoštuje sodb sodišč, ko na primer ne imenuje delegiranih tožilcev? In dragi kolegi in kolegice, podporniki te vlade, se zavedate, da ste dopustili kastracijo hrama demokracije in vladi dopustili, da so zakoni za njo samopostrežna trgovina, v kateri lahko nekako samovoljno izbira, kaj bo upoštevala in kaj pač ne. In to slednje je zelo nevarno. Kako potem od ljudi terjati spoštovanje zakonov in vladnih odlokov, kako pričakovati, da bojo ljudje zaupali v pravni red, ko pa vidijo, da ga enostavno prvorazredni ne. V vseh teh letih smo se naposlušali bajk o globoki državi in teh povestih o stricih. Z njegovo tretjo vlado pa je postalo jasno, kdo je globoka država in kdo je razpredal niti naokoli ter si ustvaril strice in tete. Ko je javno udrihal po njih, je v ozadju sklepal posle in se družil z njimi. Medtem ko so njegovi vojščaki kao so se borili proti korupciji v zdravstvu, je on prostodušno na drugem koncu sveta z njimi ciljal golf luknje. Medtem ko so njegovi ustvarjali dimne zavese kvazi boja proti tajkunom, so drugi njegovi vodili dogovore o tem, kako izpeljati prevzeme. In danes je ta modus operandi vlade pod vodstvom SDS, ki omogočata Nova Slovenija in SMC, še vedno prisoten. V bistvu še več, celo ne skrivajo ga več. Matej Tonin in Zdravko Počivalšek sta enako, če ne celo bolj, odgovorna za stanje državi kot je sam Janez Janša. Politiki bi se morali zavedati, kako zelo pomembna je skupnost, in to tista grajena na solidarnosti. Še več, ljudi res nebi smeli podcenjevati. In ravno epidemija je bila tipična situacija, ko se je še bolj odrazil pomen skupnosti. Vlada je izbrala pač pot razgradnje skupnosti, polarizacije, pod-komunikacije, ki je temeljila na grožnjah, podcenjujočem odnosu do ljudi, ko ji pač enostavno ni treba nič pojasnjevati, še manj argumentirati - enostavno pač ljudem zgolj zapoveš in zaukažeš. Izbrala je pot, kjer bo neposlušnost kaznovana, in pot, kjer se bo vsakega, ki si bo drznil podvomiti v posamezen ukrep, enostavno napadlo in diskreditiralo. Pot, v kateri neodvisne institucije ne bodo igrale vloge nekoga, ki bo s svojimi opozorili slišan, temveč bo zgolj napadan s strani najvišjih funkcionarjev. Predlogi in pomisleki posameznik strokovnjakov ne bodo obravnavani kot morebiten prispevek k izboljšanju stanja, temveč zavrženi in poteptani. Nerazumevanje, da so ljudje ključ do rešitve, ter da je spoštljiva in pravilna komunikacija nujen predpogoj za uspeh, je pač rak rana neuspeha z epidemijo.</p>
               <p>Dvig teoretikov zarote je v tem primeru zgolj simptom. In ja, kako se lahko razmahu teoretikov zarote čudimo, ko pa imamo na samem vrhu države nekoga, ki je praktično celo svojo politično kariero gradil na teorijah zarote proti samem sebi? Umanjkanje minimalne samorefleksije delovanja te vlade se kaže praktično na vseh nivojih. Ob posamezni reakciji ljudi bi se politik moral samoizpraševati o razlogih za nastalo situacijo. Namesto tega smo priča iskanju krivca povsod zunaj kroga vladajočih. Zakaj ljudje protestirajo? Res verjamete, da je to del širše zarote? Res mislite, da gre celo za lutke, ki jih nekdo pošilja na ulice? Ali res ne razmišljate o razlogih, zakaj so ljudje tam? Res verjamete, da se ljudje podajajo na ulice celo zato, ker naj bi jim bilo dolgčas? Ste pomislili, morda pomislili, da so protesti odraz neke stiske, vrenja med ljudmi, ki imajo dovolj, da jih nekdo tretira kot nebodigatreba? Namesto da bi si politika postavila ogledalo, naredila samorefleksijo, gre pač nad lastne ljudi s silo.</p>
               <p>V LMŠ se zavedamo, kako pomembno je, da ljudje zaupajo policiji. Vemo tudi to, da je marsikateremu policistu bilo težko ob dejstvu, da je moral na ukaz nad ljudi s silo. Še več, v LMŠ se zavedamo, da bo po mandatu te vlade nujno storiti vse, da se policiji ponovno vrne ugled ter da se organom pregona zagotovi pogoje za preiskovanje vseh dejanj te vlade. In ja, politika je tukaj zaradi ljudi. In zato, da prepoznava probleme, si postavlja prava vprašanja, išče odgovore ter formira rešitve, s katerimi naslavlja družbene izzive. In prava vprašanja vseh nas skupaj bi morala biti, kako mladim zagotoviti dostojna stanovanja po normalni ceni, kako starejšim zagotoviti dostojno starost, kako se soočiti s podnebnimi spremembami, kako izboljšati zdravstveni sistem, kako se soočiti s porastom duševnih stisk, kaj storiti za ustvarjanje višje dodane vrednosti, s katero lahko financiramo javne storitve. Seznam je dolg in neskončen. Je pa žalostno, res žalostno, da smo zašli v situacijo, ko se moramo politiki nove generacije namesto naslavljanja teh problemov ukvarjati z branjenjem temeljev te države. Ko se moramo ukvarjati s tem, kako bomo povrnili zaupanje v delovanje države, kako bomo ponovno dali veljavo neodvisnim inštitucijam, ko se moramo boriti, da bi se sprejeti zakoni, sprejeti zakoni, veljavni zakoni, spoštovali.</p>
               <p>Kolegice in kolegi! Žalostno je, da so nas Janez Janša, Matej Tonin in Zdravko Počivalšek pripeljali v situacijo, ko se moramo boriti za normalnost, da bi lahko ponovno razmišljali o napredku naše družbe in po vsem povedanem, seveda, Vlada ne vidi razlogov za odstop, poslanci podporniki te Vlade, ne vidite razlogov za odstop.</p>
               <p>Kako torej iz te situacije? V LMŠ še vedno verjamemo v ljudi. Edina rešitev za spremembe za normalizacijo je aktivno državljanstvo vsakega od nas, ker zadnje, kar si lahko v teh časih privoščimo, je biti tiho in se vdati v usodo. In še nekaj, v LMŠ nikakor ne pristajamo na tezo, ah, vsi ste isti. Nismo. V LMŠ smo že dokazali, da oblast razumemo kot veliko odgovornost, do države, do vseh prebivalk in prebivalcev Slovenije in neko poligon za uresničevanje lastnih interesov in napadanja drugače mislečih. Oblast nismo in jo še vedno ne razumemo, kot brezmejno last, znotraj katere lahko brez omejitev počneš, kar te je volja. Ljudi ne razumemo kot orodje, s katerim manipuliraš na odvratne načine, medtem, ko se okoriščaš in kadruješ. Še več, za razliko od, na žalost, zadostnega števila oportunistov, ki sedite v tem hramu demokracije, v LMŠ verjamemo v to, da politik ne bi smel nikoli razmišljati o tem, kje bo on čez eno leto ali po mandatu, ampak enostavno samo o tem, kako bodo živeli ljudje in kakšna bo naša skupna država.</p>
            </sp>
            <sp xml:id="SDZ8-Izredna-85-2021-10-26.sp25">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Še kot zadnja, bo stališče Poslanske skupine SD predstavila mag. Meira Hot.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp26">
               <speaker>MAG. MEIRA HOT (PS SD):</speaker>
               <p>Hvala za besedo, spoštovana gospa podpredsednica.</p>
               <p>Spoštovani kolegice in kolegi!</p>
               <p>V Sloveniji doživljamo erozijo oziroma namerno uničevanje pravne države. Vlada deluje samovoljno, avtoritarno in neustavno. Ta Vlada ne spoštuje ne sodnih odločitev, ne zakonov. Ta Vlada sprejema neustavne odloke in s svojimi odločitvami, ter predlogi zakonov, posega v neodvisnost po Ustavi in zakonu samostojnih in neodvisnih organov. V vsaki pravni državi morajo namreč vsi državni organi delovati v skladu s pravnimi predpisi. Prav tako morajo vsi državni organi spoštovati temeljne človekove pravice in svoboščine. A zdi se, da je od nastopa 14. Vlade, to treba vselej znova in znova poudarjati. Torej to neko najbolj elementarno tezo.</p>
               <p>Ker je tej Vladi v pičlih dveh letih uspelo porušiti temelje naše demokratične in pravne države in nas postaviti ob bok državam, kot sta Poljska ali pa Madžarska, v katerih se prepovedujejo splavi, v katerih oblast posega v svobodo medijev, v neodvisnost sodstva. Zdi se, da se po tridesetih letih neke samostojne poti, demokratične poti, sedanja Vlada pred državno ureditvijo spreminja in gradi po modelu avtoritarnih držav 20. stoletja, kar je seveda absolutno nedopustno. Eden izmed bistvenih elementov načela pravne države je tudi načelo sorazmernosti pri poseganju v pravice in svoboščine posameznikov, ter načelo delitve oblasti.</p>
               <p>Tako je v Sloveniji za urejanje temeljnih človekovih pravic pristojen izključno zakonodajalec, torej Državni zbor. Gre za odraz že navedenega načela delitve oblasti, demokratičnosti in pravne države. In vsako omejevanje človekovih pravic mora biti vselej pretehtano, preverjeno s pomočjo strogega testa sorazmernosti, torej, ali je poseg v pravico primeren za dosego cilja, ali je poseg sploh nujen in potreben, ter, ali je sorazmeren. Pri vsakem omejevanju človekovih pravic je potrebno v zakonu določiti dovolj jasne okvire in usmeritve za morebitno podrobnejše podzakonsko urejanje. Ob tako hudih posegih v temeljne pravice, kot so, svoboda gibanja, izobraževanja, zbiranja in združevanja, mora biti recimo v zakonu upoštevana možnost teritorialno omejenih ukrepov, njihova časovna omejenost, dolžnost posvetovanja s stroko, ter ustrezno obveščanje javnosti.</p>
               <p>Ta Vlada pa že 2 leti, odkar se je epidemija začela, vlada z odloki in z vsebinsko praznimi zakoni. Vlada je sprejela več kot 2 tisoč 700 odlokov. V svoja odločanja nikakor ne vključuje Državnega zbora. Sama vztrajno govorim, da je prišlo do popolne derogacije zakonodajnega telesa. Ustavno sodišče je ugotovilo neustavnost kar nekaj vladnih odlokov in tudi nekaj zakonov, od šolanja na daljavo od Zakona o nalezljivih boleznih, mirnega protestiranja in podobno in najslabše pri vsem tem so odnesli naše državljanke in državljani. Če omenim samo otroke s posebnimi potrebami, kolikšna škoda jim je bila povzročena z zaprtjem šol. Bili so prikrajšani ne le samo za učenje, za fizioterapije, logopedsko in psihološko obravnavo, možnost socialnega, čustvenega razvoja in nihče, prav nihče jim tega ne bo nikoli mogel povrniti. Očitno je, da si ta Vlada v resnici želi nekega izrednega stanja in to s ciljem, da si v celoti podredi vse družbene podsisteme, predvsem pa očitno ljudstvo. Zato nam v opoziciji ne preostane nič drugega kot da z vsemi možnimi sredstvi opozarjamo na nepravilnosti in zato tudi sklicujemo seje kakršna je današnja. V Sloveniji ima oblast ljudstvo in ljudstvo vsak teden znova in znova na ulicah opozarja, da si te Vlade ne želi več, ker Vlada s svojimi ravnanji ustvarja izredne razmere, kaos, zmedo med ljudmi. Ukrepi se spreminjajo iz dneva v dan, iz danes na jutri. Nekateri so tako nesmiselni kot je bil pogoj PCT za delo od doma. Pričakovano je, da so ljudje zmedeni, da so ljudje jezni in ta Vlada na odboru zavrne naša priporočila z izgovorom, da morebitna uresničitev priporočil, ki smo jih predlagali, ne bi prispevala k izboljšanju razmer v državi, in da bi z obstojem te Vlade preprečili nasilne proteste. Nobenih utemeljenih argumentov, ker je očitno, da se vladajoči na koncu norčujejo iz lastnih državljank in državljanov. Pa še kako bi odstop te Vlade pripomogel k izboljšanju razmer v državi, ker ljudje si želijo spremembe, zato so na ulicah, da bi dosegli odstop te Vlade, da bi doseli neko normalizacijo te države. Upravičeno se sprašujemo kako dolgo bo do naslednje Vlade potrebovale, da bodo popravile vso škodo, ki jo povzroča trenutna oblast v vseh družbenih podsistemih. Bojimo se, da vse škode niti ne bo možno več popraviti, zato je toliko bolj nujno, da gremo na predčasne volitve zdaj, dokler še imamo čas.</p>
               <p>Čakamo še sicer uradno poročilo notranjega nadzora, vendar so kljub temu zaskrbljujoče ugotovitve Knovsa, da so najverjetneje na protestih 5. oktobra politiki iz operativnih štabov odrejali uporabi prisilnih sredstev in poveljevali policiji. Policija je in mora biti pri svojem delu avtonomna in neodvisna, svoje naloge mora opravljati strokovno, ne pa, da minister poveljuje policije, to je v pravni demokratični državi absolutno nedopustno. Vodstvo policije je tisto, ki bi moralo odrejati ukaze, ne politiki. Policija je na protestih 5. oktobra v množico, ki se ni, ponavljam, ni vedla nasilno, izstrelila 400 plinskih nabojev in plinskih bomb, uporabila vodni top in vodi primešala solzivec. Solzivec, ki so ga na lastni koži občutili tudi nič sluteči mimoidoči, mamice, otroci, ki so sedeli v bližnjih parkih in to je nedopustno, to je grozljivo. Še enkrat poudarjam, da je pravica do mirnega zbiranja, do shodov ključna za demokracijo, je ena izmed temeljnih političnih svoboščin brez katere si ni moč zamisliti svobodne in demokratične družbe. Tudi združeni narodi pravijo, da je prepoved mirnega zbiranja tisti zadnji skrajni ukrep, pri čemer ima še posebej visoko varnost politični protesti, države ne smejo že v naprej izhajati iz domneve, da bodo protesti nasilni. Pri nas pa so bile v času popolne prepovedi protestov dovoljene številne druge, bolj tvegane dejavnosti, ki so potekali v notranjih prostorih, protesti pa pač ne. Pod krinko bojevanja proti epidemiji je ta Vlada storila vrsto škodljivih stvari, stvari za katere si še dve leti nazaj ne bi niti zamisliti mogli, da se lahko zgodijo. Socialni demokrati smo trdno prepričani, da je čas, da se oblast vrne ljudstvu in zaupamo našim državljankam in državljanom, da se bodo aktivirali na naslednjih volitvah, ker Slovenija je pravna in demokratična država in njena vloga je, da zagotavlja družbeni mir in ustrezno varuje temeljne človekove pravice. Vse to pa ta Vlada namerno že od začetka vladanja ne počne in zato je čas, da odidemo na predčasne volitve.</p>
            </sp>
            <sp xml:id="SDZ8-Izredna-85-2021-10-26.sp27">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Končali smo s predstavitvijo stališč poslanskih skupin in sledi splošna razprava poslank in poslancev o predlogu priporočila. Že med predstavitvijo stališč so se javili k besedi predlagatelji. Najprej gospa Lidija Divjak Mirnik, za njo dr. Tašner Vatovec.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp28">
               <speaker>LIDIJA DIVJAK MIRNIK (PS LMŠ):</speaker>
               <p>Hvala za besedo, predsedujoča.</p>
               <p>Lep pozdrav, spoštovani državni sekretar, kolegice in kolegi!</p>
               <p>Sedaj premalo časa imam, da bi lahko komentirala vse to, kar je bilo slišano danes kljub temu pa bom nekatere stvari pokomentirala.</p>
               <p>Predvsem dolgo že nisem slišala te besedne zveze, ki jo državni sekretar gospod Kangler uporablja še, od kar ga poznam to je pa že fest dolgo. On govori o eni besedni zvezi hitro, učinkovito in zakonito. Tako se dela. Ja, res je, hitro dela ta Vlada, se strinjam predvsem tam, ko govorimo o kadrovskem brutalizmu. Mimogrede 1257 ljudi je menjala v tem kadrovskem cunamiju pa tukaj ne štejemo vseh tistih, ki so bili omenjeni na ministrstvih in nadzornih svetih, ampak samo Vlada, kjer je seveda edino merilo v glavnem, da je naš. Hitro delate, se strinjam. Potem učinkovito. Ja, tudi to drži, to predvsem vidimo tam pri umrlih preko 5 tisoč ljudi je učinkovito umrlo. Res je, učinkovito delate, zelo se borite z epidemijo. Potem gospod državni sekretar pravi, da delajo zelo zakonito tudi to drži. Seveda sem sarkastična. To vidimo pri STA dveh zakonov se ne držijo pa enega so celo sami predlagali pa paradoks tudi sami sprejeli. Ja, res je, hitro, učinkovito, zakonito. Uničujete temelje te države, res je.</p>
               <p>Sedaj, kar smo predlagali predlagatelji, da je potrebno, da predlagamo predsedniku Vlade, da zamenja oziroma razreši ministra za notranje zadeve državni sekretar pravi, da ta minister je tako rekoč super heroj. Policistom je celo zagotovil novo opremo. Bravo, super, čestitam super ministru nepreklicno odstopljenemu, za to dejanje. Jaz bi ga pa mogoče samo spomnila na to, da ta super minister svojim policistom, za katere se tako blazno bori pravi mevže in lenuhu ob enem pa poveličuje bisere to so pa tisti, ki slavijo Hitlerja kot heroja. Bravo, res je super heroj. Potem pravi, da se v normalni demokraciji ne dela tako, da bi opozicija pozivala Vlado naj odstopi. Ja, mogoče res, samo v normalni demokraciji ni najbolj kul, če mečeš na svoje ljudi solzivec in zapleniš tri četrt Ljubljane. Tudi ni najbolj kul, če že 299 dni ne plačaš STA za javno službo, ki jo ona upravlja. Tudi ni najbolj kul, če jemlješ ljudem svobodo s svojimi nezakonitimi odloki, ki jih sprejema 18 ljudi ponoči na nočnih vikend sejah in s tem teroriziraš ostala 2 milijona ljudi tudi to ni najbolj kul. Potem državni sekretar nadalje pravi, da ta Vlada nikogar ne izključuje, da samo povezuje. No, jaz pri tem dodajam, da ta Vlada nikogar ne izključuje razen drugače mislečih, nevladnikov, objektivnih medijev in seveda vseh tistih, ki si ne strinjajo tako ali drugače s to Vlado in to povezovanje se predvsem kaže v kršitvi načela demokratičnosti, kršitvi načela delitve oblasti, kršitve načela pravne države. To je to tako imenovano povezovanje te Vlade. Kakšno je pravzaprav stanje danes v državi? Če povem v nogometnem žargonu, ker to ljudje tisti nogometni navdušenci seveda najbolj razumejo, če ekipi ne gre glih najboljše in potem navijači teh je pa preko 70 % povedo, da je treba ukrepati kaj se zgodi v nogometu? Ja, vsak lastnik pač zamenja trenerja. Pri nas pa Vlada želi zamenjati navijače, ker trener je itak najboljši. Mislim v njega in v njegove odločitve se nikoli in nikdar niti v sanjah ne dvomi. Zato, spoštovane kolegice in kolegi, dame in gospodje, kot pravi gospod Grims v Vladi in v koaliciji samorefleksija. To je ena taka zelo čudežna besedica. Samorefleksija. Pa še eno imamo za vas. Kar daješ, to dobivaš. In zdaj se vam dogaja točno to, kar že desetletja dajete. To pač sedaj dobivate. Čas je za samorefleksijo.</p>
            </sp>
            <sp xml:id="SDZ8-Izredna-85-2021-10-26.sp29">
               <speaker>PODPREDSEDNICA TINA HEFERLE:</speaker>
               <p>Hvala lepa.</p>
               <p>Besedo je želel še predlagatelj dr. Tašner Vatovec.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp30">
               <speaker>DR. MATEJ TAŠNER VATOVEC (PS Levica):</speaker>
               <p>Ja, zdaj, ta uvodna salva tistih, ki branijo delo te vlade, je pokazala, da v bistvu tisto, kar sem skušal povedati v uvodni predstavitvi predlagateljev, še kako drži. Zdaj, ena od koalicijskih strank SMC pravi, da so branik demokracije v koaliciji. To je stranka, ki dopušča, da se STA izčrpava, čeprav so predlagali amandma, da je potrebno STA financirati, sprejeli zakon, v katerem je bil ta amandma predlagan, in zdaj mirno gledajo. Tako se brani demokracijo.</p>
               <p>Potem napadi na sodstvo, pa neizvolitev evropskih delegiranih tožilcev. To je pač počelo ministrstvo, ki ga ima pod nadzorom SMC, očitno eklatantno kršenje, večkrat tudi ugotovljeno na Upravnem sodišču, postopkov, s tem ko niso bili imenovani tisti, ki so se prijavili. Na tak način se brani demokracijo. Potem še, ne vem, če se že moram obregniti v to, pač ta flop v komunikaciji s predstavniki Evropskega parlamenta in evropskih institucij. Mislim, če so nekako zagovorniki evropskih integracij in tako naprej, po tistem tvitu predsednika Evropskega parlamenta, mislim da bi morali ugotoviti, kateri je edini način, ko lahko še ta stranka brani demokracijo, in to je to, da gre ven iz te koalicije.</p>
               <p>Potem glede gorja pred asketi, ki ga je kolega Polnar povedal. Govoril je o ljudeh brez napake. Jaz se strinjam, pač seveda ne more biti vsak človek svetnik, ne more biti brez napak, ampak on imenuje napake stvari, kot so utaja davkov, goljufije, napadi na državne institucije, na državne organe, na zaposlene v državnih organih, lobiranje za plačila na Banki Slovenije in tako naprej. To niso človeške napake, to je pač nič drugega kot korupcija in kriminal.</p>
               <p>Zdaj, pa češnjica na torti. Gospod Grims. V bistvu bi moral, gospod Grims bi moral izhajati iz maksime, ne bi smel izhajati iz maksime njihovega kompanjona, poslanca Jelinčiča, ki pravi, da je narod glup. Poglejte, narod ni glup. Narod ni glup in se točno zaveda, kaj se dogaja v tej državi. Vladna koalicija pa se tega ne zaveda, zato pravi, da živite v slonokoščenem stolpu, kjer je vse lepo in prav in je to najboljša in najbolj uspešna vlada vseh časov in so ljudje vsi zadovoljni. Če bi bilo tako, potem ne bi imeli protestov na ulicah, ne bi imeli 70 % ljudi, ki se ne strinja z delom te vlade, ki je ne podpira in tako naprej. Tako da tu ne vem, v katerem vesolju pač lahko take sklepe vlečete iz trenutne situacije. In resno vas sprašujem, ste se kdaj vprašali, zakaj se je večina strank pred volitvami, pred volitvami 2018, odločila, da ne bo sodelovala z eno od strank, ki kandidira na volitvah? To ni neka kaprica, ki se je zgodila, ali pa izključevanje, sovraštvo, kot pravi gospod Grims. Ampak je posledica nekih dejanj. In tudi ljudje, ko se je zgodil preobrat v eni od trenutnih koalicijskih strank, ki se je premislila in odstopila od te zaveze pred volitvami, so reagirali na to iz enega, iz ključnega razloga. Ker se spomnijo, kaj je počela prva vlada SDS-a in kaj je počela druga vlada SDS-a. Ker ljudje niso glupi in na srečo nimajo tako kratkega spomina, kot se rado govori. Ampak si zapomnijo določene zadeve.</p>
               <p>In v bistvu bi se morali vi vprašati, zakaj se te stvari dogajajo. Zakaj, še preden neka vlada nastopi, izrazi veliko ljudi nestrinjanje ali pa nezadovoljstvo s tem, da bi se takšna vlada formirala. Tako da slabe izkušnje vsakič, ko je bila SDS v vladi, seveda pripeljejo svoje. In izredne razmere oziroma pač ta kaos v državi, ki sedaj vlada, ste ustvarili vi, ste ga ustvarili vi z vašim načinom vladanja, ki je zapisan v vaš DNK, te izredne razmere so vpisane v vaš DNK, in ga ustvarjate s tem, ko počnete, kar počnete. Se pravi rušite javne institucije, rušite in napadate sodstvo, ne imenujete delegiranih tožilcev, nabavljate orožje prekomerno in tako naprej. Ali pa, dajete davčne odpustke 6 % najbogatejšim v tej državi. Med tem ko ste že itak tako zadolžili, da nihče več ne ve kako se bodo ti dolgovi poplačevali in slabšate stanje socialne države, javnih storitev in vsega kar je v tej državi. To so vzroki zakaj imate ljudi na ulicah. Ne neka grozna globoka država, pa grda opozicija, pa nesramni mediji, ki vam mečejo polena pod noge. Vi ste vir in to je v bistvu tudi na nek način zapisano v mnenju Vlade na naša priporočila, kjer pač vlada izvede neko dvojno zaslepitev. Dvakrat zanika nekaj, kar je v resnici trditev. Vi pravite, da vlada je garant za to, da ne bo slabših varnostnih razmer in več protestov in da je vlada garant, da ne bo še slabše stanje z epidemijo. Ravno nasprotno. Vlada je garant, da se to dogaja. In edino odhod te vlade je garant, da se izboljša stanje in z epidemijo in s protesti na ulicah. Mislim, da je stvar čisto preprosta in se jo zaveda večina ljudi v tej državi, razen tistih, ki grejete te svoje stolčke na račun teh funkcij, ki jih zasedate tako v vladi, kot tisti poslanci v tem državnem zboru, ki vas ohranjajo pri življenju.</p>
            </sp>
            <sp xml:id="SDZ8-Izredna-85-2021-10-26.sp31">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa.</p>
               <p>Besedo ima državni sekretar Franc Kangler.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp32">
               <speaker>FRANC KANGLER:</speaker>
               <p>Hvala lepa, spoštovani predsedujoči. Spoštovani poslanci in poslanke!</p>
               <p>Nastop Lidije Divjak Mirnik je živ primer nestrpnosti v tej dvorani. Spoštovana poslanka in tudi poslanec koalicije KUL, če vi mislite, da se demokracija gradi z granitnimi kockami, napadi policistov se prekleto motite. Granitne kocke niso za to, da kadar policija varuje javni red in mir, ko vzdržuje javni red in mir, da se policista napade z granitno kocko in z drugimi pripomočki za poškodovanje policista. Če mislite, da mora priti do predčasnih volitev, za božjo voljo, dajte zbrati 46 podpisov, ker nimate, in jaz sem prepričan, da z vašim načinom dela in z vašim šikaniranjem in nestrpnostjo v tej dvorani, v dvorani demokracije v tem mandatu ne boste dobili 46 glasov. Na takšen način zagotovo ne.</p>
               <p>Ko govorimo o protestih, protesti so v Ljubljani, nikjer drugje v Sloveniji ne protestirajo. Kdo protestira v Ljubljani? Pa zakaj protestirajo? Na odboru smo o tem veliko spregovorili. Očitati policiji dane tukaj v dvorani, da je policija kriva, da je prišlo do nasilja v Ljubljani in da smo zaplinili Ljubljano, za božjo voljo, kaj z vami? Kdo je koga prvi napadel? Ali so policisti napadli koga? Pa res vi ne živite več v Sloveniji, da tega ne veste, saj ste neposredno lahko spremljali kaj se je dogajalo v Ljubljani. Na neprijavljenem shodu, nezavarovanem shodu, shodu, ki so ga organizatorji organizirali in pozivali, da je potrebno s silo in grožnjo napasti policijo, suverenost države, blokirati obvoznice, preprečiti predsedovanje na Bledu in Brdu pri Kranju, vi danes tukaj trdite, da je policija te huligane, ki so poškodovali policiste napadla policija in da je sama kriva, ker je bilo šest policistov poškodovanih. To je neodgovorno, to je neresno in na nek način imate pravico vsak do svojega mnenja, tudi slovenski narod si bo ustvaril z vašim načinom komuniciranja tukaj v dvorani svoje mnenje. In prav je tako.</p>
               <p>Govorite o kadrovskih menjavah na policiji. Ali je to politična menjava, ker je direktor Policijske uprave Ljubljana napredoval v namestnika po 35-letni karieri? Na njegovo mesto pa je prišel direktor Policijske uprave Kranj. To je politična menjava? Kaka politična menjava? Ti so že prej imeli pomembne naloge v prejšnji vladi in predprejšnji vladi. Dolgo let so bili direktorji policijskih uprav, ampak vi ne razumete, da gre za karierni sistem in pač to policija, ker karierno napredujejo tisti, ki so za to sposobni. A se je kdo od vas mogoče ustrašil, da je nekomu bila vir informacij prestrežen ali pa prerezan? Tudi sam sem to izpostavil na Odboru za notranjo politiko, ker je poslanec koalicije KUL več vedel o dogajanju v policiji kot jaz kot državni sekretar, ampak o konkretnih podatkih, kaj se dogaja v oddelku za notranje zaščite policije, nekaterih službah, kaj sem bil iskreno povedano presenečen. Ampak zakaj je on več vedel kot jaz? Zato, ker je nekdo želel škoditi tej koaliciji na ta način, da med vas plasira neresnico, da plasirajo tisti neresnico preko sredstev javnega obveščanja, nihče pa ne razpravlja o tem, kako lahko en predstojnik, ki ima več kot 7 mesecev in 17 ali 15 dni v predalu kazensko ovadbo za enega tajkuna, nihče ne vpraša po odgovornosti, zakaj je nekdo na dopustu, pa zahteva, da je treba za Tonina napisat ovadbo, preden so opravili razgovor z gospodom Toninom, itak je tožilstvo zavrglo tisto ovadbo. Ampak kdo je imel taki politični interes, takoj ovadbo, da bi se mediji razpisali, Tonin ovaden. Saj je bil, pa je tožilka takoj zavrgla. Ampak človek, ki je na dopustu, pa zahteva ovadbo, preden z njim opravi razgovor, to se ne dela, na tak način ne. Ampak vi to ne problematizirate. V tem obdobju je bilo poškodovanih 40 policistov. Je to normalno? Niti eden od vas se ni zavzel za uboge policaje, ki vzdržujejo red, zato da lahko vi mirno tukaj ustvarjate in delate in gradite demokracijo. Eni jo gradijo, drugi jo rušite. Rušite jo pa na ta način, da dajete podporo nelegitimnim, neprijavljenim protestom. Pa ne mi reči, da lahko kolesarijo tisti, ko je bila Covid, ukrepi Covid in nekdo si izmisli, mi bomo kolesarili, nema veze ne glede na to, da so bile večja zbiranja, 50, 100 ali pa 500 prepovedana sredi Ljubljane. Ampak večinoma predsednikov strank iz koalicije KUL je bilo na čelu teh kolesarjev brez mask, brez vsega. To je demokratično? Namesto, da bi obsodili take kolesarje, da si najprej dobijo dovoljenje, da naj ravnajo v skladu z zakonom. Ne, za to je vas kul, to je kul, če nimaš varovanja, če delaš mimo zakona, mimo predpisov, mimo ostalega. Za mene to ni kul. Za vse enako velja ne glede, kdo je na oblasti. Zakon je zakon, Ustava je Ustava. Da nekdo govori, da smo politično poveljevali policiji in štabu. Prvi ukrep nad posameznikom glede plinskih sredstev je bil izveden 16.45. Odredba štaba za uporabo prisilnih sredstev proti množici je bila izdana 16.51. Gospod Hojs, gospod Hojs je prišel v volilni štab 19.20, je prišel v štab, se opravičujem, je prišel v štab 19.20. Jaz osebno… <stage>/ nerazumljivo/</stage> Ljubljana, kjer je bil 3. štab, 19.35. Kako smo lahko poveljevali? 10 minut sem bil v štabu Policijske uprave Ljubljana skupaj z direktorjem, generalnim direktorjem dr. Antonom Olajem. Z njim sem šel tja. Imeli smo več kot 40 varovanih oseb. Če državnega sekretarja, državnega sekretarja za nacionalno varnost in ministra za notranje zadeve ne sme skrbeti varnost varovanih oseb in tistih, ki so bili v spremstvu, za božjo voljo koga bo pa skrbelo, če ne nas. Saj nas tudi skrbi večkrat za našo varnost ne glede kam pripadate. Varnost poslanca. Danes smo priča spet pritiskom, kjer nekateri, kjer sledijo koaliciji KUL pošiljajo koaliciji vladni pošto z naboji, vznemirjajo družinske člane. Je to normalno? Ni normalno. Gospod Hojs je dobil domov pošto na domači naslov. Nisi izmislil, ne pretirava, ampak to ni demokratično. To dejanje je vredno obsojanja. Nam očitate v koaliciji KUL, da smo mi krivi in odgovorni za mrtve v zvezi s covidom. Ali se spomnite, kdo je problematiziral nošenje mask v tej dvorani, kdo je problematiziral nošenje mask v osnovnih šolah, kakšen je bil odnos do cepljenja, kdo je peljal propagando proti cepljenju? Danes smo priča, da je Evropa tam, kjer je razvita demokracija precepljena in normalno živijo. Očitno pri nas bomo mogli za demokracijo še veliko narediti, da bodo tudi nekateri zaupali in sledili in zagotovili zdravstveno varstvo v nekem normalnem demokratičnem okolju. Ko govorite o odlokih in vladanju z odloki. Vedno še velja 39. člen Zakona o nalezljivih boleznih. Vedno. Če pa mislite, pa od kje od vem, mi ne izključujemo ljudi, ta vlada ne izključuje, ta vlada povezuje, ta vlada združuje, že prej sem dejal, obiskuje regije, to nekoga strašno boli. Župani v vseh regijah podpirajo to vlado, iz različnih strank, tudi vaši župani iz vaših političnih strank podpirajo to vlado. Nisem še slišal, da bi kateri župan bil proti tej vladi, še Zorana Jankovića nisem slišal, ker je zadovoljen, da je dobil z zakonom oziroma z dvigom povprečnine dosti več denarja v Ljubljano, vi niste bili sposobni prej dati lokalni skupnosti toliko denarja. Očitate kam gre Slovenija. Slovenija gre po poti, kjer je v samem vrhu brezposelnosti, tej vladi je uspelo na 3,9 % znižati brezposelnost, ker nosimo odgovornost, ker nam ni vseeno za Slovenijo, ker nam ni vseeno za Evropo. In če smo že enkrat bili sposobni izpeljati predsedovanje do konca, uspešno, bomo tudi tokrat izpeljali predsedovanje do konca in uspešno. Ne samo uspešno, vzor za vse ostale članice Evropske unije. Res pa je, da na to opozicija v tem danem trenutku ne pristaja, da je ta vlada uspešna, ampak rezultati in številke so pa tiste, ki kažejo uspešnost vlade. In prav gotovo volivci bodo imeli možnost presoditi ali so za koalicijo, ki gradi in ustvarja za boljši jutri v Sloveniji ali za koalicijo KUL, ki izključuje in ne da možnosti, kaj šele priložnosti za boljši jutri v Sloveniji.</p>
            </sp>
            <sp xml:id="SDZ8-Izredna-85-2021-10-26.sp33">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa.</p>
               <p>Replika Lidija Divjak Mirnik. Izvolite.</p>
            </sp>
            <sp xml:id="SDZ8-Izredna-85-2021-10-26.sp34">
               <speaker>LIDIJA DIVJAK MIRNIK (PS LMŠ):</speaker>
               <p>Ja, nobeden od vas se ni zavzel za policijo, to ste gospod Kangler povedali. Jaz vas pa sprašujem ali ste vi poslušali stališče LMŠ. A ste poslušali kolegico Jerco Korčetovo, kjer je jasno in glasno povedala, da v LMŠ zaupamo policistom? Ne zaupamo pa temu ministru, ki pravi, da so te taisti policisti lenuhi in mevže.</p>
               <p>In pa še samo eno. Rekli ste, da je gospod Hojs dobil domov pošto in če je to normalno. Kar se mene tiče, ni normalno. Kakor tudi ni normalno, da sem jaz kot poslanka dobila v Državni zbor človeško blato, po domače drek. Tudi to ni normalno. Zato, spoštovani gospod Kangler, samorefleksija je čudežna besedica, ki vam bo pomagala.</p>
            </sp>
            <sp xml:id="SDZ8-Izredna-85-2021-10-26.sp35">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa.</p>
               <p>Predlagatelj Matej T. Vatovec, izvolite.</p>
            </sp>
            <sp xml:id="SDZ8-Izredna-85-2021-10-26.sp36">
               <speaker>DR. MATEJ TAŠNER VATOVEC (PS Levica):</speaker>
               <p>Ja, samo eno hitro vprašanje mogoče za predstavnike policije.</p>
               <p>Zdaj, gospod Kangler, državni sekretar na Ministrstvu za notranje zadeve, je izjavil, da predstavniki koalicije KUL pošiljajo pisma z naboji. Jaz upam, da imate osnovane dokaze za to izjavo. In glede na to, da teče policijska preiskava glede tega, jaz imam resne sume o tem ali bo to potekalo pač brez kakršnihkoli vplivov, kot je očitno tendenca gospoda Kanglerja.</p>
            </sp>
            <sp xml:id="SDZ8-Izredna-85-2021-10-26.sp37">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa.</p>
               <p>Besedo ima državni sekretar.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp38">
               <speaker>FRANC KANGLER:</speaker>
               <p>Spoštovani predlagatelj, očitno me niste razumeli. Ta pisemska pošiljka dobiva samo koalicija. Nihče od vas iz koalicije KUL pa ne dobiva nabojev in takšnih groženj. Vsaj … <stage>/ nemir v dvorani/</stage></p>
               <p>A smem?</p>
            </sp>
            <sp xml:id="SDZ8-Izredna-85-2021-10-26.sp39">
               <speaker>PODPREDSEDNIK BRANKO SIMONOVIČ:</speaker>
               <p>Spoštovane kolegice in kolegi…</p>
            </sp>
            <sp xml:id="SDZ8-Izredna-85-2021-10-26.sp40">
               <speaker>FRANC KANGLER:</speaker>
               <p>Vsaj do tega trenutka ni razvidno …</p>
            </sp>
            <sp xml:id="SDZ8-Izredna-85-2021-10-26.sp41">
               <speaker>PODPREDSEDNIK BRANKO SIMONOVIČ:</speaker>
               <p>Ne prekinjajte govornika.</p>
            </sp>
            <sp xml:id="SDZ8-Izredna-85-2021-10-26.sp42">
               <speaker>FRANC KANGLER:</speaker>
               <p>Nimam informacije, da bi kdorkoli od vas dobil v tem danem trenutku tudi kakšno takšno grozilno pismo in naboj. V tem danem trenutku. In očitno nekdo, ki podpira koalicijo KUL, ki se borite razbiti to vlado, grozi, vznemirja družinske člane posamezne politike in predsednike političnih strank s takšno pošto. Verjetno me sedaj razumete.</p>
            </sp>
            <sp xml:id="SDZ8-Izredna-85-2021-10-26.sp43">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa.</p>
               <p>Vljudno prosim poslanke in poslance na moji levi strani, da so spoštljivi in da govornika ne motijo, kadar govori, ker to je v nasprotju s tretjim odstavkom 75. člena poslovnika.</p>
               <p>Postopkovno gospod Koražija.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp44">
               <speaker>BOŠTJAN KORAŽIJA (PS Levica):</speaker>
               <p>Postopkovno je namenjeno v bistvu gospodu Kanglerju in tudi vam, predsedujoči, ki vodite to sejo. Glejte, gospod Kangler obtožuje in namerno zavaja in kar namerno obtožuje KUL opozicijo, da smo krivi za pošiljanje teh pisemskih pošiljk na dom.</p>
               <p>Prvo kot prvo, to bi moral vedeti on kot predstavnik policije tukaj, je to kriva obdolžitev? Če pa tečejo kazenski, se pravi da pač je bil sprožen kazenski postopek, pa o tem sploh nebi smel govoriti tukaj. Jah, tako je.</p>
               <p>Tako, da dejansko prosim pa, da ga opozorite, da naj več tega ne govori in spina zgodbo na levo in na desno. Dejansko je to kriva obdolžitev, kar počne gospod predstavnik vlade danes tukaj oziroma državni sekretar. In prosim, da to zamejite, zaustavite. Drugače pa prekinimo sejo. To je postopkovno. <stage>/ nemir v dvorani/</stage></p>
               <p>Umirite se. Tu se gre za zakonodajo in tu ni več heca. Jasno? <stage>/ nemir v dvorani/</stage></p>
            </sp>
            <sp xml:id="SDZ8-Izredna-85-2021-10-26.sp45">
               <speaker>PODPREDSEDNIK BRANKO SIMONOVIČ:</speaker>
               <p>Spoštovani gospod.</p>
               <p>Vljudno prosim za mir v dvorani.</p>
               <p>Spoštovani gospod Koražija, to ni postopkovni predlog. In vljudno prosim, da ne kršite poslovnik.</p>
               <p>Državni sekretar ima besedo.</p>
            </sp>
            <sp xml:id="SDZ8-Izredna-85-2021-10-26.sp46">
               <speaker>FRANC KANGLER:</speaker>
               <p>Hvala lepa, spoštovani predsedujoči.</p>
               <p>V zvezi z …</p>
            </sp>
            <sp xml:id="SDZ8-Izredna-85-2021-10-26.sp47">
               <speaker>PODPREDSEDNIK BRANKO SIMONOVIČ:</speaker>
               <p>Gospod Kangler, vljudno prosim.</p>
               <p>Nisem videl postopkovno. Violeta Tomić ima prednost.</p>
            </sp>
            <sp xml:id="SDZ8-Izredna-85-2021-10-26.sp48">
               <speaker>VIOLETA TOMIĆ (PS Levica):</speaker>
               <p>Imam pa jaz postopkovni predlog. da se gospod Kangler opraviči vsem nam poslancem KUL-a za laž. Kajti na policiji, pač vi, ali pa na ministrstvu delate kot človek, ki je ideološko tako zaslepljen, da ste pripravljeni podtikati popolnoma nedolžnim poslancem nekaj, kar je samo v vaši glavi notri. A vi veste, koliko jaz pisem dnevno dobivam na dom? Kaj pa 5 ur, poglejte malo v dosje,</p>
               <p><stage>(nadaljevanje)</stage> ko je bila 5 ur zaprta ulica, ker sem dobila na dom beli prah. A ste ga našli, tega pošiljavca? Niste. In ko dobivam iz človeških kosti izrezane križe, po pošti, in ko dobivam nešteto podpisanih pošt z volivec SDS in groženj, kje ste vi, gospod Kangler, takrat in vaša policija? Se pravi, da policija ščiti samo stranko SDS in da je postala strankarska policija, kar pa je v nasprotju z slovensko Ustavo.</p>
               <p>Moj postopkovni predlog, ponavljam, gospod Kangler, naj se nam opraviči.</p>
               <p>Hvala.</p>
            </sp>
            <sp xml:id="SDZ8-Izredna-85-2021-10-26.sp49">
               <speaker>PODPREDSEDNIK BRANKO SIMONOVIČ:</speaker>
               <p>Spoštovani, gospod Kangler je slišal, mislim, da opravičilo ni sestavni del postopka in Poslovnika o vodenju seje.</p>
               <p>Gospod Černigoj, vas pa ravno tako opozarjam, da spoštujete tretji odstavek 75. člena Poslovnika, če ne bom ukrepal skladno s Poslovnikom.</p>
               <p>Gospod Kangler, imate besedo.</p>
            </sp>
            <sp xml:id="SDZ8-Izredna-85-2021-10-26.sp50">
               <speaker>FRANC KANGLER:</speaker>
               <p>Ja, hvala lepa.</p>
               <p>Bom čisto na kratko odgovoril spoštovanemu poslancu. Živim v družbi, kjer je demokracija, pa svoboda izražanja tista, kjer se sme govoriti o problemu. Vi meni želite tukaj prepovedat o tem, kar je gospod Jelinčič javno objavljal, pa nekateri drugi politiki, ki so dobili grožnjo, to so javni podatki in da jaz ne bi smel o tem razpravljat.</p>
               <p>Kar se pa tiče spoštovane poslanke, veste, za vaš primer niti en ne vem, če ste ga prijavili, bilo katerega, policiji, upam, da bo policija to odkrila, če pa ga niste, pa je to čisto vaša odgovornost. <stage>/ oglašanje iz dvorane/</stage> Kolikokrat ste prijavili? <stage>/ nemir v dvorani/</stage></p>
            </sp>
            <sp xml:id="SDZ8-Izredna-85-2021-10-26.sp51">
               <speaker>PODPREDSEDNIK BRANKO SIMONOVIČ:</speaker>
               <p>Jaz se opravičujem, ker kršite Poslovnik, do 17. ure prekinjam sejo.</p>
               <p>Hvala lepa.</p>
               <p><stage type="time">(Seja je bila prekinjena ob 16.42.)</stage></p>
               <p><stage type="time">(Seja se je nadaljevala ob 17. uri.)</stage>:</p>
            </sp>
            <sp xml:id="SDZ8-Izredna-85-2021-10-26.sp52">
               <speaker>PREDSEDNIK IGOR ZORČIČ:</speaker>
               <p>Spoštovane kolegice, kolegi!</p>
               <p>Nadaljujemo z razpravo.</p>
               <p>Prva ima besedo Anja Bah Žibert, pripravi se Robert Pavšič.</p>
            </sp>
            <sp xml:id="SDZ8-Izredna-85-2021-10-26.sp53">
               <speaker>ANJA BAH ŽIBERT (PS SDS):</speaker>
               <p>Predsedujoči, hvala lepa za besedo.</p>
               <p>Pravzaprav že prisotnost v dvorani kjer je od petih samo en predlagatelj, govori o tem kako so se predlagatelji lotili te seje, pa vendar, če povzamem zapisano lahko samo rečem, povsem deplasirana seja, abotni očitki in nenazadnje predlagatelji, ki nenehno govorijo kako pomembno je mnenje Zakonodajno-pravne službe, je to sejo sesula in tudi povedala, da gre za ustavno sporne predloge, ki pa so že dobili svoj epilog in jasno ne na odboru. Pa vendar je morda pa danes priložnost, da tudi odgovorimo na nekatere stari, ki se ponavljajo in da tudi državljanke in državljani s prve roke vidijo kako in kaj. Res je, eno leto pa pol Vlade Janeza Janše je za nami, ne dve leti in dejstvo je, da je Slovenija v letu pa pol že drugačna. Že drugačna in dovolite, da vam pokažem kako zelo drugačna. Naslednje dva proračuna, okoli 5 milijard in pol bo šlo v investicije v infrastrukturo, gradile se bodo ceste tam kjer jih danes ni bilo, tudi avtoceste, šlo bo v zdravstvo, v socialno varnost, v šolstvo, okolje. 4,5 milijarde evrov. Slovenija je drugačna. Je na vrhu lestvice kjer z državami z manjšo brezposelnostjo smo pod 70 tisoč brezposelnih in to je najmanjši tudi delež oziroma številka brezposelnosti po decembru 2008. Ja, Slovenija je uspešna. Nekateri so se bali za zadolževanje, obresti na dolg proračuna padajo. Poglejte si podatke o zadolženosti pri obrestih vaših vlad. Ja, Slovenija je drugačna, je uspešna. Rast zaposlenih, 2,8 najvišja v Evropski uniji. Ja, Slovenija je drugačna. Slovenija je uspešna. Danes smo potrdili prvo branje zvišanja kar se tiče dohodnine, kjer se bo povprečna plača, če bo ta zakon potrjen, v naslednjem letu zvišala za 260 evrov, potem za 520 evrov, 780 evrov in potem tisoč evrov. Ja, Slovenija je drugačna. Gospodarska rast, 6,3, pod tem predsednikom Vlade. Naj povem, da so se povprečnine že dvignile in še se bodo dvigovale. Finančna sredstva gospodinjstev so se konec leta zvišale za 9 odstotkov v primerjavi z letom 2019, ko je bila vaša Vlada, dolg gospodinjstev pa se je zmanjšal. To so kazalci te Vlade in to v času, spoštovani, ko se spopadamo z največjo krizo, zdravstveno, ko se spopadamo s Covidom, ampak Slovenija beleži izjemne rezultate. Dejstvo je, da smo tudi v krizi s covidom kolikor se pač lahko o tem govori uspešni, kajti zdravstveni sistem še deluje, še zmore in upam, da bomo tako tudi nadaljevali. Sedaj pa mi dovolite še nekaj odgovorov. Poglejte, govorili ste o tem, da si je Vlada sama kriva, da so šli ljudje na ulico. Ti posamezniki, ki so šli na ulico so prišli na te ulice pred imenovanjem te Vlade. Te Vlade še ni bilo, zato je deplasirano in neumestno govoriti o tem. Te ljudje so na ulico prišli z vašo podporo. Tam ste se pojavljali, tam ste jih spodbujali, tam so vaši simpatizerji, mao anti <stage>/ nerazumljivo/</stage> tako, da prosim ne govorite o tem, da so šli kar tako sami od sebe. Dejstvo pa je nekaj, da so ti shodi to niso nobeni protesti to so navadni shodi zelo organizirani, vendar niso prijavljeni kajti za njih se ne plačujejo vse obveznosti in stroški, ki bi jih morali plačati. Okoli 50 milijonov nas stane eden takšen shod in to so dejstva. Naprej. Govorili ste o tem, da je bila Policija zlorabljena, da je bila nekako izvršena sila, lepo vas prosim, kdo, na kateri strani so poškodovani? Na kateri strani so bili zares poškodovani? Poškodovani so bili policisti, zato ker se je po ulicah razgrajalo, uničevalo in te shodi so nasilni in nasilne shode, spoštovani, ustavljajo povsod ne samo v Sloveniji. Nasilne shode je pač treba ustaviti. Poglejte, si Trst nasilni shod, solzilec, top. Še slika iz Italije, slika iz Pariza. Podobno je bilo tudi v Nemčiji. Pa ne samo to v Nemčiji so v času, ko so se pripravljali na to, da bodo gostili najvišje predstavnike Evropske unije je Policija reagirala že dneve pred samim dogodkom na tistem območju z istimi sredstvi. Dneve prej je že zaščitila območje. Jaz verjamem, da nekaterim v tem Državnem zboru ne paše, da je Policija uspešno zaščitila območje kajti verjetno ste želeli, da bi prišlo ne neke neumestne ali pa kakršenkoli zadeve v času našega predsedovanja in v času, ko smo gostili najvišje predstavnike Evropske unije. Ta država je uspešna, spoštovani. Poglejte si obiske zunanjega ministra predsednika Vlade. Enkrat gosti, drugič je gostitelj. Jaz mislim, da vse zunanje ministre lahko sram v preteklosti koliko je imel aktivnosti aktualni zunanji minister. Ta Slovenija ne samo, da je uspešna, ampak je tudi spoštovana in uspešno vodi seveda pa jo ne spoštujete vi. Če bi vam bilo res za Slovenijo, če bi vam bilo res za delovna mesta, za delavce bi bilo seveda povsem drugače, kajti sodelovali bi. Edino, kar vas je strah vas je strah pred razgradnjo partijsko Udbo iz kapitalskega omrežja, o katerem je pisal Pezdir. Dovolite, da tukaj navedem samo nekaj. Pri vzporednem sistemu ni šlo zgolj za izvoz kapitala, krajo družbenega premoženja, krajo delavstva in tako naprej, ampak je šlo za sistem, ki je partiji omogočal obstanek na oblasti tudi danes. Vedno, ko je sistem zaškripal se je ta vzporedni sistem vključil in vsul se je kapital. In, ko je prišlo do zloma sistema je bil ta vzporedni mehanizem ključen za to, da je partija v obliki omrežij presečne množice med gospodarstvom in politiko preživela in se v tranziciji konstituirala ter oblikovala v tranzicijskega oblikovalca. Zato je bil ta vzporedni sistem, ki je bil prikrit, neviden, ker se proti njemu ni bilo mogoče bojevati. Ja, vlada Janeza Janše ne obvlada države, ampak ne države Slovenije, ampak globoke države in ta se sedaj razkraja. In zato zmaj, ki ga posodabljate, tako zelo vpije. Za to gre.</p>
            </sp>
            <sp xml:id="SDZ8-Izredna-85-2021-10-26.sp54">
               <speaker>PREDSEDNIK IGOR ZORČIČ:</speaker>
               <p>Hvala lepa.</p>
               <p>Besedo ima Robert Pavšič.</p>
            </sp>
            <sp xml:id="SDZ8-Izredna-85-2021-10-26.sp55">
               <speaker>ROBERT PAVŠIČ (PS LMŠ):</speaker>
               <p>Točno sem vesel vse kaj bomo slišali že v uvodnih stališčih in potem v prvih razpravah in seveda smo lahko pripravljeni za to. Najprej s temi slepilnimi manevri oziroma kot jim jaz lahko rečem, to so kontra obveščevalni prijemi. Fenomenalna gospodarska rast, negativne obrestne mere, brezposelnost in tako naprej. Omenili ste tudi partijo. Ali veste kdo je počel te zadeve tako, da je najel ogromne kredite, potem helikoptersko delil ta denar in na koncu pobiral zasluge, ki so se zaključile seveda v hiper inflaciji, v propadu celotnega sistema? Retorično vprašanje. Torej z enakimi komunističnimi prijemi se zdaj hvalite vi, kdo bo pa teh 10 milijard pufa plačal je pa popolnoma nepomembno. Važno je, da to zdaj vaš uspeh. Ampak to je zelo kratkoročno in zelo naivno razmišljanje. Samo za medklic, zdaj pa k vam gospod Kangler. Veste najbolj bolno, da ne rečem bolano je to, kar ste nam očitali, da smo odgovorni za to, da predsedniku vlade in ministrom grozijo s smrtjo. In potem se sklicujete na javno dostopne vire informacije. Jaz sem šel pogledati zdaj ta prispevek. Vi niste navajali vira in Zmago Jelinčič Plemeniti je takole povedal. Mogoče si bo treba nabaviti varnostno orožje. Tega niste povedali. Jaz menim, da so to naredili simpatizerji KUL, je rekel gospod Jelinčič. Vi ste to brez vira navajali, eksplicitno ste obtožili opozicijo, da smo mi to sprožili. Ampak vi niste kdorkoli, vi ste državni sekretar na Ministrstvu za notranje zadeve in te zadeve ne morejo iti tako lahkotno skozi, zato je bila zahteva oziroma želja, prošnja kolegice Tomić še toliko bolj na mestu, pa je niste slišali. Vi niste kdorkoli. Ko pa vas opozorimo, da se podobne zadeve dogajajo tudi pri nas, pri vseh poslancih, vsi smo dobili ta grozilna pisma, pa odmahnete z roko in tako ste rekli, vas bom prav citiral: »Če ste prijavili upam, da bodo to raziskali, če pa niste, je pa to vaš problem.« To ste rekli. Ali se gremo tako ali bomo imeli enake vatle za vse? In potem se upate izpostavljati legalnost in legitimnost protestov, uporov, shodov, kakorkoli jih želite označiti. Ljudje se pač upirajo. In ta upor je spontan. Mogoče ni legalen. Mogoče. Ampak tega ne bo ugotavljal Franc Kangler. Tega ne more ugotavljati Franc Kangler. Sploh pa ne more ugotavljati legitimnosti, ker vsak protest je po Ustavi legitimen. Človek lahko protestira proti čemurkoli hoče. Pa to počne legalno ali ne je pa vprašanje drugih institucij, ne pa Franca Kanglerja. Protest je pravica ustavno zagotovljena, vi ste jo pa hoteli ukiniti takrat, ko so mirno brali Ustavo pred parlamentom. Na demokratičen način boste vi rekli, ste jo prepovedali. In zdaj se čudite, ko ljudje začnejo malo bolj izražati svoja mnenja. Kdo bi moral pravzaprav danes sedeti tukaj pred nami? Vas so poslali v ogenj. Tukaj manjka veliko ljudi, ki bi morali sedeti, pa odgovarjati na vprašanja Državnega zbora, skladno z Ustavo in z ustavno nalogo Državnega zbora. Vi seveda morate biti tukaj in je tudi prav, da ste, ker ste del tega sistema, ampak manjkajo še najbolj odgovorni, predsednik vlade, Zdravko Počivalšek, Aleš Hojs, Matej Tonin, Janez Cigler Kralj in še mnogi drugi. Nekateri, ki to omogočajo, sedijo celo na tej strani sedežev. In to ni samo polaganje računov nekih vladnih predstavnikov, ampak tudi vseh, ki dejansko to dogajanje zdajle podpirate, podpirajo. To je, kolektivna odgovornost bo, ampak brez mojega glasu, ker ne bom tiho, tudi če me označite za tistega, ki ruši demokratičnost. Kaj je bolj demokratičnega od tega, da poslanec v Državnem zboru spregovori? In to, to morbidno sklicevanje na državotvornost, kaj je to? A je državotvornost vaša avtokracija, poniževanje vseh možnih ljudi, vehementna aroganca? Ker karkoli vi storite, je nezmotljivo, popolnoma nezmotljivo. Vedno boste našli nek izgovor, vsaj pri sebi, s katerim boste lahko to utemeljevali. Ampak ne, kaj se je pa zgodilo, prav popolnoma v vse pore tega življenja se je zapletla politika, prav popolnoma v vse pore. V zdravstveno stroko, tega ne morete zanikati. Prihajajo na površje razne informacije. Neposredno je politika odločala namesto stroke v nabavne procese zaščitne opreme. 13 sumov naznanitve kaznivih dejanj je podalo Računsko sodišče. Glede na informacije, ki jih imam jaz, iz policije niso še niti prišli po letu dni na Računsko sodišče, da bi prevzeli dokumentacijo. A ste tudi to zadevo ustavili, tako kot ste tisto ovadbo proti Mateju Toninu? Da ne govorim o politizaciji policije in šolstvu. Vi rečete, rotacija. Ja, tisoč 600 ne vem koliko rotacij ste imeli v zadnjem letu, pa kazenski vod v Tacnu je kar sam od sebe nastal. Posledica vsega tega je, se bom biblijsko izrazil, ker verjamem, da vam je to blizu. To je, kot da se kobilice zakadijo v neko poljščino in uničijo vse. Veste, gospod Kangler, mi, ki delamo v preiskovalnih komisijah, pa mimogrede, 3 preiskovalne komisije so samo zaradi Covida v tem Državnem zboru bile ustanovljene, in mi, ki vidimo to dokumentacijo, lahko suvereno zatrdimo, suvereno, podkrepljeno, da je šlo za kriminal, ki ga je omogočila vaša politika. In upam končno, da se bodo enkrat zadeve premaknile in da bodo to lahko raziskali tudi drugi, ker parlamentarna komisija ni pravni postopek, je politični postopek. Mi nimamo nobene pomoči, nobene moči, ker ko ugotavljamo politično odgovornost, tudi če dokažemo, ne vem, vidno iz vesolja, se bo tukaj glasovalo. Kako se pa glasuje in kakšni so rezultati glasovanja, pa vidimo. Sami sebi dajete odpustke in sami sebi jih boste dajali tudi v bodoče. In politična odgovornost je bistveno premalo. Pravzaprav človek niti ne ve več, na kaj bi se fokusiral, ker je nešteto vseh teh zadev. Ampak na ta konkretna vprašanja, ki sem vam postavil, pa želim tu odgovore, ker to selektivno zaustavljanje preiskav bo slej ko prej prišlo ven. Že prihaja in kaže na to, da pa le niste tako nedolžni, kot sami to zagovarjate. Da ne govorimo o, bom malo potenciral te besede, s kemičnim orožjem ste šli nad lastno ljudstvo, ker solzivec je kemično orožje. To se ni zgodilo, jaz se ne spomnim v Sloveniji. Pa mi je vseeno ali se to dogaja v Nemčiji, v Avstriji, v Trstu, ne vem kje. Dva milijona nas je. In če se nekaj 10 tisoč ljudi ne strinja z vami, kaj? Udarimo z gumijastimi naboji in kemičnim orožjem po ljudeh. Jaz prepričan sem, da bi se dalo zadevo omejiti in umiriti tudi z manj agresivnimi postopki. Agresija pa, kot sami pravite, rodi samo agresijo. Če bi se pogovarjali z ljudmi, če bi jih jemali za enakovredne, ne pa jih označevali za neke kolesarje, umetnike, ne vem, kavč-socialiste, saj vedno najdete neko besedo, s katero še bolj poskušate užaliti tistega na nasprotni strani, ampak sami to povzročate, popolnoma sami. Noben vam ni kriv za to in za besede, ki jih izbirate. Potem bomo pa mi krivi? Ne bomo.</p>
               <p>In za tole, kar ste pa navajali, da smo pa neposredno in eksplicitno krivi, da so predsednik vlade in ministri dobili grozilna pisma z naboji, pa resnično pričakujem, da boste odreagirali kot moški in kot profesionalec. In povedali vsem zbranim, kaj ste dejansko mislili. Ali pa v bodoče bolj izbirajte besede.</p>
               <p>Hvala.</p>
            </sp>
            <sp xml:id="SDZ8-Izredna-85-2021-10-26.sp56">
               <speaker>PREDSEDNIK IGOR ZORČIČ:</speaker>
               <p>Hvala lepa.</p>
               <p>Besedo ima Janja Sluga. Predlagatelj.</p>
            </sp>
            <sp xml:id="SDZ8-Izredna-85-2021-10-26.sp57">
               <speaker>JANJA SLUGA (PS NP):</speaker>
               <p>Najlepša hvala.</p>
               <p>Malo sem v resnici čakala in upala, da ta razprava ne bo šla tam, kamor je zdaj v resnici šla in kamor smo, verjamem, na tej strani dvorane vsi pričakovali, da bo šla. To, kar se sprašuje kolega Pavšič, jaz razumem na naslednji način. Torej policija je očitno že dobila navodila, kaj morajo dati rezultati preiskave teh grozilnih pisem. Tako kot je povedal državni sekretar, ugotovitve bodo, da je ta pisma poslala opozicija. In to je čisto v maniri, kakršno je zasledoval njegov nadrejeni, torej minister Hojs, kot smo tudi povedali nepovezani poslanci v našem stališču. Seveda s tako pogostim obiskovanjem operativnih enot policije, ne samo z izrecnimi navodili, ki očitno prihajajo, vplivaš tudi posredno in pritiskaš na policijo. In jaz razumem to njegovo izvajanje kot to, kar sem rekla: rezultat preiskave bo pokazal, da so ta pisma prišla iz opozicije. In potem bodo zopet vsi ubogi in vsi žrtve in preusmerili uspešno pozornost od kakšnih verjetno bolj pomembnih zadev, kis se v tem trenutku sočasno tudi dogajajo. Ampak ne bom se niti ukvarjala z državnim sekretarjem, ki je danes po nekem navodilu edini prisoten na tej seji, ker je od vseh vpletenih še najmanj pomemben. Vendarle pa lahko ugotovimo, da odzivi in izvajanja gospoda Kanglerja samo še potrjujejo, kako pomembna je ta seja in kako zgrešena je ta vlada. Kako njeni člani samo odražajo to, kar mi danes na tej seji zatrjujemo, kako ljudje na vseh drugih funkcijah na drugi stopnički in tretji, pa verjetno še kateri, delujejo na enak način. Kako deluje komunikacija, danes to izvajanje državnega sekretarja na tej seji je zelo lep primer. Laži, zavajanja, obračanja, sprevračanja, kazanje s prstom in osebne diskreditacije, to je modus operandi, ki se vleče že ves čas.</p>
               <p>In seveda potem pridemo do takih rezultatov kot jih imate danes, tj. da dve tretjini državljank in državljanov te Vlade ne podpira, pa se čudimo zakaj. Zastonj kažete tiste številke, zastonj govorite, kako smo uspešni. Mi smo izgubili v mednarodni javnosti ves ugled in vi ste ga izgubili tudi v Sloveniji.</p>
               <p>Gre pa ta seja in delovanje te Vlade, zagotovo bistveno širše od te zgodbe z grozilnimi pismi in pokazalo se je v resnici, zaradi ostrih odzivov javnosti in medijev, pa tudi opozicije, ob tisti uporabi solzivca in vodnega topa, se je zgodilo, da so čez en teden bili enaki protesti, ampak na njih policija ni uporabila več tolikšne sile in ne boste verjeli, minili so mirno. En teden kasneje, ne prej. In to je samo potrditev, da imamo prav, ko opozarjamo, da je s takim ravnanjem policija v bistvu spodbudila še več nasilja, ker nasilje vedno rodi novo nasilje. Tudi vaše besede vedno rodijo enake besede in na koncu rodijo tudi kuverte. Žal.</p>
               <p>Pojdimo naprej. Epidemija, prenizka precepljenost, grožnje državljankam in državljanom s takimi in enakimi ukrepi, pri čemer smo že opozoril, da seveda, trije člani Vlade govorijo vsak po svoje, vsak drugače, ne vemo sploh, komu verjeti. Mi smo že večkrat se obregnili tudi ob tisto naročanje cepiva, ko je predsednik Vlade v vlogi ministra za zdravje, se pri polni zavesti odločil, da pač ne bo naročil dražjega cepiva, da bo tudi tu prihranil, na hrbtih državljank in državljanov in se je odločil, da bo nabavil tistega cenejšega, najcenejšega. Tistega, ki je bil najbolj sporen in s katerim se potem ljudje zaradi zapletov, ki so se pokazali tudi v tujini, niso več želel cepiti in to je vaša krivda in je in od tam naprej je šlo s cepljenjem vse skupaj samo še navzdol in s komunikacijo, s katero se jo poslužujete in z izključevanjem stroke, na kar stroka ves čas opozarja, se to ne bo spremenilo, pa lahko zdaj grozite ali pa ne.</p>
               <p>Sicer se je pa že večkrat pokazalo, da ta Vlada niti ni kolektiven organ. Nazadnje danes, ko smo se pogovarjali o ustanovitvi fakultete v Grmu. Danes. Zakaj? Zato, ker ta en človek, ki odloča v imenu vseh ministrov v Vladi in še enkrat ponavljam, Vlada ni več kolektivni organ, se je zgodilo tudi to, da je ministrstvo v resnici imelo negativno mnenje k temu, pa ga Vlada pač ni obravnavala. Se je nekje izgubilo, se ni odprla kuverta, »whatever«. Nekje v predalih nekaj ostaja in ministrstva ne smejo razmišljat tako, kot razmišljajo. Morajo razmišljat tako, kot razmišlja nekdo. In sploh ni važno v resnici, kaj reče kateri minister. Sploh ni važno, kaj reče Zdravko Počivalšek, ker predsednik Vlade reče nekaj drugega in itak bo tako.</p>
               <p>Naprej. Vse to je seveda tudi simptom tega, kar počnete. Ustvarjate vojno na vseh področjih. Vojno z mednarodno javnostjo, vojno z ostalimi evropskimi državami, vojno z mediji, vojno s sodišči, vojno z opozicijo in še s kom. Najbolj žal mi je, da ustvarjate vojno s stroko, zdravstveno stroko, ki jo v tem trenutku najbolj potrebujemo. Mi smo res sedeli na preiskovalni komisiji in poslušali, člane in bivše člane posvetovalne skupine, kaj so nam povedali. In če bi jih bolj poslušali, bi bilo danes drugače. Si upam trdit, tako, kot tu sedim. Več precepljenih, pa manj mrtvih. Pa bistveno bolj pozitivna komunikacija, ki bi potegnila še druge stvari naprej. V drugo smer, kot pa jo imamo trenutno.</p>
               <p>In, seveda, v tej isti maniri, je tudi zadnji odziv, ko smo poslanci na predsednika Vlade in na ministre naslavljali več pozivov v zvezi z reakcijo vlade na vse višje cene energentov, isto, na napakah se vaša vlada nič ne nauči. Enako komunicirate še naprej in se zopet poslužujete, prvič, molka, potem pa strašenja. Enaki so bili odgovori na isti način z enakimi stvarmi. Potem se seveda prikaže veliki rešitelj, ki nam pove, da se bo znižala trošarina pri energentih, ki v vsej ceni predstavlja mogoče par odstotkov. V vseh sestavinah cene, ki bi jih lahko in v katere bi lahko vlada posegla se mi sedaj pogovarjamo o 6 centih. Pa saj se norca delate!? Res se norca delate in pričakujete, da ne bo tako kot je. Seveda je tako kot je, ker ne more biti drugače.</p>
               <p>In čisto za konec, seveda, tisto najboljše, Twitter komunikacija. Twitter komunikacija vseh ministrov, pri čemer nekateri niti ne razlikujejo med častnikom in časnikom. Bi bilo dobro, če bi si to pogledali. Kako si seveda neka stranka prilašča Twitter profil vlade, kako se diskreditira vse in vsakogar, s kakšnimi nazivi se jih naslavlja, kakšne laži se trosi. Zadnja, ki sem jo omenila tudi v stališču, da se minulo soboto ni cepil nihče. Jaz verjamem, da mogoče res v nekem trenutku je bila taka informacija, ampak potem se je pojavila prava informacija je pa dolžnost in odgovornost predsednika vlade, da popravi nekaj, kar je bilo narobe in pove, da je bil napačen podatek in ne izrabiti tega podatka še za nadaljnjo diskreditacijo in napade na državljanke in državljane. Vem, vi boste sedaj to vse vzeli, sedaj si pišete, boste vse obrnili, ampak točno to vam govorim. Točno to je simptom te vlade, točno to, kar boste sedaj naredili. Jaz upam, da vas bodo državljanke in državljani poslušali, ker je to točno odraz zaradi česa smo tam, kjer smo.</p>
            </sp>
            <sp xml:id="SDZ8-Izredna-85-2021-10-26.sp58">
               <speaker>PREDSEDNIK IGOR ZORČIČ:</speaker>
               <p>Hvala lepa.</p>
               <p>Besedo ima gospod državni sekretar Kangler.</p>
            </sp>
            <sp xml:id="SDZ8-Izredna-85-2021-10-26.sp59">
               <speaker>FRANC KANGLER:</speaker>
               <p>Hvala lepa, spoštovani predsednik.</p>
               <p>Bom najprej odgovoril gospe Slugi. Spoštovana poslanka, glede ugleda, mojega, vašega, pa zunanjega, država Slovenija ima dober ugled v Evropi in v svetu. Kakšen ugled pa boste vi imela, pa jaz, o tem bodo presojali volivci, tako ste tudi sama rekla. Jaz nisem zapustil SMC, pa vladne koalicije. In trdno stojim tudi sedaj tukaj na svojih stališčih. Ampak o tem naj odločijo in presodijo glede ugleda volivci.</p>
               <p>Govorite o protestih. 5. 10. so bili nasilni protesti. Zavajate javnost. Res je, bila so uporabljena prisilna sredstva, ker so huligani sredi Ljubljane napadli policiste. In vi danes tukaj v tej dvorani branite huligane in obtožujete policiste in njihove šefe, ker so odredili uporabo prisilnih sredstev. Pri čemer pa zanemarjate pomemben podatek, in tudi to je res, tukaj se strinjam z vami, naslednji protesti so bili mirni. Zakaj? Ker je policija 5. 10. dvema odvzela prostost, 48 urno pridržanje. In res je, naslednji protesti so bili dosti bolj mirni, ni bilo huliganov, ni bilo napadov na policiste. Mogoče pa vi danes tukaj, spoštovana poslanka, izvajate pritisk na policiste, ko poslušajo in gledajo, da so krivi zato, ker so branili ustavni red in pravni red Republike Slovenije. In naslednjič ko bo potrebno braniti poslance in Državni zbor bodo rekli, saj ne vemo, če delamo prav ali ne. Ali je to način? Ne, to ni način. Tudi to lahko jaz štejem kot državni sekretar, ko razpravljamo o tem, da je to pritisk. In je neke vrste pritisk. Samo policisti so neodvisni, profesionalni, delajo hitro, učinkovito, predvsem pa zakonito. In komisija bo do 8. novembra ugotovila, ali je bila uporaba prisilnih sredstev v skladu z vsemi predpisi ali je prišlo do kršitev. Z niti eno besedo se tukaj nisem zlagal, za vas pa nisem siguren, da ste povedali vso resnico. Pa ni žalitev, ampak imam pravico tudi do svojega mnenja, ker je res kar sem povedal. Gospod Pavšič, niste me poslušal, slabo ste me razumel. Ko sem govoril o poslanki Tomićevi, če ni prijavila, si je sama kriva. Kako naj policija ve, da je… <stage>/ oglašanje iz ozadja/</stage>.. Ali smem?</p>
            </sp>
            <sp xml:id="SDZ8-Izredna-85-2021-10-26.sp60">
               <speaker>PREDSEDNIK IGOR ZORČIČ:</speaker>
               <p>Prosim, imamo enega govornika, naj razpravlja, ne mu…</p>
            </sp>
            <sp xml:id="SDZ8-Izredna-85-2021-10-26.sp61">
               <speaker>FRANC KANGLER:</speaker>
               <p>Kako policija naj bi za vsak primer napadala njo? Če ni prijavila, si je sama kriva. Niste me razumel, v tem kontekstu je bila moja beseda izrečena. Govoril pa ste vi neresnico, spoštovani Pavšič. Obtožil ste mene tukaj glede ovadbe Mateja Tonina, da smo poskrbeli in ustavili postopek. Policija, ministrstvo. Ne. predkazenski postopek usmerja državno tožilstvo in zoper Tonina zato, ker ne gre za kaznivo dejanje ker ni elementov kaznivega dejanja, je postopek ustavilo tožilstvo, državno. Kako lahko trdite? Govorite o kazenskem vodu v Tacnu. Sploh se vam ne sanja kaj je vaš predhodnik počel na Ministrstvu za notranje zadeve. Vsako leto gre 150 policistov v upokoj. Policijsko šolo v Tacnu pa jih je končalo 90. Ali je res moral Hojs priti na Ministrstvo za notranje zadeve za ministra, da je odprl oči nekaterim, generalni policijski upravi in dr. Anton Olaj, da je po potrebno zagotoviti v skladu z vsemi predpisi enakomerno zaposlenost policistov v naslednjih desetih letih. In v letošnjem letu smo jih sprejeli 273 kandidatov za policiste, prej pa 90. in potrebe so bile dvakrat večje po strokovnem kadru v Tacnu. In vi trdite tukaj o kazenskem vodu. Od kod vam ta podatek? To je laž. To ne more biti kazenski vod, ampak strokovnjaki so tisti, ki izobražujejo slovenske policiste. Govorite o kemičnem orožju. Kakšno kemično orožje? Policisti so uporabili plinska sredstva za zagotavljanje javnega reda in mira. V tistem trenutku, ko so policisti razpustili neprijavljen shod, pozvali udeležence, da se naj odstranijo, so začeli napadati policiste z granitnimi kockami. Ogrožali so moje, vaše in še katero drugo življenje, pa veste na kakšen način. Ali se vam zdi primerno, da bi protestniki vdrli na avtocesto ali pa obvoznico in blokirali promet? Ali je to normalno? Ali je normalno, da protestirajo pa razbijajo Ljubljano? Za mene to ni normalno. Res ni normalno. Imate prav, svoboda izražanja in ustavna pravica vsakega je, da protestira. Je ustavna pravica, ampak protestiraj v skladu z zakonom. Kaj te moti slovenski policist na ulici. Kdo je poškodoval oči pilota helikopterja? Kaj, če bi helikopter strmoglavil sredi Ljubljane? Ali vam je mar za tega pilota? Ne bi obsodili napadalca pilota, ki je z laserjem poškodoval pilota. Ali si je pilot to izmislil? So se policaji sami poškodovali? Branite huligane. Tisti, ki je mirno protestiral, se je tudi odzval in se umaknil policiji, kateri pa je imel interes ustvarjati konflikt in nerede v Ljubljani je pač bil deležen uporabe prisilnih in drugih sredstev. Meni je žal, da pač moram to zagovarjati, ker to je dejstvo. To je dejstvo, pri čemer moram poudariti, da smo imeli celo Evropo več kot 40 varovanih oseb Brdo pri Kranju nekateri tudi sredi Ljubljane so bili nastanjeni. Pravite 9. člen je bil prvič uporabljen. Ni res, ko je bil papež v Slovenije je tudi bil 9. člen uporabljen. To je resnica.</p>
            </sp>
            <sp xml:id="SDZ8-Izredna-85-2021-10-26.sp62">
               <speaker>PREDSEDNIK IGOR ZORČIČ:</speaker>
               <p>Hvala lepa.</p>
               <p>Replika Janja Sluga.</p>
            </sp>
            <sp xml:id="SDZ8-Izredna-85-2021-10-26.sp63">
               <speaker>JANJA SLUGA (PS NP):</speaker>
               <p>Hvala.</p>
               <p>Samo toliko, da ne bo ostalo tole. Sprenevedanje pa obračanje besed zopet v zraku. Jaz nisem nikoli niti z eno besedo obtožila Policije ali pa pritiskala na njo. Obtožila sem vas in vašega šefa, da se razumemo. Vi ste tisti, ki hodite tja in dajete Policiji navodila. Nikoli in nikdar nisem govorila, da je Policija kakorkoli kriva ali pa, da želim s svojimi besedami, s svojimi razpravami sedaj pritiskati na policiste, ker zoper obračate besede in to sem že tudi povedala, da boste naredili.</p>
               <p>Kar se pa tiče SMC. Veste mi smo iz SMC v resnici odšli, ampak smo odšli iz SMC po tistem, ko je SMC zapustil nas in ne mi njega.</p>
            </sp>
            <sp xml:id="SDZ8-Izredna-85-2021-10-26.sp64">
               <speaker>PREDSEDNIK IGOR ZORČIČ:</speaker>
               <p>Replika.</p>
            </sp>
            <sp xml:id="SDZ8-Izredna-85-2021-10-26.sp65">
               <speaker>VIOLETA TOMIĆ (PS Levica):</speaker>
               <p>Jaz vem, da Janez Janša zbira kadre po sistemu slabše je boljše je, ampak da vi kot sekretar ne razumete, če vam jaz lepo povem, da je šest ur bila cesta zaprta z gasilci, s policijskimi kombiji in vi pravite ja, če ni prijavila pa ni prijavila. Sprašujem vas kdo bo plačal 6 ur dela Policije, gasilcev, ker storilca niso našli in po takem sistemu je vam najlažje kriviti opozicijo, ko si sami neke metke pošiljate. Veste beli prah so poslali očitno vaši.</p>
            </sp>
            <sp xml:id="SDZ8-Izredna-85-2021-10-26.sp66">
               <speaker>PREDSEDNIK IGOR ZORČIČ:</speaker>
               <p>Replika, kolega Pavšič. Imate besedo.</p>
            </sp>
            <sp xml:id="SDZ8-Izredna-85-2021-10-26.sp67">
               <speaker>ROBERT PAVŠIČ (PS LMŠ):</speaker>
               <p>Hvala lepa.</p>
               <p>To pa, da me sekretar obtoži tega, da ga ne poslušam oziroma, da celo zavajam to je malo lepša beseda za laž je pa nedopustno popolnoma. Zanima me par stvari. Ključnim zadevam ste se izognili in obračali besede. Sekretar torej vi ste osebno vedeli vse o predkazenskem postopku. Govorili ste o dopustih in pritiskih na tem, da naj bi se oblikovala neka kazenska ovadba to ste sami rekli. Nismo vam tega očitali.</p>
               <p>Kot dva. Solzivec je kemično orožje po vseh konvencijah. Je bilo tudi uporabljeno v 1. svetovni vojni in v 2. svetovni vojni.</p>
               <p>Tretjič. Otroci, ki so se igrali na igriščih v Ljubljani niso protestirali pa so morali bežati pred solzem ne govorim o huliganih, ampak o sorazmernosti uporabe prisilnih oziroma kot je ne vem kako jim vi rečete sredstvih. Kje je opravičilo za napačno navajanje, obtoževanje? Obtožili ste nas direktno, da smo mi poslali kuverte z naboji. Gospod Kangler, lahko zahtevamo prekinitev vse dokler ne bomo magnetogram pa gremo prebrati točno kaj ste rekli, ni problema.</p>
            </sp>
            <sp xml:id="SDZ8-Izredna-85-2021-10-26.sp68">
               <speaker>FRANC KANGLER:</speaker>
               <p>Jaz imam čas.</p>
            </sp>
            <sp xml:id="SDZ8-Izredna-85-2021-10-26.sp69">
               <speaker>ROBERT PAVŠIČ (PS LMŠ):</speaker>
               <p>Kar se pa tiče Tacna. Ko so to poročali javni mediji naj vam bo to všeč ali ne in med temi, ki so v tako imenovanem kazenskem vodu kot jim sam rečem sta tudi dva do pred kratkim vodilna policijska delavca. Vseeno, preberite si članek ne rabite me vmes zasliševati. Je pa resnično to, kar je kolegica opozorila, obračate besede in zelo bliskovito se izognete neprijetnim vprašanjem. Kdaj boste prišli po dokumentacijo na Računsko sodišče to je bilo direktno vprašanje. Če že veste vse o predkazenskih postopkih, potem boste vedeli tudi kaj o tem.</p>
            </sp>
            <sp xml:id="SDZ8-Izredna-85-2021-10-26.sp70">
               <speaker>PREDSEDNIK IGOR ZORČIČ:</speaker>
               <p>Hvala lepa.</p>
               <p>Anja Bah Žibert, postopkovni predlog.</p>
            </sp>
            <sp xml:id="SDZ8-Izredna-85-2021-10-26.sp71">
               <speaker>ANJA BAH ŽIBERT (PS SDS):</speaker>
               <p>Ja, predsedujoči, malo smešno bo, ampak imam postopkovni predlog pa sedaj ne vem ali je imel kolega repliko?</p>
            </sp>
            <sp xml:id="SDZ8-Izredna-85-2021-10-26.sp72">
               <speaker>PREDSEDNIK IGOR ZORČIČ:</speaker>
               <p>Ja, repliko.</p>
            </sp>
            <sp xml:id="SDZ8-Izredna-85-2021-10-26.sp73">
               <speaker>ANJA BAH ŽIBERT (PS SDS):</speaker>
               <p>Potem bom pač verjetno mu, ker mi verjetno repliko na repliko ne boste dal, ampak izrečene so bile direktne laži in jaz prosim, da mi boste dali potem tudi repliko na repliko. Ampak samo postopkovni, da zdaj pač povem. Poglejte, Violeta Tomić je eksaktno rekla, da si metke pošiljamo sami. <stage>/ oglašanje iz dvorane/</stage> Is si jih in še enkrat potrjeno. Zdaj pa poglejte, predsedujoči, to, kar se dogaja v tem Državnem zboru, to res presega vse meje. Metke so dobile družine. Ni važno, čigave. Družine so dobile, družine, ki imajo majhne otroke… <stage>/ oglašanje iz dvorane/</stage> majhne otroke.</p>
            </sp>
            <sp xml:id="SDZ8-Izredna-85-2021-10-26.sp74">
               <speaker>PREDSEDNIK IGOR ZORČIČ:</speaker>
               <p>Prosim malo miru, ja.</p>
            </sp>
            <sp xml:id="SDZ8-Izredna-85-2021-10-26.sp75">
               <speaker>ANJA BAH ŽIBERT (PS SDS):</speaker>
               <p>In ne dovolim, res ne dovolim, da govorite tukaj, da si sami pošiljamo metke. In še smejete se ob tem. In zdaj vam bom samo za epilog te zgodbe povedala naslednje.</p>
            </sp>
            <sp xml:id="SDZ8-Izredna-85-2021-10-26.sp76">
               <speaker>PREDSEDNIK IGOR ZORČIČ:</speaker>
               <p>Postopkovni predlog povejte za epilog.</p>
            </sp>
            <sp xml:id="SDZ8-Izredna-85-2021-10-26.sp77">
               <speaker>ANJA BAH ŽIBERT (PS SDS):</speaker>
               <p>Epilog ja, epilog, potem pa bom dala postopkovni predlog. Najprej zahtevam seveda, da se kolegica Violeta Tomić opraviči, kajti jaz nisem pošiljala nobenih metkov. <stage>/ oglašanje iz dvorane/</stage> Ne delajte se norca, res. Pa prosim, da me ne moti, spoštovani. A veste, kaj pomeni dobiti metek? A se vi sploh zavedate, kaj govorite? Danes sem poslušala tukaj, tekla bo kri. Zdaj že govorite, dobila boš metek, nisi ga še dobila. Pa dajmo, predsedujoči, res prosim vas, dajte zaščitit ta Državni zbor v smislu, da bomo vendarle se pogovarjali normalno. Menda ja nismo tako daleč, da bomo nekomu že privoščili, da dobi metke na dom in da dobijo to družine. In res, to je moj postopkovni predlog.</p>
            </sp>
            <sp xml:id="SDZ8-Izredna-85-2021-10-26.sp78">
               <speaker>PREDSEDNIK IGOR ZORČIČ:</speaker>
               <p>Hvala lepa.</p>
            </sp>
            <sp xml:id="SDZ8-Izredna-85-2021-10-26.sp79">
               <speaker>ANJA BAH ŽIBERT (PS SDS):</speaker>
               <p>Potem sem vas pa prosila še za repliko na repliko, ker je eksaktna laž in jo bom tudi povedala.</p>
            </sp>
            <sp xml:id="SDZ8-Izredna-85-2021-10-26.sp80">
               <speaker>PREDSEDNIK IGOR ZORČIČ:</speaker>
               <p>Hvala lepa.</p>
               <p>Spoštovana kolegica Anja Bah Žibert, vi veste, da to po sami vsebini poslovnika ni poslovniški predlog, namreč jaz nimam nobenih pooblastil, da kakorkoli zavežem usta komurkoli. Lahko pa apeliram na vas, da se vsi vzdržite kakršnihkoli obdolžitev, kdo je komu kaj pošiljal. Jaz verjamem, da bo v zvezi s tem, da bodo pristojni organi opravili svoje. Nadejam se, da bodo kmalu znani izsledki kakšne raziskave. Jaz mislim, da smo, kar se tega tiče, vsi v enaki koži tu. In enako bomo trpeli posledice, če se ne bomo sami v zvezi s tem vprašali, ali je še prav, da se na tak način obkladamo, ali ne. Ampak glejte, mi smo danes na seji, na kateri obravnavamo specifične točke. Ta, o kateri se na veliko pogovarjate, ta ni prav izrecno zapisana. In jaz predlagam, da se vendarle osredotočite vsi na samo sejo, na tisto, čemur je bila namenjena oziroma zakaj je bila sklicana, in se nehate obtoževat eden drugega, kdo je komu karkoli pošiljal.</p>
               <p>Postopkovni predlog, Nataša Sukič.</p>
            </sp>
            <sp xml:id="SDZ8-Izredna-85-2021-10-26.sp81">
               <speaker>NATAŠA SUKIČ (PS Levica):</speaker>
               <p>Spoštovani predsedujoči.</p>
               <p>Mogoče pozovite še dodatno ta moj postopki predlog, ne samo obtoževat, ampak res načrtno interpretirat, kaj je kdo mislil, zato da se potem samo še poglablja ta razkol med torej levo stranjo parlamenta in desno stranjo parlamenta. Mislim, da to res ni dostojni nivo razprave. In prosim, da enostavno tudi ta poziv naslovite. Saj ste ga zdaj že v bistvu precej naslovili, no, ampak res to ni prav. Provokacija, ki si je privoščila kolegica Žibert, rodi pač kontraprovokacije. In to nikamor ne pelje. Tako da prosim, da opozorite.</p>
               <p>Hvala.</p>
            </sp>
            <sp xml:id="SDZ8-Izredna-85-2021-10-26.sp82">
               <speaker>PREDSEDNIK IGOR ZORČIČ:</speaker>
               <p>Postopkovni predlog, Robi Pavšič.</p>
            </sp>
            <sp xml:id="SDZ8-Izredna-85-2021-10-26.sp83">
               <speaker>ROBERT PAVŠIČ (PS LMŠ):</speaker>
               <p>Ja, hvala lepa.</p>
               <p>Samo gospodu Kanglerju bom prebral iz magnetograma točno, kaj je danes povedal, ker je že narejen: »Saj nas tudi skrbi večkrat za našo varnost ne glede, kam pripadate, varnost poslanca. Danes smo priča spet pritiskom, kjer nekateri, kjer sledijo koaliciji KUL, pošiljalo koaliciji vladni pošto z naboji, vznemirjajo družinske člane. Je to normalno?« In še enkrat ste se oglasili s to tematiko: »Nimam informacij, da bi kdorkoli od vas dobil v tem danem trenutku tudi kakšno takšno grozilno pismo in naboj v tem danem trenutku. In očitno nekdo, ki podpira koalicijo KUL, ki se borite razbiti to vlado, grozi, vznemirja družinske člane, posamezne politike in predsednike političnih strank s takšno pošto. Verjetno me sedaj razumete.« To ste rekli. Torej je koalicija KUL za vse kriva?</p>
            </sp>
            <sp xml:id="SDZ8-Izredna-85-2021-10-26.sp84">
               <speaker>PREDSEDNIK IGOR ZORČIČ:</speaker>
               <p>Razumem, razumem. Glejte, saj to tudi ni bil postopkovni predlog. Jaz se strinjam s tem, da takšnih očitkov si tu ne moremo deliti, in jaz bom prekinil v zvezi s tem razpravo in postopkovne predloge. Zavržno je, da eden drugega obtožujete, kdo je komu karkoli poslal, glede nato, da policijsko delo v zvezi s tem očitno ni bilo opravljeno, še opravljeno. Računam, da bo. Ampak glejte, to nas oddaljuje od te seje. Jaz mislim, da bi bilo prav, da se pogovarjamo, oziroma ne jaz mislim, poslovnik nas napotuje na to, da se pogovarjamo o tem, čemur je seja namenjena. Tako, da predlagam, da gremo naprej in da se osredotočimo pač na te točke dnevnega reda.</p>
               <p>Besedo ima Matjaž Nemec, pripravi se Miha Kordiš.</p>
            </sp>
            <sp xml:id="SDZ8-Izredna-85-2021-10-26.sp85">
               <speaker>MATJAŽ NEMEC (PS SD):</speaker>
               <p>Hvala lepa in dober večer v mojem imenu.</p>
               <p>Politiki se moramo zavedati, da vsakemu vzroku sledi tudi posledica. Vse, kar naredimo, vse, kar rečemo, prej ali slej je v pozitivnem ali pa v negativnem po nas, torej smo lahko nagrajeni ali pa ne nagrajeni. Torej tudi vi, predstavniki vlade, koalicije, se morate zavedati, da ni dolgo od tega, ko ste dobili zelo veliko zaušnico ljudi – ne od opozicije – na referendumu. In to je merodajen podatek, katero se morate za prihajajoče volitve tisti, ki boste sodelovali, bati. Kajti ta razgradnja, razprodaja ugleda, ki smo ji priča v zadnjem letu in pol, nima meja. V tujini nas vidijo kot tiste, ki zavračamo Jude, ne maramo muslimane, smo alergični na drugo barvo, smo tisti, ki omejujemo homoseksualce ali pa želimo omejiti svobodo ali pa pravico do splava. Smo tisti, ki na nek način omejujemo svobodo medijev in omejujemo svobodo sodstva. To niste samo vi, to smo vsi. Tudi jaz, ko grem v tujino, bodo rekli, ta je tisti, ki prihaja iz te države, ki je postala nova Poljska, nova Madžarska. In ravno taisti model je, kot radi v žargonu rečemo, copy-paste, se uveljavlja tudi v Sloveniji. Sproducirati čim več afer, da ljudje že v neki anomaliji dvigajo roke iz nekega obupa in dejansko mižijo pred tem, kar se vsakodnevno dogaja na področju politike in ne samo njihovih življenj. Tako smo v zadnjih nekaj dneh bili priča neskončnemu številu afer. Na področju Ministrstva za pravosodje minister za pravosodje ne dviguje sodne pošte. Minister za kulturo je soočen pred odborom zato, ker se financira društvo, ki nosi javni pomen, ki je organizirano kot društvo javnega interesa in ga neposredno financiramo iz našega proračuna, to društvo pa idealizira nacistično ideologijo. Ali pa primer ministrice za šolstvo, ki je dejansko Ustavno sodišče znova in znova dokazuje, da so odloki, ki se sprejemajo na vladi, nezakoniti. Enako velja tudi za Ministrstvo za notranje zadeve. dejansko vaši odlok, nekaj od njih, ali so bili razveljavljeni Ali pa so bili dokazano neustavni. Govorim o vladi, predlagali ste jih pa vi, pisali ste jih vi iz vašega ministrstva. Ali pa največja anomalija anomalij. Na največji protest 5. 10., v katerem so uporabljena represivna sredstva v takšni obliki kot še v zgodovini jih ne pomnimo, vsak sedmi protestnik je bil dejansko deležen, kakorkoli že statistično, neke represivne aktivnosti ali pa akcije. Vsak sedmi, 3 tisoč jih je bilo v torek, 5. 10., in je bilo uporabljenih 400 nabojev takšnih in drugačnih in da ne govorim o ostalih represivnih sredstvih. Zakaj je pomembna podatek, kaj se je dogajalo teden kasneje? Zato, da se lahko razumemo, da 5. 10. so gotovo bila uporabljena prekomerna sila, ker je nemogoče, da se tako ravna s samo 3 tisoč protestniki. In ko gospod državni sekretar, to je larifari, kar govorite. Imamo pod drobnogledom 11 protestov, ki so bili tako ali pa drugače sporni, od tega potekajo pri treh notranji nadzori. Vsaj pri enem od notranjih nadzorov je bilo dokazano, da je direktor slovenske policije vplival v končno poročilo – vplival. Direktor je priznal, da je vplival v končno poročilo. Še več, direktor policije je priznal, da se je z nadzorniki, ki jih je on imenoval, teh jih je 5, dobil pred izvedbo nadzora in po izvedbi nadzora. Torej, spoštovani, ko govorimo o kredibilnosti policije, tisto, kar je potrebno, je, da se vsi izločite tisti, k prihajate iz sveta politike. In ne mi govoriti, da direktor policije ne prihaja iz sveta politike, ker je jasen simpatizer, če ni še član stranke SDS. Zakaj? Ker je bil prej sekretar na Ministrstvu za notranje zadeve in je zasedal enako ali pa isto funkcijo kot vi. Tisto, kar je zaskrbljujoče, je, vi lahko prodajate pravljice o tem, da ste vi motivirali policiste v času hudih protestov, da ste prišli preverjati, kaj ste rekli, 40 člansko delegacijo iz tujine, ki je prišla v Slovenijo? A bog pomagaj, vi ste prišel, gospod Franc Kangler, ste res veliko pomagal k temu, da bodo kaj, v policiji izvajali svoje naloge, za katere ste rekli sami, so neodvisni in oni odgovarjajo. Ne mi reči, da ko ste v osnovni, srednji, na faksu pisali test, vam je pasalo, če vam je profesor stal za ramenom in gledal, kaj počnete. Tako ste počeli to vi. Vi, direktor policije, za gospoda Predaliča še poizvedujemo, Žan Mahnič.</p>
               <p>Žan Mahnič, kakšna pooblastila pa ima Žan Mahnič, da je sredi akcije na OKC-ju oziroma CVZ-ju? To je absolutna zloraba vašega položaja in oblasti in moči. Torej, gre za evidentno zlorabo policijskih aktivnosti v politične namene in me ne boste prepričali, da pri teh nadzornih organih oziroma nadzornikih in nadzornih skupinah, ki ste jih imenovali vi, da bo delo opravljeno nepolitično in samo strokovno. Ne boste me prepričali. Zakaj? Ker je direktor že priznal njegovo vlogo pri pripravi prvega poročila, govorim o rumenih jopičih.</p>
               <p>Branko Grims pravi v stališču stranke SDS, da so rumeni jopiči, niso nič naredili in bili po krivici umaknjeni iz trga, Prešernovega. Pa, ali je gospod Grims sploh prebral poročilo? Ni res, da niso nič naredili. Zasluženo so bili umaknjeni in vi veste, kaj piše v poročilu in jaz tudi vem, kaj piše v tem poročilu. Še več, na vprašanje dr. Olaju, ali je kdorkoli od policije svetoval, takrat, tistega 25. 6., ko so bili odstranjeni jopiči, da se umakne tudi večji del množice, kot se govori, iz krogov policije, nismo dobili odgovora in vse je zaman nam pripisovat, da ne sočustvujemo s policisti.</p>
               <p>Gospod Kangler, vi ste ena od redkih vlad, če ne edina vlada, ki ste uspeli združit dva sindikata, ki sta večkrat imela zelo različna mnenja in vam lahko garantiram, da policisti so kritični do vas, sram jih je in to, da mi ne govorimo toliko o policistih, kot o žrtvah, je zaradi tega, ker to so ljudje, ki so pokončni in niso tako kot vi, ki »lecimirite« iz dneva v dan, kako ste ubogi, nesrečni, ker se vam dogaja krivica. To je vaša odgovornost. Za vaša dejanja sprejmite odgovornost in prej ko slej se bo na volitvah tudi to pokazalo. Za vas osebno nekoliko manj, ker prihajate iz majhne stranke, ki nima veliko političnega kapitala in ste tukaj začasno, mogoče za stranko SDS, nekoliko bo to bolj veljalo.</p>
               <p>Tako da, spoštovani, tukaj gre vselej za prikrito agresijo, ki je s stopnjevanjem verbalne in potem fizične, na nek način, bila izpostavljena na treh protestih, ki so bili dokazano prekomerno agresivni s strani policije, katere policisti ne želijo niti več biti del zaradi politike, ki jo vi izvajate. Glejte, zelo težko je v danih okoliščinah ohranit mirno kri. Zakaj? Zato, ker se dogajajo na dnevni bazi nepravičnosti in nepravice. Ne samo za nas, politiko, ki smo tukaj, ampak ljudi, zunaj, jih zmerjate, jih dejansko spravljate v položaj, ko v lastni državi se ne počutijo varne, ne počutijo se, da bi lahko realizirali svoje ambicije in se ne počutijo svobodne in to je tisto ključno, kar se je zgodilo v zadnjemu letu pa pol.</p>
               <p>Vse zastonj mi govorite, kakšna je brezposelnost, kakšna je zadolženost. V času, ko nimamo niti zlatega pravila več, v času, ko se zadolžujemo na dnevni bazi. Kaj pomaga državljanu, da imamo rast GDP-ja ali pa nizko brezposelnost, ko jih je velika večina takšnih, ki dejansko se počuti nesvobodne, še več, nezmožne se preživljat iz dneva v dan. To so številke, kar kažete vi, mi vam pa pripovedujemo, kaj je življenje.</p>
               <p>Tako da, spoštovani, nasilje je bil cilj, kot kaže, s, kot preventivna uporaba sile, ki je hotela, da bi se protesti spremenili v nasilne proteste. Ne morete vsem reči, da so huligani, spoštovani, kajti mi smo, govorim o KNOVS-u, soočili direktorja, ko je na vprašanje Bakovića, kolega iz Poslanske skupine SD, vprašal direktorja policije, ali so zaznali, da se bo 15. 9. zgodil incident oziroma, da se bojo izpeljali nasilni protesti. Direktor policije je rekel, da ne. Namestnik, na seji, prejšnji teden, je rekel da ja. Mi, smo pa direktorja soočili, da smo dejansko kot laiki, člani komisije soočili direktorja, da 15. 9. so bili jasni indici, da se bodo nekatere navijaške skupine znašale nad policisti tega dne. In tega policija ni vedela, zato se jaz sprašujem ali je to načrtno. V poročilih tega ni. O tem smo že govorili kako se je ocena, varnostna ocena delala, ki je imela oznako mimogrede B, to je srednja ogroženost, potem ko so se zgodili nasilni protesti. Tudi primerjava med 5. 10., torek in sredo kasneje, kaže na to, da se je lahko relativno isto število protestnikov obvladovalo brez kakršnegakoli strelnega naboja ali pa uporabljenega solzivca ali pa vodnega topa teden kasneje. Zakaj je bilo potem teden kasneje možno izpeljati proteste na miren način in kdo je teden prej sprovociral nasilne proteste v času, kot je bilo že rečeno, da so bili v parkih otroci, dedki, babice, mamice in ko ste čez noč na dopisni seji, na dopisni seji ste uveljavili 9. člen, na dogodek o katerem ste vedeli že leto prej, o protestih, ki so se dogajali že leto pa pol prej, vi ste pa presenečeni aktivirali 9. člen in Ljubljančanke in Ljubljančani, Slovenke in Slovenci oziroma državljanke in državljani naslednjega dne so se zbudili v ograjeni državi. Ni nikogar na tej Vladi, ki bi znal jasno in glasno in na človeški način komunicirati z ljudmi kaj se pravzaprav dogaja. In tudi ta prevzem s strani stranke SDS, celotne policije. Ne govorim samo o predsedniku Vlade in ministru, govorim o NPU, govorim o GPU, govorim o KRIM policiji. Torej takšne represije s strani politike v odnosu do policije še nikdar nismo imeli. In Franc Kangler, brez zamere, vi tukaj niste velik igralec, velike igre igrajo nekateri drugi fantje, ki niso ne kompetentni in ne usposobljeni za to, bojte se pa tistih, ki vam pomagajo in zato je nujno potrebno depolitizacija policije takoj po volitvah, dati policistom spet veljavo, dati policistom spet ugled, vrniti jim ugled, da bodo policiste in policisti ponosni hodili v službo, ne pa kot sedaj, ki dejansko nas na dnevni bazi se samo križajo pred nami politiki, da nismo sposobni narediti te spremembe v družbi in v policiji.</p>
               <p>Torej, gre za norost, ki se dogaja sredi belega dne, pred nami pred očmi in tako kot je rekel filozof Dolar, represija je izključno in samo izraz nemoči in ta agresija je izraz nekompetence in nesposobnosti in zato se vam dogaja ulica in je vse zaman, vi pozivate na volitve, spoštovani. Koliko ste pa dobili, vaša stranka? Vi pozivate naj se opogumimo, 46 glasov. Ljudje vam bodo povedali. Ni zaman, da vam je pač uspelo ugrabiti demokracijo tudi v Državnem zboru, in da nekateri posamezniki se ne razumejo zgodovinskega momenta spremembe družbe, ki ni ne pozitivno, ampak ne negativno. Ampak tako pač je in mi se bomo borili do konca, do volitev in tudi zmaga ni samoumevna, ampak se bomo borili za tisto v kar verjamemo. Vsak v naši državi naj počne za tisto kar je kompetenten. Absolutna delite oblasti, absolutno, ponovno uveljavitev demokracije in še več, in revizije avtoritarizma, ki se vzpostavlja ravnokar v naši družbi. Torej nerad živim v državi kjer minister za notranje zadeve po največji, najbolj agresivni akciji policije pri množičnih protestih koncu dne reče, da je bilo še malo protestnikov aretiranih. A v takšni državi si želimo živeti? Ali si državljanke in državljani ne zaslužimo ministra za notranje zadeve, ki bi znal z državljankami in državljani normalno komunicirati, brez lenuhov, brez prostitutk, brez butlov, brez mevž. Ali si to mi zaslužimo? Kaj smo pa naredili? Ali smo si tako različni, levi, desni, da smo iz tega naredili iz države to kar imamo danes? To je absolutna degradacija družbe, ki si je ne zaslužimo, ne glede na našo bolečo preteklost. Ali si res lahko na tak način delimo, da še potem, ko je na Sveti gori pri Novi Gorici pater organiziral mašo za partizane, kjer je pel partizanski pevski zbor Falanga iz desnice s predsednikom Vlade na čelu obeša patra, ki deluje v smeri sprave. Tudi primorski duhovniki so pomagali pri partizanstvu. Partizani na primorskem so se borili za svobodo in vi dejansko napadate tisto kar bi nas moralo povezovati. Takšno družbo želite? In mi izključujemo v opoziciji? Opozicija je izjemno širokih barv in različnih političnih pogledov. In če nas je kaj je naredilo enotno ste to vi, ker smo prišli v fazo, ko branimo demokracijo in demokratične ustanove in procese v naši državi. In si nikdar, nikdar nisem mislil, da bom kot tretja generacija v državnem zboru, povojna generacija moral govoriti o fašizmu, da se naš predsednik vlade druži z <stage>/nerazumljivo/</stage> in Salvinijem. To so ljudje, ki so proti vrnitvi kulturnega doma oziroma narodnega doma v Trstu. To so ljudje, ki delujejo protislovensko v svojih politikah. To so ljudje, ki imajo iredentistične<stage>(?)</stage> težnje. A s takšnimi se mi družimo? Ali pa s konservativci iz vzhoda, kje dejansko ženske nimajo več pravice se odločiti o tem, ali narediti splav ali ne, ali pa se tepejo po človekovih pravicah, ki so bile v povojnem času v svobodnem svetu izpostavljeni. Ta držav drvi v nepravo smer in rešitev so volitve. In posledice prej ali slej bodo. Če je padel Gadafijev režim, če je padel Mubarakov režim bo tudi Janšev, brez skrbi, brez skrbi, prej ali slej, tako da ne se tako vehementno obnašati in raje razumite, da je potreba zaradi naših razlik, ki so, sobivati, tudi naši vnuki in otroci bodo morali. In se svet ne konča in začne z nami v tem trenutku, ampak se jutri nadaljuje.</p>
               <p>In še eno stvar, tudi zelo sem razočaran nad odnosom predstavnikov madžarske in italijanske manjšine v Sloveniji. Takšnega odnosa v samostojni Sloveniji še nismo imeli. Praktično lahko razberemo nabor zelo pomembnih zakonov v katerih sta predstavnika manjšinca posegala. In ti posegi so bili tudi ne samo v zakonodajo, ampak v demokratično sliko naše države. In zelo težko bo zadeve ponovno postaviti na način, da se bomo jutri spoštovali in normalno pogovarjali, ne glede na naše razlike brez zmerjanja in kričanja drug na drugega. To, kar se dogaja v Državnem zboru v tem sklicu je nedopustno in si naše državljanke in državljani tega ne zaslužijo. In zato je potreben reset. Ponovno na volitve, ponovno postaviti odnose, začeti graditi Državni zbor in novo vlado. In le tako se bo naša družba umirila. In le tako se bodo naši državljanke in državljani počutili varne in svobodne. Ne glede na to, kaj si mi danes tukaj rečemo. Pomemben in potreben je reset. Hvala lepa in želim vam plodno razpravo.</p>
            </sp>
            <sp xml:id="SDZ8-Izredna-85-2021-10-26.sp86">
               <speaker>PREDSEDNIK IGOR ZORČIČ:</speaker>
               <p>Hvala lepa. …<stage>/oglašanje iz klopi/</stage> Postopkovno najprej gospod Krivec.</p>
            </sp>
            <sp xml:id="SDZ8-Izredna-85-2021-10-26.sp87">
               <speaker>DANIJEL KRIVEC (PS SDS):</speaker>
               <p>Hvala za besedo, spoštovani predsednik. Moram reči, da sem dolgo časa že v parlamentu, ampak moram reči takih nebuloz pa že dolgo nisem poslušal. Bi pa rad opozoril, kolega, da se opraviči. V Poslanski skupini in v stranki SDS nimamo nobenega vpliva na policijo. In če operirate… <stage>/smeh v dvorani/</stage> In ko boste naprej operirali s takimi podatki imejte neke dokaze, ne pa to prodajati kot suho zlato. Mislim, da je dosti tega, da nam obešate neke vplive tam, kjer jih ni, ker to leti na vse poslance, tudi tiste, ki malo bolj mirni poslušamo vaše razprave. In vi govorite o sobivanju? Danes ste imeli možnost sobivati in odločati v tem parlamentu kot izvoljeni poslanci, pa ste se, po domače, podelali in šli ven iz dvorane. In ne nam očitati sobivanja. Vi se navadite sobivati…</p>
            </sp>
            <sp xml:id="SDZ8-Izredna-85-2021-10-26.sp88">
               <speaker>PREDSEDNIK IGOR ZORČIČ:</speaker>
               <p>Kolega Krivec…</p>
            </sp>
            <sp xml:id="SDZ8-Izredna-85-2021-10-26.sp89">
               <speaker>DANIJEL KRIVEC (PS SDS):</speaker>
               <p>…tudi takrat ko ste v opoziciji.</p>
            </sp>
            <sp xml:id="SDZ8-Izredna-85-2021-10-26.sp90">
               <speaker>PREDSEDNIK IGOR ZORČIČ:</speaker>
               <p>Postopkovni, kakšen je?</p>
            </sp>
            <sp xml:id="SDZ8-Izredna-85-2021-10-26.sp91">
               <speaker>DANIJEL KRIVEC (PS SDS):</speaker>
               <p>In manjšinca sta enakopravna člana tega parlamenta. Ne jih poniževati in jim ukazovati, kako morata glasovati.</p>
            </sp>
            <sp xml:id="SDZ8-Izredna-85-2021-10-26.sp92">
               <speaker>PREDSEDNIK IGOR ZORČIČ:</speaker>
               <p>Kolega Krivec…</p>
            </sp>
            <sp xml:id="SDZ8-Izredna-85-2021-10-26.sp93">
               <speaker>DANIJEL KRIVEC (PS SDS):</speaker>
               <p>Ona dva sta enakopravna. Prosim, da potegne besedo nazaj o tem, da stranka SDS vpliva na policijo.</p>
            </sp>
            <sp xml:id="SDZ8-Izredna-85-2021-10-26.sp94">
               <speaker>PREDSEDNIK IGOR ZORČIČ:</speaker>
               <p>To ni postopkovni predlog. Tega ni…</p>
            </sp>
            <sp xml:id="SDZ8-Izredna-85-2021-10-26.sp95">
               <speaker>DANIJEL KRIVEC (PS SDS):</speaker>
               <p>…kar se mene tiče je postopkovno…</p>
            </sp>
            <sp xml:id="SDZ8-Izredna-85-2021-10-26.sp96">
               <speaker>PREDSEDNIK IGOR ZORČIČ:</speaker>
               <p>Poglejte, tega ni v Poslovniku, da nekdo zaprosi, da nekdo besedo potegne nazaj. Če jo želi kdo jo lahko potegne nazaj, če ne pa ne.</p>
               <p>Poglejte, postopkovni predlog je namenjen temu, da se izpostavi kakšno poslovniško vprašanje. Ne zato, da vi dogovorite, da neko razpravo označite za nebulozno ali kakršnokoli drugače. Dajte se držati tega. Saj vem, da vam je težko poslušati eden drugega, ampak vsakdo ima pravico povedati to, kar misli, če je seveda to povedano na spoštljiv način.</p>
               <p>Kdo želi še postopkovni predlog? Kolegica Monika Gregorčič.</p>
            </sp>
            <sp xml:id="SDZ8-Izredna-85-2021-10-26.sp97">
               <speaker>MONIKA GREGORČIČ (PS SMC):</speaker>
               <p>Hvala lepa, predsednik.</p>
               <p>Za magnetogram in za vašo vednost, ker ste odgovorni za delo Državnega zbora vas moram opozoriti, da je kolega Nemec v svoji razpravi izpostavil kar nekaj varovanih podatkov, vezanih na izvedbo nadzora na Generalni policijski upravi v okviru Komisije za nadzor obveščevalnih in varnostnih služb, ki smo jo izvedli pred približno 14 dnevi. Ne vem kaj od tega je resnično označeno s stopnjo tajnosti, ampak glede na dejstvo, da predsednik KNOVS na sami izvedbi nadzora ni želel pritrditi ali pa odobriti prošnji generalnega direktorja dr. Olaja, da bi se celotni nadzor snemal si ne morem drugega kot to, da mislim, da je bilo vse narejeno z nekim namenom prikrajanja dejstev ali pa pripovedovanja in podajanja nekih trditev izven konteksta. Toliko v vašo vedno. Mislim, da o tem morate biti seznanjeni.</p>
               <p>Hvala.</p>
            </sp>
            <sp xml:id="SDZ8-Izredna-85-2021-10-26.sp98">
               <speaker>PREDSEDNIK IGOR ZORČIČ:</speaker>
               <p>Hvala za opozorilo. Sedaj, če so kakšni podatki tajni prosim, da ravnate v skladu s pravili, ki veljajo za tajne podatke.</p>
               <p>Postopkovni predlog kolegica Nataša Sukič.</p>
            </sp>
            <sp xml:id="SDZ8-Izredna-85-2021-10-26.sp99">
               <speaker>NATAŠA SUKIČ (PS Levica):</speaker>
               <p>Ja, spoštovani predsedujoči, dajte povedati kolegici naj ne manipulira na tak način, da se s satelita dol vidi, da manipulira. V isti sapi reče, da je obelodanil tajne podatke, potem pa rečem ne vem kateri so tajni podatki. V glavnem, da ima svoj veliki bombastični nastop. Res, to je zavržno in prosim, da jo opozorite.</p>
            </sp>
            <sp xml:id="SDZ8-Izredna-85-2021-10-26.sp100">
               <speaker>PREDSEDNIK IGOR ZORČIČ:</speaker>
               <p>Hvala lepa. Kolegica Sukič sem tako zapeljal tudi svoj odgovor se pravi, če so kakšni tajni podatki dajte se držati pravil, ki veljajo za tajne podatke in prosim, ne vem o teh tajnih podatkih. Kolega Koprivc je imel najprej.</p>
            </sp>
            <sp xml:id="SDZ8-Izredna-85-2021-10-26.sp101">
               <speaker>MAG. MARKO KOPRIVC (PS SD):</speaker>
               <p>Hvala lepa, predsednik.</p>
               <p>Gospod Krivec predstavnik SDS je ravnokar zelo nazorno povedal in pokazal kako on razume parlamentarizem. Ko ste mu vi rekli gospod Krivec to ni po Poslovniku postopkovno je on rekel meni je vseeno. Za mene to je postopkovno. Tako pač razumemo na tak način razumete vi delovanje pravne države. Meni je vseeno. Za mene in za našo stranko, ki trenutno vlada je to postopkovno in je dovolj in ni važno kaj v postopku piše. Prosim, da opozorite gospoda Krivca, da vendarle v parlamentu veljajo neka pravila, da se je treba držati Poslovnika.</p>
            </sp>
            <sp xml:id="SDZ8-Izredna-85-2021-10-26.sp102">
               <speaker>PREDSEDNIK IGOR ZORČIČ:</speaker>
               <p>Opozoril sem ga. Sedaj ste naredil enako. Sedaj zapravljamo čas s poslovniškimi predlogi, ki to niso. Dajmo povedati, če ima kdo kakšen poslovniški predlog na kateri člen Poslovnika se sklicuje in potem nadaljuje svojo obrazložitev. Če ne poglejte razprave je še 5 ur na koncu bo še verjetno delitev časa boste še vsi lahko razpravljali si povedali vse, kar si imate za povedati, tvitati boste lahko, ampak dajmo se Poslovnika držati.</p>
               <p>Kolega Nemec.</p>
            </sp>
            <sp xml:id="SDZ8-Izredna-85-2021-10-26.sp103">
               <speaker>MATJAŽ NEMEC (PS SD):</speaker>
               <p>Spoštovani predsednik moram pojasniti bom v obliki postopkovnega, ker replike nimam. Vse kar je bilo povedano bo javno dostopno v javno dostopnem zapisniku in vse to je bilo že povedano na tiskovni konferenci, ki sem jo kot predsednik KNOVS-a imel. Tukaj ni nobene bojazni. Vam predvsem vam odgovorim spoštovani direktor, da bi kakorkoli bil izpostavljen kakršenkoli podatek za oznako.</p>
               <p>Hvala lepa. Kolegica je lahko brez skrbi. Bom tukaj nehal.</p>
               <p>Hvala.</p>
            </sp>
            <sp xml:id="SDZ8-Izredna-85-2021-10-26.sp104">
               <speaker>PREDSEDNIK IGOR ZORČIČ:</speaker>
               <p>Anja Bah Žibert, postopkovni predlog.</p>
            </sp>
            <sp xml:id="SDZ8-Izredna-85-2021-10-26.sp105">
               <speaker>ANJA BAH ŽIBERT (PS SDS):</speaker>
               <p>Hvala lepa.</p>
               <p>Jaz imam repliko in ne postopkovni predlog.</p>
            </sp>
            <sp xml:id="SDZ8-Izredna-85-2021-10-26.sp106">
               <speaker>PREDSEDNIK IGOR ZORČIČ:</speaker>
               <p>Replika.</p>
            </sp>
            <sp xml:id="SDZ8-Izredna-85-2021-10-26.sp107">
               <speaker>ANJA BAH ŽIBERT (PS SDS):</speaker>
               <p>Bom zelo hitra. Najprej, kar se tiče tiskovne konference to še ne pomeni, da ni prišlo do zlorabe tako, da pustimo to. Lepa razprava kolega Nemca povedala nekaj, da je največji problem v Sloveniji tisto, kar sem prej povedala, da ni prišlo nikoli do razgradnje komunističnega sistema, ki je danes zavit v globoko državo in imamo Udbovsko ekonomski vzporedni sistem, ki ga je seveda treba vzdrževati. Zakaj tako govorim? Namreč spotikajo se danes od tviterje. Spoštovani Milan Kučan je pred leti, ko ni bilo nobenega Twitterja na neprijetno vprašanje novinarke odgovoril ste že poročena? Ne še? Potem se ukvarjajte s tem. Jaz vas nisem nikjer slišala. Kot drugo, ko je vaš predsednik Vlade hodil na kongres sindikatov policistov se niste zgražali kako to da ne ali to ni vpliv na policiste? Seveda ne. vpliv ima samo SDS. Vi pa nikoli ne. Kar je še najhujše vam bom sedaj povedala. Vi, ki prihajate iz sistema, ki se še danes sklanja Kidriču veste kaj ste počeli v času Litostrojske stavke? Pripravljeni so bili ne samo policisti, ki so bili takrat tipični miličniki. Bila je pripravljena JLA, vojaška policija. Bili so pripravljeni kadeti četrtega letnika, vse je bilo pripravljeno za to, da se bo obračunalo. Ampak niso vedeli, na kakšen način. Tako, da prosim vas, vi, ki še danes ne pustite, da bi prišlo do razgradnje sistema in ga morate vzdrževati tako ali drugače, ste zadnji, ki lahko govorite o demokraciji.</p>
            </sp>
            <sp xml:id="SDZ8-Izredna-85-2021-10-26.sp108">
               <speaker>PREDSEDNIK IGOR ZORČIČ:</speaker>
               <p>Postopkovni predlog? To je replika na repliko. Ni.</p>
               <p>Predlagatelj, imate besedo.</p>
            </sp>
            <sp xml:id="SDZ8-Izredna-85-2021-10-26.sp109">
               <speaker>MAG. MEIRA HOT (PS SD):</speaker>
               <p>Hvala lepa. Sem danes malo čakala, da poslušam različne razprave, in ta zadnja me je res spodbudila, da se tudi sama oglasim.</p>
               <p>Kar ravnokar smo slišali, da vi si želite razgradnje sistema, vsaj posredno ste to povedali. In točno je temu tako. In na temu delate aktivno že leto in pol. in razgradnja se dogaja prav na vseh družbenih sistemih in podsistemih od medijev do pravosodja, do Državnega zbora, do zakonodajnega telesa, v katerem tudi sami sedite, pa vam je popolnoma vseeno, da <stage>/ nerazumljivo/</stage> v resnici izvršilna veja oblasti po celoti derogira pooblastila, ki vam grejo. Definitivno se razgradnja sistema dogaja - zato se dogajajo protesti Zato danes tudi sedimo tukaj, zato vas pozivamo na predčasne volitve. Ko pride do tega, da se demokratična ureditev v celoti spremeni v avtoritarno, vsaj de facto je temu danes že tako, je čas, da se reče bobu bob in odide na volitve. In tistega, ki je tako intenzivno strah ljudi, bi se vprašala zakaj. Ker očitno vas je strah. Ker če vas nebi bilo strah, bi že davno odšli na volitve. In te manipulacije, vse te razprave današnje od uvodnih stališč ponovno kažejo na to klasično delovanje te koalicije, v kateri lastna dejanja prepišete na drugega. nekdo že vrsto, vrsto let uporablja absolutno, kategorično sovražni govor zoper manjšine, zoper ženske, zoper kakršnekoli drugače misleče, zoper geje, lezbijke in tako dalje, to nekdo že vrsto, vrsto let počne. Nekdo je normaliziral tovrstni govor. Nekdo je določena dejanja normaliziral, in to, verjemite mi, ni Levica. Tudi si upam povedati, da če poslušamo naše razprave, vsaj sedanjega mandata, sovražnega govora s te strani slišali niste. Večinoma je vselej argumentiran, spoštljiv govor. Na drugi strani je malo drugače. Tudi določeni posnetki, ki jih določeni objavljajo, so malo drugačni. Nekateri drugi spodbujajo k nestrpnosti in sovražnosti že vrsto, vrsto let. In ko normaliziraš sovražni govor, se seveda prenese tudi na druge. Ampak da ulica prevzema govor, ki se dogaja tukaj, tudi to ni res. Tudi to ni res. Po moje velika večina ljudi si želi z mirnimi protesti izraziti svoje prepričanje in svojo željo. Večina večina ljudi je mirno izražala voljo po predčasnih volitvah. Zdaj pa, da govorite, tudi to se mi zdi nekoliko žaljivo, da konstantno poskušate preusmeriti, da to so protesti organizacije, ne vem, Levice, SD-ja in tako dalje, tudi na račun tega, da si je nekdo recimo tudi iz naših strank dovolil udeležiti protestov. Ja, kdo smo pa mi, da bomo prepovedali našim članom, da se udeležijo protestov? Mi tega nimamo, kot imate vi morda, da moraš delovati po diktatu, pri nas je svobodna volja nad vsemi. Če nekdo želi iti na protest izraziti svojo podporo, z naše strani mu temu ne bomo nikoli oporekali. Tudi vi ste v preteklosti protestirali na raznorazne načine, pa vam nihče temu ni oporekal zato. Zato ker je pač pravica do zbiranja in svoboda izražanja ustavno zavarovana kategorija in jo velja tudi podpirati. In tudi Ustavno sodišče vam je reklo, da pravice do zbiranja ne morete razvrednotiti in da je ena izmed najvišje varovanih političnih pravic. Zdaj, govoriti, da je to stvar politike, da politika organizira proteste, ja žalitev do ljudi. Pa kaj vi mislite, da je ljudi tako lahko prepričati in tako lahko zmanipulirati? Zdaj boš pa tisoče in tisoče ljudi pripeljal, s čim? Dajte volit Levico in SD in gremo protestirat? Ma, lepo vas prosim. Pa nekdo mora do tega pripeljati ljudi. Pa, to ste vi naredili. Vrsto vrsto mesecev jih omejujete, jim jemljete pravice, jim jemljete osnovne pravice in svoboščine, in ko odidejo na ulice in vam izrazijo svojo voljo, svojo željo po volitvah, še tega ne sprejmete, ampak krivite opozicijo češ, vi ste krivi, vi ste jih dali. Pa kako vi lahko tako podcenjujete ljudi? To je čisto podcenjevanje ljudi. Ni noben problem, to sem že vajena z vaše strani, da če, ko seveda, ko teče govor o človekovih pravicah in svoboščinah, sem sama zelo občutljiva kot nekdo, ki se je vrsto let s tem ukvarjal. In vaša reakcija zdaj že parkrat, vključno z državnim sekretarjem in tako dalje, če sem malo bolj, bomo rekli, pa niti ne mislim, da sem glasna, zdaj ne vem, če sem do kolegov glasna, z vaše strani dobim po tiho, pa z ročicami kao, umiri se, in tako dalje. Glejte, ko je govora o človekovih pravicah in svoboščinah, ko je govora o Ustavi, ko je govora o zakonu, bomo na tej strani vselej zagovorniki glasni tega, da se ubrani demokratično državo, da se ubrani Ustavo in zakon. Kot je rekel spoštovani sekretar, zakon je zakon, Ustava je Ustava. Zelo lepo bi bilo, da bi vlada to tudi upoštevala in temu sledila in da na primer, ko v 2 zakonih zapiše, da je potrebno STA plačati, da bi to tudi izvedla. In z naše strani vse, kar prosimo, je, tudi ljudje vse, kar prosijo, je, da se spoštuje zakonodaja, da se spoštuje Ustava, super bi bilo tudi, če bi se spoštovale ustavne odločbe, pa da ne bi iz tedna v teden sprejemali vsebinsko prazne odloke, s katerimi v resnici pišete življenja ljudi, da ne bi rabili živeti v državi, v kateri iz tedna v teden dobiš neka nova pravila za življenje. Jaz mislim, da že v tem primeru bi bilo ljudem veliko lažje in lepše živeti. Prosim pa vas res, da mirno izražanje, pa mirne proteste, pa pravico do zbiranja in tega izražanja nezadovoljstva slišite, ne ga pa izkoristit in manipulirat, češ politične stranke to delajo, ker niso politične stranke tiste, ki to organizirajo, so ljudje. In niso niti samo v Ljubljani, niso samo v Ljubljani. V Ljubljano se vozijo iz drugih delov Slovenije, ker ste tukaj vi, tukaj smo mi, tukaj so institucije, katerih želijo povedati, da tovrstno delovanje vlade ni dopustno in da je treba oditi na volitve. Jaz mislim, da je milijon transparentov že bilo, v katerih so izrazili, kaj želijo. In če ti ljudstvo reče, želimo na volitve, jaz mislim, da Ustava jasno govori, kdo v tej državi ima oblast. In čas je, da se ljudem tudi oblast vrne.</p>
               <p>Hvala.</p>
            </sp>
            <sp xml:id="SDZ8-Izredna-85-2021-10-26.sp110">
               <speaker>PREDSEDNIK IGOR ZORČIČ:</speaker>
               <p>Hvala lepa.</p>
               <p>Besedo ima… Replika, kolegica Anja Bah Žibert.</p>
            </sp>
            <sp xml:id="SDZ8-Izredna-85-2021-10-26.sp111">
               <speaker>ANJA BAH ŽIBERT (PS SDS):</speaker>
               <p>Hvala lepa.</p>
               <p>Najprej, spoštovana kolegica Meira Hot, vi ste tudi pravnica in zagotovo poznate zakonodajo. Zakon o javnih zbiranjih je jasen. Imamo organizirane in spontane shode. Sami ste povedali, da niste organizator vi, ampak nekdo drug, se pravi ste tudi sami priznali, da imamo organizirane shode, in res jih imamo. Kako ločimo različne shode? Z vabili in tako naprej, z istimi transparenti. V Slovenski demokratski stranki vedno zagovarjamo pravico do zbiranja, absolutno in jo bomo tudi vedno branili. Samo, spoštovana, tukaj gre za organizirane in neprijavljena zbiranja, organizirane shode, ki so neprijavljeni. In ti shodi so do zdaj državljanke in državljane stali približno za eno šolo, en dom za ostarele ali 2 vrtca. Zaradi mene jih vedno lahko organizirajo, vendar jih naj prijavijo in plačajo vse potrebne obveznosti, tako kot smo naredili to mi, ko smo organizirali različne shode. Vsak naj poravna tisto, kar mora. Ne morejo biti prvo in drugorazredni državljani.</p>
               <p>In še nekaj, ni res, da so se ljudje kar sami spomnili iti na ulico, kajti potem bi bilo pa res nekoliko smešno, da so še pred tem, da se je oblikovala vlada, že vedeli, kaj bo ta vlada počela. Namreč prvi shodi organizirani so se začeli že pred vzpostavitvijo te vlade. In sami ste rekli, da ste za branjenje vseh demokratičnih standardov. Kako lahko potem govorite, da narod želi na predčasne volitve? Kje ste to izmerili, spoštovana? Ste imeli volitve? Volitve smo imeli pred 3 leti in pol. In na tistih je zmagala Slovenska demokratska stranka. Spoštujte demokracijo, spoštujte rezultate volitev. To je dejstvo. In ne morete spoštovati demokracijo samo tam, kjer paše vam, ampak jo morate spoštovati povsod. In dejstvo je, da smo oblikovali vlado zato, ker ste se vi pokakali, ne mi.</p>
            </sp>
            <sp xml:id="SDZ8-Izredna-85-2021-10-26.sp112">
               <speaker>PREDSEDNIK IGOR ZORČIČ:</speaker>
               <p>No, no. Jaz predlagam, da umirimo retoriko.</p>
               <p>Besedo ima vlada.</p>
            </sp>
            <sp xml:id="SDZ8-Izredna-85-2021-10-26.sp113">
               <speaker>FRANC KANGLER:</speaker>
               <p>Hvala lepa, spoštovani predsednik. Nivo komuniciranja me ne preseneča, bi pa želel odgovoriti spoštovanemu poslancu in predsedniku komisije KNOVS, gospodu Nemcu.</p>
               <p>Gospod Nemec, ni potrebno meni žugat s prstom. Zadnji komunist, ki je tako žugal, je bil Vinko Hafner, v Beogradu, leta 1989. Ti časi so mimo. Tukaj beseda velja, ne pa prst. Ali veste… <stage>/ oglašanje iz dvorane/</stage> Ni potrebno, ni potrebno meni žugat, ker ste me se osebno dotaknil, ste mi očital, da pripadam politični opciji nizkega kapitala. Veste, jaz sem predsednik Nove ljudske stranke in sem vesel vašega nastopa. Dva takšna vaša nastopa, pa bo Nova ljudska stranka imela boljši kapital, kot pa vaša stranka in vi ste predsednik komisije KNOVS, parlamentarne komisije in vi ne veste, kaj počne državni sekretar za nacionalno varnost, kakšne so njegove naloge. Državni sekretar za nacionalno varnost, koordinira vse varnostno obveščevalne službe v državi, koordinira. In vi tukaj problematizirate obisk državnega sekretarja, ki je zadolžen za nacionalno varnost enega štaba, štaba, ki je skrbel za varovane osebe, štaba, ki je skrbel za javni red in mir in tukaj problematizirate in tudi prejudicirate in že danes ugotavljate, kot poslanec, da je prišlo do prekomerne uporabe prisilnih sredstev in nesorazmerja.</p>
               <p>Eno je komisija, ki jo je ustanovil dr. Olaj. Zanemarjate in ne poveste podatek, da se s tem tudi ukvarja Varuh človekovih pravic. Zakaj ne poveste javnosti, da tudi Varuh človekovih pravic preverja uporabo prisilnih sredstev. Ne zaupate več Varuhu? Jaz mu zaupam in prav je, da Varuh človekovih pravic, da preveri dejansko stanje in okoliščine, ki so se odvijale 5. 10. in mislim, da je varuh dobil veliko podporo v tej hiši. In ko govorite, da se je enkrat vmešaval dr. Anton Olaj, v komisijo, ki je bila ustanovljena. Ni se vmešaval, je pa res, da se je z njimi sestal, ker je želel imeti rezultate in tudi danes sem vas tukaj seznanil in vas tudi obvestil, da morajo bit, delo, končano, te komisije, mora bit do 8. novembra.</p>
               <p>In mi, na Ministrstvu za notranje zadeve se strinjamo, se strinjamo, da pride do spremembe zakonodaje, da so tudi v to komisijo povabljeni zunanji strokovnjaki in člani. Ampak trenutno je pač takšna zakonodaja, da pač ima pooblastilo direktor, generalni direktor policije, ki ustanovi komisijo, kadar pride do uporabe prisilnih sredstev, takšnih<stage>(?)</stage>, vedno. In ta plin, plin <stage>/ nerazumljivo/</stage>, ki ga uporablja policija, ni enak plin, kot ga uporablja vojska in ne zavajat javnosti. Ni enak plin, kot ga uporablja vojska ali pa so ga uporabile vojske. In jaz, moram reči, da ste me zelo, gospod spoštovani poslanec, presenetil, ko ste tukaj, v tej dvorani, napadel obadva poslanca narodnosti. Mene ste presenetil kot predstavnika Vlade. <stage>/ oglašanje iz dvorane/</stage> Ne, nisem odvetnik… <stage>/ oglašanje iz dvorane/</stage> Samo, spoštujem pa vsakega poslanca, ne glede na to, ali je slovenski državljan ali je narodno, italijanske narodnosti ali madžarske, vseh 90 poslancev je enakih, ampak tukaj, v tej hiši, napasti italijanskega predstavnika in madžarskega, to je vaša politična odgovornost.</p>
            </sp>
            <sp xml:id="SDZ8-Izredna-85-2021-10-26.sp114">
               <speaker>PREDSEDNIK IGOR ZORČIČ:</speaker>
               <p>Postopkovni predlog, najprej Nataša Sukič, je bila prva.</p>
            </sp>
            <sp xml:id="SDZ8-Izredna-85-2021-10-26.sp115">
               <speaker>NATAŠA SUKIČ (PS Levica):</speaker>
               <p>Spoštovani predsedujoči, prosim to, to se vsakič znova ponavlja ista zgodba pri državnem sekretarju Kanglerju, ampak prosim, da ga opomnite, da on ni več poslanec, da je tukaj v svojstvu državnega sekretarja in da naj striktno govori profesionalno stvari, ki se tičejo vsebine te seje, ne da polemizira s poslankami in poslanci glede njihovih izrečenih stališč. To ni njegova naloga in to kvari nivo in kulturo te razprave, tako da, lepo prosim, vljudno, da enkrat razmejite, mislim, da enkrat spoštovani državni sekretar, razmeji svojo funkcijo državnega sekretarja od nekdanje funkcije poslanca.</p>
               <p>Hvala lepa.</p>
            </sp>
            <sp xml:id="SDZ8-Izredna-85-2021-10-26.sp116">
               <speaker>PREDSEDNIK IGOR ZORČIČ:</speaker>
               <p>Hvala lepa.</p>
               <p>Kolega Koprivc, bom na koncu podal zaključek.</p>
            </sp>
            <sp xml:id="SDZ8-Izredna-85-2021-10-26.sp117">
               <speaker>MAG. MARKO KOPRIVC (PS SD):</speaker>
               <p>Predsednik, jaz bi prosil, da zaščitite Državni zbor kot institucijo, ker to kar dela gospod Kangler, državni sekretar, je nedostojno in nevredno te institucije. Ne more on kot predstavnik Vlade tudi komentirati pa politizirati pa govoriti kaj je kateri poslanec rekel pa kaj je o kom govoril. To je nesprejemljivo, predsednik, in jaz vas prosim, da zaščitite to institucijo, resno.</p>
            </sp>
            <sp xml:id="SDZ8-Izredna-85-2021-10-26.sp118">
               <speaker>PREDSEDNIK IGOR ZORČIČ:</speaker>
               <p>Poglejte, bom zdaj, glede na to, da sta ta dva postopkovna predloga enaka, se bom do njiju opredelil. Predstavnik Vlade ima pravico predstaviti svoje kontra argumente. Ima pravico. Ima pravico odgovoriti na vprašanje, ki mu je bilo postavljeno, na očitek, ki mu je bil postavljen. To je njegova pravica, zato imamo tukaj predstavnike Vlade, da odgovarjajo na to. Včasih povedo tudi kaj takšnega kar komu ne paše, če je, bom rekel, iz kakšnega občutljivega področja. Ampak to je pravica, predstavnika Vlade, zato jih imamo tukaj. In bi pa nekaj drugega opozoril, kar jaz opažam. Opažam to, da se vi ne pogovarjate, govorim pa za vse, govorim za vas, poslanke, poslanci in predstavnike Vlade, ne soočate samo argumente, ampak se potem tudi na nekem osebnem nivoju kdo kaj ve pa kaj si ti pa kaj si bil. Jaz predlagam, da se temu izognemo, da poveste, poglejte to, vi ste predstavnik Vlade, naredil ste to in to narobe, nimate prav poslanec, itn. Ne pa izhajati iz tega, da nekoga med vrsticami ponižujete. Govorim za predstavnike Vlade in za poslanke in poslance.</p>
               <p>Replika, Matjaž Nemec.</p>
            </sp>
            <sp xml:id="SDZ8-Izredna-85-2021-10-26.sp119">
               <speaker>MATJAŽ NEMEC (PS SDS):</speaker>
               <p>Hvala lepa. Bom samo na kratko odgovoril državnemu sekretarju Francu Kanglerju.</p>
               <p>Gospod Kangler! Jaz nisem napadel predstavnikov manjšin, jaz sem izrazil svoje obžalovanje. To je moje mnenje, to je moja žalost, moje obžalovanje do njihovega početja. Prosim, podtikate in nehajte podtikati in predsednik Državnega zbora, če ste že vsem nam to povedal kar ste, potem če je kaj kar morate vi čuvati je na to, da pride državni sekretar sem in da govori resnico pri evidentni zadevah, ki jih slišite tudi vi.</p>
               <p>Druga star, spoštovani Franc Kangler. Vi s tem, ko pošiljate vašo konjenico, politično na štabe, operativne štabe, degradirate policijo. To je prva stvar. Drugič. Ustvarjate vtis politizacije. Kaj, spoštovani državni sekretar, na katerih protestih v času poteka protestov, če primerjamo s katero drugo Vlado, se je kdorkoli, ne samo minister, direktor, sekretarji in še celo sekretar za nacionalno varnost povabil sam v štab. Nihče. Nikoli. Policisti so samostojni, odvisni… Gospod Bradač, prosim, vi ste zadnji, ki lahko karkoli rečete pri vseh vaših predlogih zakonov. Ampak dovolite mi, da odgovorim še eno stvar. Na policiji je potreben nadzor, ampak ne tak, ki ga imenuje in izpelje in celo kot vi rečete, usmerja oziroma polemizira direktor policije. Direktor policije je priznal, da je posegel v poročilo, spoštovani državni sekretar, pa tudi če je samo vejico popravil. Tega ne narediš, ne posežeš v delo neodvisne komisije, če si direktor policije. Ti se ne srečaš pred in po izvajanju nadzora, če si direktor policije. Tega ne počneš. In sekretar za nacionalno varnost, ki mu je bilo dokazano, da ima prijateljevanje pri ljudeh, ki poveličujejo nacionalistične, nacistično ideologijo, to je dokazano, ta oseba se brez kvalifikacij, brez odgovornosti znajde na štabu v času najbolj represivnih protestov, ki smo jih bili priča v zgodovini Slovenije. Če si kolikortoliko pameten, ne greš tja. Policisti so samostojni, so kvalificirani in oni so usposobljeni bolj kot vi za obvladovanje množice in tisto kar smo želeli izpostaviti je, da vsak nogometni derbi med Mariborom in Ljubljano, se opravičujem, med Olimpijo, predstavlja večjo grožnjo, več kot 3 tisoč ljudi se zbere, vi ste pa na vsakega sedmega poslali ali metek ali pa plinsko bombo na zadnjih protestih. O tem govorim. In niso bili samo huligani, en zelo majhen del je bilo njih.</p>
               <p>Hvala lepa.</p>
            </sp>
            <sp xml:id="SDZ8-Izredna-85-2021-10-26.sp120">
               <speaker>PREDSEDNIK IGOR ZORČIČ:</speaker>
               <p>Hvala lepa. Besedo ima Vlada.</p>
            </sp>
            <sp xml:id="SDZ8-Izredna-85-2021-10-26.sp121">
               <speaker>GOSPOD _____:</speaker>
               <p>Verjetno nisem tukaj zadnji, ki lahko govorim o obiskih operativnih štabov, ker sem jih verjetno več vodil in usmerjal in pa delal kot pa vi gospod spoštovani poslanec. Res ne želim, da me tukaj žalite, ker si tega ne zaslužim predvsem v tem delu, ki sem ga opravljal. Vem koliko obiskov je bilo v preteklosti, ko sem 35 let delal v Policiji. Vem kako so ljudje prihajali in delal sem v teh štabih tako na ravni policijske uprave kot na ravni generale policijske uprave, zato ne vidim razloga, da me deplasirate in poveste, da o tem ne smem imeti besede.</p>
               <p>Kar se tiče samega dela pa tudi me v bistvu žalosti, ker v bistvu tukaj pri tej razpravi ne pripomoremo k temu, da ne bi postavili Policijo na svoja mesta tam, kamor sodi. Policija je bila s tem zakonom postavljena kot organ v sestavi. Določene so bile pravice, obveznosti in dolžnosti ministra kdaj lahko usmerja delo Policije, na kakšen način lahko usmerja delo Policije in vi ki v bistvu nadzirate te stvari kot varnostno službo dobro veste kakšne so bile usmeritve ministra tako od zadnji od Gerkeševe naprej, Poklukarja, kakšne usmeritve je pisal minister Hojs. Veste, da podaja splošne usmeritve, da jih ne konkretizira v konkretne primere in če jih preberete vidite kaj počne in kaj dela. Prav konkretno. Jaz lepo prosim, da vsi pripomorete k temu, da tam kamor so v preteklosti z zakonom organiziranosti in delo v policiji uvrstili policijo organov v sestavi, ki naj bi samostojno vodil preiskave, kar se tiče kaznivih dejanj, ki jih usmerja takrat, kadar jih pač prevzame tožilec tožilec. Če je nekdo med vami prej izrazil obžalovanje, da v bistvu ni bila narejena preiskava učinkovito, da ni zadovoljen z delom policije ima možnost podati pritožbo. Pritožbeni postopek steče že, zaradi tega, da bi bila tukaj zagotovljena neodvisnost in nepristransko smo v ta senat vključili dva zunanja člana, kar pomeni, da ta zunanja člana predvladata nad glasovih tega, ki je strokovnjak iz našega direktorata in vodi sam senat tako, da je zagotovljena neodvisnost in nepristranskost. Mislim, da bo tudi s spremembo Zakon o nalogah in pooblastilih policije prišel v vaš parlament predlog, da bomo to komisijo, ki je bila takrat narejena na način, da jo imenuje sam generalni direktor policije oblikovali drugače. Imeli boste možnost, da spremenite to in kot zakonodajno telo poveste kaj je prav oziroma kaj želite. Za tisti čas takrat, ko je bil ta zakon sprejet se mi je zdelo primerno, da je urejeno na tak način in dolžni smo spoštovati zakonsko določbo. Sedaj pripravljamo v medresorskem usklajevanju je Zakon o nalogah in pooblastili policije in upam, da bomo našli tako rešitev, ki bo vsem ustrezala in da bo Policija ostala tam, kjer je pač neodvisna, strokovna, ki opravlja svoje delo brez političnega vpliva.</p>
            </sp>
            <sp xml:id="SDZ8-Izredna-85-2021-10-26.sp122">
               <speaker>PREDSEDNIK IGOR ZORČIČ:</speaker>
               <p>Hvala lepa.</p>
               <p>Besedo ima Miha Kordiš.</p>
            </sp>
            <sp xml:id="SDZ8-Izredna-85-2021-10-26.sp123">
               <speaker>MIHA KORDIŠ (PS Levica):</speaker>
               <p>Hvala za besedo, predsedujoči.</p>
               <p>Kako veš, da ste vladajoča koalicija in vlada Janeza Janše potisnjena ob steni? Danes je tak dan, kjer to izpričujejo gospe in gospodje poslanci kar sami od sebe. Zjutraj se je začela seja, kjer sem poslušal o letu 45 pa se nadaljuje v današnje popoldne, ko poslušam o globokih omrežjih pa o malem rdečem škratu iz Murgel, ki vse obvladuje pa spet kar na enkrat komunisti mezijo iz vseh por države in podobne zgodbe. To so tisti največji miti in teorije zarote, ki jih SDS vedno mobilizira takrat, ko jim gre najbolj za nohte. Vse te neumnosti tudi laži, ki sem jih bil prisiljen poslušati v zadnjih nekaj urah od začetka te seje so me napotili na eden vic morda ga poznate morda ne. Tisti vic, kjer se Janezek odloči, da bi pa on kandidiral za predsednika razreda. Ker je seveda Janezek tak, da se želi dobro pripraviti doma pocuka za rokave svoje starše za kakšen nasvet in informacije kako pa politika deluje. Eden od staršev je iz Madžarske po malo bolj oddaljenim sorodstvu v originalu iz Italije, drugi od staršev je iz Poljske spet po originalnem sorodstvu iz Nemčije. Janez se pogovori s svojimi starši. Naslednji dan stopi pred sošolce v svojemu razredu, ki ga najprej vprašajo: »Janezek, kaj je to parlament?« Janez odgovori: »Parlament je to, kjer se laže.« Ampak Janez kaj je pa potem to Vlada? »Ja, Vlada vlada je pa to, kjer se krade. Ampak ministrstva, Janezek, kako potem delujejo ministrstva? Ja, ja, ministrstva so tisto, kjer se kadrira. Pa sodstvo, Janezek? Sodstvo je pa tisto, kjer se zavlačuje, ne odpira pošte in pusti, da se postopke zastara.</p>
               <p>Točno to je realnost Slovenije leta 2021, do katere je pripeljala aktualna vlada Janeza Janše. Rečeno grobo poenostavljeno, pa vendarle netočno. Za to oblast je parlament prostor, kjer se laže, vlada je mesto, kjer se krade, ministrstva so točka, kjer se kadrira, in sodnija je nekaj, kjer se zgolj zavlačuje. To je to. To je popolna demontaža in uzurpacija države kot oblike javnega dobrega in podreditev celotne državne strukture personalnim interesom vodilnih funkcionarjev omrežja SDS in njihovim prijateljem, ki še vedno delujejo v zasebnem sektorju. In to realnost so državljanke in državljani v tej državi spregledali in jo zavračajo. Zato so pokazali prave barve gospe in gospodje, ki so na oblasti. Sekretar Kangler pravi, da je bilo potrebno zapliniti center Ljubljane, ker da so bili med protestniki huligani. Ampak, veste, največji huligani v tej državi nosijo suknje, nosijo kravate, imajo Twitterje in zasedajo najvišje politične položaje na čelu s predsednikom vlade.</p>
               <p>V roki držim tul solzivca, enega izmed tistih, ki je zaplinil center Ljubljane, vse mimoidoče, ki so odhajali na delo ali odhajali iz njega, ki so posedali po lokalih, ki so navsezadnje mirno protestirali, med njimi tudi družine, otroci in vsi ostali nedolžni. V tem tulu izstreljenega solzivca je zgoščeno praktično vse, kar je v z vlado Janeza Janše narobe. Pa tudi metode, po katerih ta vlada deluje. Ta solzivec je bil kupljen z javnim denarjem iz proračuna Republike Slovenije, za katerega ljudje v tej državi prispevajo v obliki davkov. Uporabila ga je javna inštitucija, tj. policija, ampak uporabila ga je po politični komandi. Zakaj? Zato, da zavaruje zasebni interes kriminalnega omrežja SDS, ki je trenutno na oblasti. Ne da zavaruje naše skupno javno dobro, ampak zato, da zavaruje čisto parcialne interese ene same stranke, ki de facto deluje kot klika organiziranega kriminala, na način, da zaplini, da terorizira lastne državljanke in državljane, ker jih je ta oblast skupaj z državnimi inštitucijami vzela za svoje talce. In v resnici, kar je pod to vlado letelo skozi okno, saj to se naravnost shizofreno sliši, ampak to je realnost, ki jo živimo, da je koncept politike kot odgovornega upravljanja družbe in njenih inštitucij letel skozi okno. Poglejmo samo epidemijo covida-19 in vladno rokovanje z njo. Praktično celotno breme epidemije je bilo preneseno na posameznika. Pa so bili krivi tisti, ki ne nosijo mask, krivi so bili tisti, ki se niso cepili, in navsezadnje so bile krive tudi medicinske sestre in drugo osebje v domovih starejših občanov, tudi to smo lahko slišali. Vlada se je pa dejansko tistemu mestu, kjer se družba kroji in vodi, tj. upravljanje inštitucij, odrekla. Pa ravno vodenje inštitucij in oblikovanje je razlog, zakaj sploh kakršnokoli vlado imamo. Niti ne samo aktualno, sam koncept vlade počiva na upravljanju teh inštitucij. Od vsega tega je vlada dvignila roko, okrivila enkrat ene, drugič druge posameznike v tej družbi, in dobili smo kaj? Dobili smo nizko precepljenost, dobili smo presežne smrti v domovih starejših in tako naprej. Vse, kar je od politike ostalo, je samo SDS s svojimi prijatelji kot plenilsko omrežje, ki obravnava državo kot svoje lastno korito, in seveda represija po politični komandi, ki oboje varuje in povezuje.</p>
               <p>Ampak najhuje, kar se v resnici dogaja, se dogaja v zakonodaji. Danes smo imeli recimo na mizi dohodnino, ki bi razdavčila bogate in zvrtala v proračun socialne države 800 milijonov evrov veliko luknjo vsako leto. Pa privatizacija zdravstva se nam dogaja. Zaščita okolja ni nekaj s čimer bi se vlada zares ukvarjala. Dolgotrajna oskrba je nekaj, kar se sprivatizira. Imamo zakon o dolgotrajni oskrbi, ki je v resnici zakon za privatizacijo varne starosti. Imamo socialno reformo, ki je napad na reveže in tako naprej. In vse to so razlogi zakaj mora vlad Janeza Janše oditi, da gremo čim prej na volitve in da dobimo novo vlado. Ne le novo vlado, ne le drugo vlado, da dobimo drugačno vlado, ki bo te prioritete obrnila in bo ljudem dejansko pomagala, namesto, da obravnava državo kot korito. Da bo pravično obdavčila bogate, da bo okrepila javne blagajne, da bo investirala v javno zdravstvo, namesto, da ga razgraja, da bo poskrbela za starostnike, rehabilitacijo okolja, stanovanja za mlade in tako naprej. Vlada Janeza Janše tega ne bo storila. Vse kar je sposobna je, da nam bo državo potopila za svoj lasten žep.</p>
            </sp>
            <sp xml:id="SDZ8-Izredna-85-2021-10-26.sp124">
               <speaker>PREDSEDNIK IGOR ZORČIČ:</speaker>
               <p>Hvala lepa.</p>
               <p>Besedo ima Andrej Černigoj. … <stage>/oglašanje iz klopi/</stage> Replika, Anja Bah Žibert.</p>
            </sp>
            <sp xml:id="SDZ8-Izredna-85-2021-10-26.sp125">
               <speaker>ANJA BAH ŽIBERT (PS SDS):</speaker>
               <p>Hvala lepa.</p>
               <p>Saj ne bom dolga. Prepoznala sem se v tem, ko sem očitno vznemirila kolega poslanca, ker sem citirala knjigo, ki je nastala sedaj in je, ne boste verjeli, že razprodana. Čakajo številni na ponatis. Naslov knjige je Vzporedni mehanizmi globoke države, napisal jo je Rado Pezdir. In ja, zadeve gredo od tranzicije, zakaj je prišlo do neuspele tranzicije in kako so potekali finančni mehanizmi. Ja, in ti se tičejo vas in zato razumem vaše vznemirjenje.</p>
               <p>Me pa skrbi nekaj drugega. Vse bolj vidim, da nekateri danes pravzaprav v vaših razpravah želite povedati naslednje. Policija je bila kruta, čeprav so bili policisti napadeni. Napadla je državljane in po slovenskih ulicah se sme razgrajati, uničevati. In najverjetneje se je zgodilo nekaj, da vam je propadel kakšen projekt v smislu tega, da bi se zgodil kakšen incident. Kajti, v Sloveniji smo gostili najvišje predstavnike Evropske unije. In vse bolj vidim, da vas pravzaprav jezi, ker je policija reagirala. Verjetno ste si želeli, da bi se zgodilo najhujše. Jaz si tega v državi ne želim.</p>
               <p>To pa, kolega poslanec, ko govorite, da nekateri lažejo, jaz sem v tem državnem zboru že slišala laži. Da so zdravniki mazači, da nekateri krademo, lažemo in tako naprej. Danes ste največ laži povedal vi sam. Ena je že ta, da bo zakon o dohodnini, če bo v nadaljnji poti sprejet, odvzel ljudem. Ne, dvignil bi jim plače. To so plače, ki bi jih dobili ljudje, če bo zakon sprejet…</p>
            </sp>
            <sp xml:id="SDZ8-Izredna-85-2021-10-26.sp126">
               <speaker>PREDSEDNIK IGOR ZORČIČ:</speaker>
               <p>Kolegica Bah Žibert, pri repliki smo…</p>
            </sp>
            <sp xml:id="SDZ8-Izredna-85-2021-10-26.sp127">
               <speaker>ANJA BAH ŽIBERT (PS SDS):</speaker>
               <p>…in ima danes povprečno plačo.</p>
            </sp>
            <sp xml:id="SDZ8-Izredna-85-2021-10-26.sp128">
               <speaker>PREDSEDNIK IGOR ZORČIČ:</speaker>
               <p>To nima veze z repliko…</p>
            </sp>
            <sp xml:id="SDZ8-Izredna-85-2021-10-26.sp129">
               <speaker>ANJA BAH ŽIBERT (PS SDS):</speaker>
               <p>To je replika, ker je govoril o tem…</p>
            </sp>
            <sp xml:id="SDZ8-Izredna-85-2021-10-26.sp130">
               <speaker>PREDSEDNIK IGOR ZORČIČ:</speaker>
               <p>Ne. Vi morate povedati v čem ste bila narobe razumljena, ne o čem je on govoril…</p>
            </sp>
            <sp xml:id="SDZ8-Izredna-85-2021-10-26.sp131">
               <speaker>ANJA BAH ŽIBERT (PS SDS):</speaker>
               <p>v tem sem bila narobe razumljena, da …</p>
            </sp>
            <sp xml:id="SDZ8-Izredna-85-2021-10-26.sp132">
               <speaker>PREDSEDNIK IGOR ZORČIČ:</speaker>
               <p>Ne, v tem niste bila…</p>
            </sp>
            <sp xml:id="SDZ8-Izredna-85-2021-10-26.sp133">
               <speaker>ANJA BAH ŽIBERT (PS SDS):</speaker>
               <p>Ne, spoštovani predsedujoči. Kolega je rekel, da lažemo in krademo. Imam pravico odgovoriti…</p>
            </sp>
            <sp xml:id="SDZ8-Izredna-85-2021-10-26.sp134">
               <speaker>PREDSEDNIK IGOR ZORČIČ:</speaker>
               <p>Kakšno zvezo ima ta plakat, ki ste ga sedaj dvignili s tem?</p>
            </sp>
            <sp xml:id="SDZ8-Izredna-85-2021-10-26.sp135">
               <speaker>ANJA BAH ŽIBERT (PS SDS):</speaker>
               <p>To, da je rekel, da ta zakon jemlje. O tem… In ne vem zakaj me motite, predsedujoči. Čisto mirno govorim in ne vem zakaj se razburjate.</p>
            </sp>
            <sp xml:id="SDZ8-Izredna-85-2021-10-26.sp136">
               <speaker>PREDSEDNIK IGOR ZORČIČ:</speaker>
               <p>Zato, ker…</p>
            </sp>
            <sp xml:id="SDZ8-Izredna-85-2021-10-26.sp137">
               <speaker>ANJA BAH ŽIBERT (PS SDS):</speaker>
               <p>Odgovarjam na laži, ki so bile rečene in neresnice. Samo to. In sem končala.</p>
            </sp>
            <sp xml:id="SDZ8-Izredna-85-2021-10-26.sp138">
               <speaker>PREDSEDNIK IGOR ZORČIČ:</speaker>
               <p>Poglejte, vam bom povedal zakaj vas motim. Zaradi tega, ker sem zadolžen za spoštovanje Poslovnika. In Poslovnik pravi, da lahko odgovorite, če ste bila v nekem delu narobe razumljena. In zato moramo vsaj toliko vsaj v minimalnem delu slediti tej določbi Poslovnika, da nekdo pove v katerem delu je bil narobe razumljen. Ne pa da odgovarja na neke navedbe drugega razpravljavca. To mislim, da vam je vsem jasno.</p>
               <p>Besedo ima kolega Černigoj.</p>
            </sp>
            <sp xml:id="SDZ8-Izredna-85-2021-10-26.sp139">
               <speaker>ANDREJ ČERNIGOJ (PS NSi):</speaker>
               <p>Spoštovani predsednik, hvala za besedo. Spoštovani državni sekretar, kolegice in kolegi, državljanke in državljani!</p>
               <p>V letu in pol je Slovenija postala drugačna. Na žalost se vsi zavedamo resnosti nevidnega sovražnika Covid-19. Podpora tudi v Državnem zboru, tukaj v hramu demokracije, v tem velecenjenem zboru ni bila vedno samoumevna, kar je kazalo tudi v začetni podpori opozicije petkovim kolesarjem in metanju tudi v tej velecenjeni dvorani, metanju z obraza zaščitne opreme, nesprejemljivo. Ko vam je zadeva ušla izpod kontrole in to smo vsi tudi videli in državljanke in državljani so to tudi opazili, ste osramočeno umaknili in zanikali podporo petkovim kolesarjem. Kako drugačna je Slovenija, vidimo, ko obiščemo našo preljubo državo domovino. Izvajajo se infrastrukturni projekti. Gradijo se vrtci in osnovne šole. Starejši bodo dobili prepotrebne domove za starejše občane, mladi pa nova stanovanja. Otvoritev novih stanovanj smo bili priča nekaj dni nazaj. Naj, beležimo najnižjo brezposelnost v državi že kar nekaj let nazaj. In kar se tiče naše zadolženosti, ker se je Slovenija zadolžila manj, manj kot povprečna država evroobmočja oziroma Evropske unije, lahko rečemo, da je vladna koalicija, torej tudi stranke v Državnem zboru koalicije, nadpovprečne rezultate dosegla s podpovprečnim zadolževanjem. Če se motim, me lahko s številkami tudi popravite. Vojski smo vrnili dostojanstvo z dvotretjinsko večino v tem cenjenem zboru. In zavedamo… Zato, ker se zavedamo vsi skupaj, velika večina se zaveda pomembnosti varovanja in obrambe domovine v teh zahtevnih, zahtevnih časih. Z odličnim vodenjem predsedovanja Svetu Evropske unije je Slovenijo obiskalo daleč, daleč največ tujih državnikov, še posebno smo ponosni na vrh z zahodnim Balkanom, ki so vsi eden od drugega, do zadnjega pohvalili delo te koalicije in pohvalili, kako se vodi predsedovanje. Na drugi strani si pa lahko postavimo ogledalo, na drugi strani opozicija KUL v letu in pol ruši demokratično izvoljeno koalicijo, ko sami niso ne videli in ne znali popeljati Slovenijo naprej. Državljanke in državljani bodo na rednih, rednih volitvah imeli možnost izbire, na eni strani razvojno naravnano Slovenijo z vizijo in znanjem, kadri, ki se uspešno soočajo z vsemi problemi, ki pestijo državljane Republike Slovenije. V Novi Sloveniji – krščanski demokrati verjamemo, verjamemo v dejanja, državljane in državljanke nam pritrjujejo. Na drugi strani, na daleč vidimo neenotnost levega bloka tega cenjenega zbora z žaljivimi in nedostojnimi izpadi, izpadi Levice. Lahko sami, državljanke in državljani lahko sami prisodijo, ali je ta ozkogledni program pelje Slovenijo v prihodnost. Želja po razlastninjenju podjetij, želja po razlastninjenju zasebnega premoženja, nespoštovanje Slovenske vojske in odkrito željo po njeni razpustitvi, nedopustno, izstopu iz zavezništva Nato in morebiti, morebiti tudi Evropski uniji… <stage>/ oglašanje iz dvorane/</stage> Ogromna, brutalna, neustavljiva želja po oblasti opozicije izključuje in ne prinaša svetle prihodnosti naše skupne domovine. Državljanke in državljani me vsakodnevno, me vsakodnevno opogumljajo, da smo na pravi poti. Ob najhujši krizi sedanje je sedanja vladna koalicija takoj pomagala ljudem in podjetjem, ne pa bankam kot neka druga vlada. Vse generacije so bile vključene v protikoronske pakete, še posebej upokojenci. Schengenska meja in podeželje je bolj varno. Prvič se projekti izvajajo tudi izven glavnih mest na podeželju. Ljudje se ne bojijo sedanje vlade in jo podpirajo ter si želijo, da bi izvedli še kak razvojni projekt širom Slovenije oziroma v regiji, iz katere prihajajo.</p>
               <p>V Sloveniji nimamo zaskrbljujočih razmer, imamo pa zaskrbljujoče razmere v opozicijskih strankah. To ni problem, to, prvič, ni problem državljank in državljanov, ampak njih samih. Njihova podpora nasilnih protestov je nedopustna. Poškodovanim policistom, s katerim jih tudi podpiram, pa v posmeh. To je sramotno.</p>
               <p>In za konec, v Strasbourgu je pred časom potekala razprava o prihodnosti Evropske unije. Kako lahko opozicijo skrbi prihodnost Slovenije, če prihodnost Evrope ne, prazen sedež govori sam zase. Zato tudi s tem mojim govorom sem povedal vse relevantne podatke in zato tudi nisem podprl predlagane seje, o kateri danes govorimo, na Odboru za notranje zadeve.</p>
               <p>Predsednik, hvala za besedo in <stage>/ nerazumljivo/</stage>. Hvala.</p>
            </sp>
            <sp xml:id="SDZ8-Izredna-85-2021-10-26.sp140">
               <speaker>PREDSEDNIK IGOR ZORČIČ:</speaker>
               <p>Hvala lepa.</p>
               <p>Postopkovni predlog, Nataša Sukič.</p>
            </sp>
            <sp xml:id="SDZ8-Izredna-85-2021-10-26.sp141">
               <speaker>NATAŠA SUKIČ (PS Levica):</speaker>
               <p>Ja, nič, spoštovani predsedujoči, prosim, če pozovete poslanca, da nam potemtakem glede na vse povedano pojasni, zakaj si Nova Slovenija tako krčevito prizadeva, da bi po volitvah morebiti bila v koaliciji s koalicijo KUL, če je vse tako slabo na naši strani.</p>
            </sp>
            <sp xml:id="SDZ8-Izredna-85-2021-10-26.sp142">
               <speaker>PREDSEDNIK IGOR ZORČIČ:</speaker>
               <p>Kolegica Sukič …</p>
            </sp>
            <sp xml:id="SDZ8-Izredna-85-2021-10-26.sp143">
               <speaker>NATAŠA SUKIČ (PS Levica):</speaker>
               <p>Res, to me pa prav res interesira, hvala.</p>
            </sp>
            <sp xml:id="SDZ8-Izredna-85-2021-10-26.sp144">
               <speaker>PREDSEDNIK IGOR ZORČIČ:</speaker>
               <p>Glejte, to ni postopkovni predlog. Dajte, vas prosim, vzdržati se teh zlorab postopkovnega predloga, no.</p>
               <p>Primož Siter ima besedo, postopkovni predlog ali replika?</p>
            </sp>
            <sp xml:id="SDZ8-Izredna-85-2021-10-26.sp145">
               <speaker>PRIMOŽ SITER (PS Levica):</speaker>
               <p>Postopkovni, za repliko še ne smem se oglasiti.</p>
               <p>Spoštovani predsednik, takole. Jaz razumem, da imamo pomembno stvar na mizi, da je razprava pomembna za celo prihodnost političnega parketa v državi, zato tudi sklic takšen, kot je, in vsebinsko zelo jasno definiran. In zdaj popolnoma legitimno je, da kdorkoli v tej dvorani razpravlja o svojem političnem stališču in o svojem videnju točke dnevnega reda. Je pa problematično seveda, ko se v intervencijah poslank in poslancev pojavljajo insinuacije in laži in podobno, kar je v tem primeru predhodnika bilo sicer kar malce že zabavno, no. Izvedel sem, da v Levici poskušamo ukiniti Slovensko vojsko, izvedel, da poskušamo izstopiti iz Evropske unije. Zdaj ne vem, naslednja, predvidevam, bi bila samo še, ne vem, navijanje za ukinitev fotosinteze ali ne vem, pač nekaj.</p>
               <p>Tako da jaz vas, spoštovani predsednik, pozivam, da če vidite, da se v razpravi pojavijo laži, jaz vem, da vsebinsko ne smete posegati v razpravo, ampak da takšno stvar vsaj ustavite in jo spravite na špuro dnevnega reda, ker sicer lahko začnemo resnično govoriti o fotosintezi in se zopet že tisočič zataknemo, ne vem, med partizane in domobrance ali pa ne vem kaj, in bomo totalno nekonstruktivni, na uri imamo pa še štiri ure in pol razprave.</p>
            </sp>
            <sp xml:id="SDZ8-Izredna-85-2021-10-26.sp146">
               <speaker>PREDSEDNIK IGOR ZORČIČ:</speaker>
               <p>Hvala lepa, kolega Siter. Tako kot ste sami ugotovili, jaz se ne morem vsebinsko spuščati v razpravo poslank in poslancev, jaz ne morem ugotavljati, ali kdo govori resnico ali ne, ker potem se bom jaz tu postavil v vrhovnega razsodnika. Verjetno bom moral kar nekaterim ugasniti mikrofone, ampak to ni pristojnost predsednika Državnega zbora. In upam, da nikoli ne bo. Vi ste svobodni pri svoji razpravi. Lahko jo argumentirate tako ali drugače, če mislite, da je potrebno razpravo nekega poslanca kontra argumentirati, da je potrebno predstaviti nasprotna dejstva, potem imamo to težavo v Državnem zboru, da ni posebnega vzvoda, da takoj dvigneš roko in rečeš, to je laž, in tako naprej. Verjetno se naši predhodniki za to niso odločili, ker so vedeli, da bi potem takšna seja trajala v nedogled. Ampak lahko na druge načine. Glejte, imate vsi Twitter račune, vem, da tvitate med sejo, imate Facebook račune, radi obračunavate eni z drugim in predlagam, da tam navedete, kaj je nekdo povedal neresnično in predstavite svoje kontra argumente. Ne pa pričakovati niti od mene niti od podpredsednikov, da bodo ugotavljali, kaj je tu tista zadnja resnica. Za to nismo pooblaščeni, nimamo nobenih pooblastil v poslovniku.</p>
               <p>Kolega Koprivc, želite še besedo? Ne?</p>
               <p>Še kdo?</p>
            </sp>
            <sp xml:id="SDZ8-Izredna-85-2021-10-26.sp147">
               <speaker>MAG. MARKO KOPRIVC (PS SD):</speaker>
               <p>Ja, poglejte, gospod predsednik.</p>
            </sp>
            <sp xml:id="SDZ8-Izredna-85-2021-10-26.sp148">
               <speaker>PREDSEDNIK IGOR ZORČIČ:</speaker>
               <p>Postopkovni predlog.</p>
            </sp>
            <sp xml:id="SDZ8-Izredna-85-2021-10-26.sp149">
               <speaker>MAG. MARKO KOPRIVC (PS SD):</speaker>
               <p>Vem, da me boste spet opozorili, da to ni postopkovno, ampak jaz pa vendarle mislim, da se moramo držati tudi neke resnice. Oziroma če izrekajo člani parlamenta izrazite insinuacije in laži, je treba na to opozoriti, oprostite. In to, da je gospod Černigoj opozicijo okrivil, da je organizirala in podpirala nasilne proteste, je nedopustno in na to se je treba odzvati, gospod predsednik. Ker ne more postati laž resnica.</p>
            </sp>
            <sp xml:id="SDZ8-Izredna-85-2021-10-26.sp150">
               <speaker>PREDSEDNIK IGOR ZORČIČ:</speaker>
               <p>Povedal sem vam …</p>
            </sp>
            <sp xml:id="SDZ8-Izredna-85-2021-10-26.sp151">
               <speaker>MAG. MARKO KOPRIVC (PS SD):</speaker>
               <p>A veste? In zato samo prosim, da opozorite razpravljavce, da ne govorijo laži in neresnic, na katere so bili že opozorjeni, da so pač neresnice.</p>
            </sp>
            <sp xml:id="SDZ8-Izredna-85-2021-10-26.sp152">
               <speaker>PREDSEDNIK IGOR ZORČIČ:</speaker>
               <p>Kolega Koprivc, povedal sem vam. Nimam tega pooblastila. Zna se pa zgoditi, da bo prišel kateri izmed podpredsednikov, pa bo vodil sejo, pa vam bo zelo posegal v besedo. Ampak tudi na njega ne morem vplivati. Ampak jaz mislim, da če je razprava svobodna, če se držimo ustave, potem poslanec lahko govori, če ni žaljiv, malodane kar želi in nimam pravice tega narediti. Ne vem, kdo govori resnico in kdo ne, to si bodo poslušalke in poslušalci sami ustvarili mnenje v zvezi s tem. Zato, prosim vas, nehajte intervenirati, ker bomo začeli – podpredsednik me že čaka – dajati opomine za takšne poslovniške predloge, ki to niso.</p>
               <p>Replika kolegica Divjak Mirnik.</p>
            </sp>
            <sp xml:id="SDZ8-Izredna-85-2021-10-26.sp153">
               <speaker>LIDIJA DIVJAK MIRNIK (PS LMŠ):</speaker>
               <p>Hvala, predsedujoči, za besedo.</p>
               <p>Zdaj, človek težko posluša krščanskega demokrata, koliko laži uspe povedati v enem nastopu. Prvič, spoštovani gospod Černigoj. Brutalna želja po oblasti opozicije ste rekli. Ne, opozicija ima brutalno željo po normalnosti te države. Ker brutalno željo po oblasti imate vi, ker se bojite predčasnih volitev. Simple kot pasulj pravi moja mama. Drugič, ljudje podpirajo sedanjo vlado in se je ne bojijo, ste rekli. Ni res. V anketah je skoraj 70 % ljudi reklo, da ne podpira te vlade. Tretjič, pa je pa bila res biserna danes. Trenutno imamo zaskrbljujoče razmere v opozicijskih strankah, to ste rekli. A res? Kje? A ste vi danes videli enotnost opozicije? Razen gospoda Zorčiča je bila opozicija zelo, zelo enotna in zmeraj je zelo enotna, če boste pogledali glasovanje. Mimogrede, tudi pri tistem glasovanju o Farmadentu, kjer ste vi evidentno branili multinacionalko v tuji lasti, je bila opozicija zelo enotna. Zato vljudno prosim krščanskega demokrata, da ne laže.</p>
            </sp>
            <sp xml:id="SDZ8-Izredna-85-2021-10-26.sp154">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa.</p>
               <p>Replike na repliko ni, se opravičujem. Ne bom dovolil, ker replike na repliko po poslovniku ni. In predlagam, da gremo naprej.</p>
               <p>Postopkovno mag. Rajh? Aha, predlagatelj. Izvolite, pardon.</p>
            </sp>
            <sp xml:id="SDZ8-Izredna-85-2021-10-26.sp155">
               <speaker>MAG. ANDREJ RAJH (PS SAB):</speaker>
               <p>Hvala lepa. Lep pozdrav tudi v mojem imenu.</p>
               <p>Kolega Černigoj je imel zanimivo razpravo. Začel je govoriti o nevidnih sovražnikih. Pa se bom jaz vseeno spomnil, da so v nekih drugih časih imeli sovražnike, pa so preganjali cigane, Rome, Slovane, drugače misleče, komuniste. Dali so jim hotelske nastanitve v Auschwitzu, ne? To ni nič smešnega. In ko govorimo o ustvarjanju izrednih razmer in ko nekdo govori, da imamo nevidne sovražnike, da imamo sovražnike vsepovsod, da imamo nekoga, ki uničuje pravni red in to govori na način, da povsod vidi male škrate iz Murgel, seveda ustvarja v državi izredno stanje in seveda to ni dobro. Torej, na tak način ustrahovat ljudi, z izmišljotinami in na tak način gojit eno psihozo v družbi, je seveda družbeno zelo škodljivo in to delajo stranke, ki so danes v koaliciji 10, 20 let, torej ponavljajo eno in isto mantro, lažno sodišče, ugrabljene volitve, lažno sodstvo. To so stvari, ki se konstantno, iz leta v leto ponavljajo, zato, da se zaupanje v državne sisteme uniči in to današnja oblast še nadalje ponavlja in razgraja sisteme, ki smo jih dolgo časa ustvarjali in tudi dela vse na tem, da ljudje izgubljajo počasi zaupanje v sistem in seveda, ljudje so, so zaradi načina vladanja zelo zaskrbljeni, torej, vidimo, na kak način Vlada vlada, na kak način sprejema odloke, ki so nepregledni, na kak način spreminja zakonodajo. Sprejela je kar 9 proti koronskih zakonov in v bistvu predstavlja to kot učinkovito delo, ampak ti so tako nepregledni, da jih ni mogoče ne pregledat, ne se naučit izvajat in neupravičenci sploh razumet, kaj vse prinašajo in te posledice bomo videli že kar kmalu in ko govorite, kajne, torej o bančni luknji, ljudje vejo, da so dolgove, ki so nastali v letu 2004, 2008, ko je Vlada direktno imenovala predsednike uprav bank in ko so te luknje nastale, je »trebalo« plačat in danes se zgodba ponavlja in tudi vejo, da bodo te dolgove, ki jih ta Vlada ustvarja, »trebalo« plačat in bojijo se tega zapitka, ker glava po zapitku boli, pa še toliko bolj, če ga sam nisi ustvaril, če moraš plačat tuje zapitke. In to sem vam povedal že na prejšnji seji matičnega delovnega telesa, to vam ponavljam prav tako danes in ponovil bom tudi jutri, če boste prisotni na Odboru za finance.</p>
               <p>Kar se tiče vseh izrednih razmer, bi si jaz želel, da Vlada ne bi provocirala ljudi z takim načinom komunikacije in to, kot sem že večkrat povedal, dela Vlada načrtno, zato, da ljudi sprovocira. Torej, sporočanje ob desetih zvečer, z sprejemanje, spreminjanje pravil od danes na jutri in seveda, to so zadeve, ki ljudi iritirajo in take omejitve, ki so nelogične, ki so rokohitrske in ki provocirajo ljudi, seveda povzročajo med ljudmi zelo, zelo veliko nejevoljo in to, to je treba jasno povedat in tega Vlada ne dela naključno, ampak namerno in počenja to izključno s ciljem, da homogenizira svojo volilno bazo, svojih dobrih 30 % volilnega telesa, medtem pa 70 % ostalih državljank in državljanov zelo revoltira. In ti procesi se delajo načrtno in, seveda, jaz takega stanja v državi in takega stanja duha ne morem podpret in tudi zato imamo danes to izredno sejo.</p>
               <p>Hvala lepa.</p>
            </sp>
            <sp xml:id="SDZ8-Izredna-85-2021-10-26.sp156">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa.</p>
               <p>Repliko ima Andrej Černigoj.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp157">
               <speaker>ANDREJ ČERNIGOJ (PS NSi):</speaker>
               <p>Spoštovani podpredsednik, hvala za besedo.</p>
               <p>Spoštovani kolegice in kolegi!</p>
               <p>Jaz moram tukaj odločno replicirat kolegu Andreju Rajhu, ker, če se ne motim, ko sem začel moj uvodni govor, ni bil v dvorani, pa verjetno ni oziroma narobe razumel moj uvod. Bom povedal, še enkrat in bom, nekateri si tudi mogoče kaj zapišemo, kajne, bom povedal, v katerem kontekstu sem uporabil besedno zvezo nevidni sovražnik, ki jo tudi vedno uporabljam v svojih razpravah in bom ponovil, citiram, sam sebe: »Na žalost se vsi ne zavedamo resnosti nevidnega sovražnika, Covid-19.«</p>
               <p>To se pravi, jaz upam, da se tukaj vsi strinjamo, da Covid-19 je sovražnik, neke vrste nam ljudem in da po drugi strani je tudi neviden. To se pravi zloženka nevidni sovražnik paše v kontekst Covid-19. Vaša nadaljnja razprava z mojimi besedami nima nobene povezave in tukaj ste moje besede vzel iz konteksta in jih nenamerno ali namerno razvil v napačno smer.</p>
               <p>Kar se tiče pa samega zadolževanja in bank. Jaz se s svojimi besedami vedno <stage>/ nerazumljivo/</stage> in jih bom ponovno ponovil, ker vidi, da ste me napačno razumeli ponovno. Ob najhujši krizi sedanja Vlada je takoj pomagala ljudem in podjetjem ne pa bankam kot neka druga Vlada. Dejanja govorimo sama s seboj, državljani nam to pritrjujejo, podatki o brezposelnosti, o gospodarski rasti pa tudi. Tako, da mi smo se tukaj izgleda konceptualno popolnoma grešili in je prav, da vas na tej seji kot kolega tudi popravim.</p>
               <p>Predsedujoči, hvala za besedo.</p>
            </sp>
            <sp xml:id="SDZ8-Izredna-85-2021-10-26.sp158">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa.</p>
               <p>Replike na repliko ni edino, če želite kot predlagatelj? Izvolite kot predlagatelj.</p>
            </sp>
            <sp xml:id="SDZ8-Izredna-85-2021-10-26.sp159">
               <speaker>MAG. ANDREJ RAJH (PS SAB):</speaker>
               <p>Poglejte, če nekdo ustvari dolg in se, potem spreneveda, da ga ni ustvaril in da ga ne rabi plačati, potem je škoda o takem človeku in taki politiki sploh razpravljati. Ko se dolg ustvari je dolg treba plačati. Ljudje smo plačali dolg, ki je nastal v letih 2004-2008. Takrat je bila na Vladi prva Janševa vlada tudi Nova Slovenija je imela ministra z finance, bila je vladna stranka in seveda ima zato odgovornost. Takratna Vlada, ko je ustvarila dolg ni pomagala gospodarstvu, ampak mu je naredila zelo zelo veliko škodo.</p>
            </sp>
            <sp xml:id="SDZ8-Izredna-85-2021-10-26.sp160">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa.</p>
               <p>Replika, Anja Bah Žibert.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp161">
               <speaker>ANJA BAH ŽIBET (PS SDS):</speaker>
               <p>Ja, hvala lepa.</p>
               <p>Zelo na hitro. To so obresti za dolg državnega proračuna. Poglejte si 2008-2009 po tistem, ko je bila Janševa vlada to je tukaj. Poglejte si svojo vlado to je tukaj in danes si poglejte. Nehajte zavajati ljudi.</p>
               <p>Hvala lepa.</p>
            </sp>
            <sp xml:id="SDZ8-Izredna-85-2021-10-26.sp162">
               <speaker>PODPREDSEDNIK BRANKO SIMONOVIČ:</speaker>
               <p>Repliko na repliko ni. Edino magister, če želite kot predlagatelj vam bom dal besedo. Kot predlagatelj?</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp163">
               <speaker>MAG. ANDREJ RAJH (PS SAB):</speaker>
               <p>Slovenija se je najdražje zadolževala pod Janševo vlado kot prvo in drugo in to so uradni podatki ministrstva za finance, najdražje se je zadolževala. Dejstvo je, da bi se druge Vlade zadolževala lahko še ceneje, če ne bi vi hodili v tujino in razlagali ljudem, da naj Sloveniji ne posojajo denarja. Torej vaša Vlada je v najtežjih časih za Slovenijo torej vaša stranka v najtežjih časih za Slovenijo hodila v tujino in razlagala kreditodajalcem naj Sloveniji ne posojajo denarja.</p>
            </sp>
            <sp xml:id="SDZ8-Izredna-85-2021-10-26.sp164">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa.</p>
               <p>Predlagam, da gremo naprej.</p>
               <p>Besedo ima Monika Gregorčič, pripravi naj se Vojko Starović.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp165">
               <speaker>MONIKA GREGORČIČ (PS SMC):</speaker>
               <p>Hvala lepa, podpredsednik za besedo.</p>
               <p>Dober večer vsem, ki še spremljajo to sejo. Žal tole danes zvečer brezplodne razprave. Jaz bi si bolj želela, da bi bila opozicija danes prisotna na prejšnji seji popoldne, ko smo sprejemali za ljudi zelo koristne ukrepe in zakone, ampak tam so se pač v svoji nemoči raje umaknili, obstruirali tudi glasovanje in tudi tisto je bil njihov izraz nemoči. Še poseben izraz politične nemoči pa je današnja točka dnevnega reda in predlagana priporočila s strani imenovane »kul« koalicije. Gre za neki politični pamflet, za neko resnično pisarijo slabe kvalitete. Priporočila so dobesedno patetična in smešna, ja spet odraz politične nemoči. In po 6 neuspešnih interpelacijah, ki jih je ta KUL koalicija že vložila in so bila neuspešna, neuspešno se je tudi lotila konstruktivne nezaupnice vlade, pa neuspešen je bil poskus ustavne obtožbe predsednika vlade. Zdaj po vseh teh fiaskih si bi jaz nekako predstavljala, da boste častno priznali poraz in počakali na redne volitve, pa se dobro vsebinsko pripravili, pripravili dobra programska izhodišča, da boste pač z njimi verodostojno nagovorili potencialne volivce. Še najmanj bi si pa mislila, da boste na tak način moledovali in prosili zdaj vladajočo koalicijo, vlado, da sama od sebe odstopi in da vam prostovoljno preda oblast, ki ste jo v bistvu sami izpustili iz rok. Celo Zakonodajno-pravna služba je v svojem mnenju na tale pamflet opozorila, da presega oziroma da sploh nimate pristojnosti pozivati, da so za to na voljo drugi instituti, kot rečeno, interpelacija, konstruktivna nezaupnica, ampak tisto ste že pokurili pač neuspešno, ampak s tem se ne morete sprijazniti in te predčasne volitve vam ostanejo neka taka neizpolnjene sanje očitno. Zdaj zakaj očitno mislite, da ste lahko samo vi na oblasti? Ker ste začeli z rušenjem te koalicije, še preden se je v bistvu konstituirala oziroma pričela z delom, in to v času svetovne pandemije. Bom povedala eno v bistvu zanimivost. Ne vem, če je že bila javno povedana, ampak ko smo pristopili k nekemu državotvornemu ravnanju in se pričeli pogovarjati v SMC o nastanku nove vladne koalicije, no takrat so potem tudi nekateri današnji pripadniki koalicije KUL trkali na naša vrata in v bistvu nas nagovarjali, sestavite že to koalicijo novo, bili so tako v strahu zaradi epidemije kot zaradi nenapovedanih nekih predčasnih volitev in politične kalkulacije. Pa še rekli so nekateri, saj bi šli mi tudi zraven, pa ne smemo. Tako da toliko o tej politični realnosti. Treba se je zavedat, v kakšnih razmerah je ta vlada nastala in v kakšnih izrednih razmerah tudi vseskozi deluje. Žal pa z vsemi poleni pod noge, ki jih sedanja opozicija ji neprestano ustvarja, nevarno netite strasti, podpihujete nestrpnost, tudi sovražno retoriko se poslužujete. Če ne vi direktno tukaj v parlamentu, pa pač na nek posreden način, ko tudi nekatere poslanske kolege zmerjate z izdajalci, kvizlingi ali pa s tistimi, ki simpatiziramo z nekim fašističnim režimom, z antisemitizmom. Veste, s tem vse, spoštovani kolegi iz KUL koalicije, legitimirate tudi grožnje s smrtjo in tudi retoriko in tudi te pisemske pošiljke nenazadnje z naboji. In to ni konstruktivnost, sploh ne v teh razmerah epidemije. Mogoče samo, ker je glavni očitek iz tega dokumenta, ki ga danes obravnavamo, prekomerna uporaba sile na protestih 5. oktobra. Jaz bom spomnila, 5. oktobra je bil zelo pomemben mednarodni dogodek v okviru slovenskega predsedovanja. Šlo je za vrh EU zahodni Balkan. In sprašujem tukaj vse navzoče, ali lahko vi trdite, da je šlo za mirno zbiranje, da je šlo to v osnovi za nek miroljuben protest, izražanje nekega negativnega stališča, ali je bil protest prijavljen, ali so bili znani organizatorji, so sodelovali s policijo v tistem segmentu zagotavljanja javnega reda in miru. Jaz mislim, da je odgovor na vse to en tak odločen ne, da nič od tega ni bilo izpolnjeno. In kar se je pa potem zgodilo, je bilo to, da so bile ulice blokirane, da so Ljubljančani bili v bistvu, in tisti, ki pač v Ljubljano hodijo dnevno na delo, zablokirani, niso mogli iz služb, po svoje otroke v šole ali pa na razne dejavnosti. Mislim, onemogočili ste funkcioniranje mesta. In nikar ne mislite, da so Ljubljančani to pozdravili z nekim odobravanjem. Tako da verjamem, da boste za to tudi dobili izstavljen račun tudi na volitvah.</p>
               <p>Kar pa se tiče odziva policije, očitki, da je šlo za prekomerno uporabo sile, pa za kemično orožje pa take stvari. Gre za resnično manipulacijo z besedami. Vedeti je treba, policija je pač represivni organ. Ukaz je ukaz in če mamica pripelje neodgovorno na neke takšne proteste, za katere se ve, da bodo lahko nasilni, otroke, ali pa očka, če jih pripelje, a ne, zdaj da ne bom obtožena kakršnega koli šovinističnega govora, veste, je njegova odgovornost, da izpostavlja otroke takšni nevarnosti. In če se ne umakne na ukaz policije, potem, potem pač sledi, ja, neka reakcija, posledica, tako da za to je odgovoren starš, ne policija.</p>
               <p>Izpostavila bi še, še eno stvar. Dr. Vatovec je spet kot predlagatelj se izpostavil SMC. O tem, da smo izdali svoje volivce, in da smo sodelovali, in da saj sodelujemo s stranko, za katero smo pred volitvami rekli, da nikoli ne bomo šli v koalicijo z njo. Jaz tukaj povem jasno in glasno, kot je to povedala moja kolegica zadnjič na odboru. Jaz nikomur nisem dala pooblastila, da v mojem imenu kogarkoli izključuje in govori, da s kom ne bom sodelovala. Jaz tega svojega, svoje pravice, tudi ustavne pravice, da odločam po svoji vesti, jaz si tega ne pustim vzeti in si nikoli ne bom. Tako da prosim, o SMC-ju ne več v smislu kvizlingov, pospravite pred svojim pragom, ljudje res niso neumni, kot je rekel dr. Vatovec, vidijo razdiralno politiko KUL-a, vidijo neprimerno retoriko. In če ne prej, tudi vi boste dobili za to svoj račun na volitvah.</p>
               <p>Hvala.</p>
            </sp>
            <sp xml:id="SDZ8-Izredna-85-2021-10-26.sp166">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa.</p>
               <p>Replika, gospod Pavšič, izvolite.</p>
            </sp>
            <sp xml:id="SDZ8-Izredna-85-2021-10-26.sp167">
               <speaker>ROBERT PAVŠIČ (PS LMŠ):</speaker>
               <p>Ja, se moramo odzvati, ne.</p>
               <p>Vi imate koprive v svojih vrstah. Ne morete nam očitati nekih instrumentov komuniciranja, ki se jih sami uporabljate. Jaz pod vsako zadevo, ki jo omenim, se tudi podpišem.</p>
               <p>Kar se pa tiče koalicije, pretekle, sedanje ali pa bodoče. 12. januarja 2020 je aktualni predsednik vlade objavil tvit, koalicija je politično truplo, ki se ohlaja, mislil je pa na nas. Torej, vi ste že prekleto pred odstopom nekdanjega premiera se pogovarjali, ne samo pogovarjali, tudi dogovorili o tem, kako bo izgledala nova koalicija. Samo vi o tem niste ali želeli vedeti ali pa pač niste vedeli, ker ste bili malce prenizko.</p>
            </sp>
            <sp xml:id="SDZ8-Izredna-85-2021-10-26.sp168">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa.</p>
               <p>Besedo ima Vojko Starović, izvolite.</p>
            </sp>
            <sp xml:id="SDZ8-Izredna-85-2021-10-26.sp169">
               <speaker>VOJKO STAROVIĆ (PS SAB):</speaker>
               <p>Hvala za besedo, predsedujoči.</p>
               <p>Nedvomno je danes težka tema pred nami. Očitki državi in vodenju v tej državi, način vodenja, kako se vodi ta država, in tej vladi so težki. Jaz bi rekel, da vodenje države je nedvomno zelo odgovorna naloga in ki nikakor ni enostavna. Danes, ko sem se peljal v parlament, po cesti, sem poslušal oddajo Odgovornosti. Zelo zanimivo, kaj ljudje pravijo, naključni, ko so jih spraševali. Govorili so v glavnem o neodgovornosti, in da je odgovorno ravnanje to, da to svoje neodgovorne, neprave odgovore priznaš. Jaz mislim, da ne gre za to.</p>
               <p>Odgovornost po definiciji, po definiciji je, pomeni oblikovanje ustreznih odgovorov na situacije, ki jih življenje pred nas postavi. Ustrezni odgovor države na izzive, ki se postavljajo z vsem aparatom, z ministrstvi, z institucijami je, da uporabi ustrezne ukrepe, načine komuniciranja. Ustrezna pooblastila, ki jih lahko narediš z zakoni in z odloki in to smo mi v tej situaciji lahko ugotavljamo, zopet smo najbolj rdeča cona, zopet umno, nemiri so na cesti, lahko ugotavljamo, da verjetno te odgovore, ko je ta Vlada poiskala, niso bili najustreznejši. Niso bili prilagojeni in so bili velikokrat slabši kakor s primerjalnimi državami s katerimi se primerjamo. Jaz bi samo na nekaj opozoril. Bi poudaril, ker je mogoče danes premalo poudarjeno, cel čas se govori na strani, vladni strani, prav je, da Vlado branijo, saj ste sestavni del, ampak kaj je vse ta Vlada naredila dobrega za ljudi. Kaj je ta vse Vlada naredila in ta Vlada si pripisuje tudi 6 % rast bruto družbenega produkta, kar je lepo, ampak pozabljamo, da je prej padel, in da to rast delajo podjetniki, delajo delavci, zaposleni delajo, tisti ki delajo. Jaz vem, jaz sem prej delal v gospodarstvu in moraš najti na vse izzive prave odgovore. To je odgovornost. Na izzive poiskati prave odgovore in jaz bi se strinjal s poslanko, ko je rekla, v državi Sloveniji to zmoremo. Samo to zmorejo ljudje, mi pa te ljudi, kaj jaz vem, ne spoštujemo, se obračamo na njih kakor da so vsi malo <stage>/ nerazumljivo/</stage>, otročji, jih učimo pameti, grozimo, preganjamo, povemo, da ne veljajo ali naj se izselijo ali tisto, tretje, četrto… Ne gre tako. To je neodgovorno. In neodgovorno je po mojem tudi, če grem zdaj na neodgovornost, komunicirati na način in delati po inštitucijah spremembe, načine in inštitucije dejansko dajati v slabo luč, tudi v slabo luč dejati policijo, ki ima svoje zakonite zakonske zadolžitve, ima za poskrbeti za red in mir, ima, to ima, dejstvo se absolutno strijam, ampak zato, za prekomerno uporabo sile pa se lahko sprašujemo, saj živimo v demokratični državi in je prav, da opozicija opozarja na take stvari kot se dogajajo. In zdaj, ko se mi hvalimo kako ta Vlada dela dobro, če jaz pogledam proračun, rebalans proračuna iz leta 2020. proračunski primanjkljaj 4 milijarde 200. To je pol proračuna kolikor smo ga mi prej imeli višine. Skoraj polovico. Neto zadolževanje v letu 2020 je bilo 5 milijard 237. poglejte, proračun, ki je za letošnje leto pripravljen, ni še rebalansiran, ni niti popravljen niti nič, predvideva 2,5 milijardi proračunsko luknjo in neto zadolževanje zopet v tem letu 3 milijarde. Če seštejem, gremo na 10 milijard. Pa ljudje božji, jaz si kaj takega ne bi upal narediti, se toliko zadolžiti. Kako se bomo skopali iz tega ven? In veste zakaj raste tudi družbeni bruto produkt? Mogoče bo predsedujoči tudi vedel za to, ker je iz obale. Veste kdo so glavni kupci počitniških stanovanj danes na obali, je oživelo, ker se prodajajo zadeve, bruto družbeni produkt, iz tega denarja, ki smo se zadolžili, smo tudi izplačali skoraj milijardo dodatkov, zdaj pridejo podatki, da nekateri so dobili še 81 tisoč, s tega denarja si kupujejo ljudje počitniška stanovanja in zaradi tega imamo gospodarsko rast. Ampak gospodarsko rast imamo enako kot v letih 2004, 2008, ko smo danes omenjali, ko je gospodarska ras iz 17 milijard zadolženosti je šla Slovenija na skupno zadolženost 43 milijard, ki jo nekako uspevajo ohranjati na istem nivoju v naslednjih letih. Pa to ni res. Tako zadolževanje je popolnoma neresno in grozeče za našo suverenost. Resno vam povem, ker potem na bodo zopet tujci odrejali. Sedaj pa ko se govori o obrestih, kakšne so, ja, po celem svetu so sedaj tudi negativne obresti. Sedaj so helikopterski denar, se reče temu, banka centralna je to, sprostili so povsod, tudi Federal Reserve v Ameriki z dolarjem. Zato, ker je sedaj pač dejstvo, da je poceni denar. Samo jutri, če mi to ne bomo vrnili si bomo morali sposoditi, da to vrnemo, ampak že sedaj so napovedi kako bodo obresti zrasle. Imam občutek, da je to res neodgovorno prekomerno zadolževanje. Mi v letih 1918, 1919 smo imeli prvič po ogromnih letih pozitivno, da smo nekaj denarja ohranili, da smo zmanjšali to zadolženost in to odvisnost. Dajmo razmišljati in to meni se zdi, da je zelo neodgovorno tako se zadolževati, ne razmišljati koliko se bomo… ni nobene perspektive, ni nobene jasnosti koliko se bomo iz tega… Naj se s tem ukvarjajo naslednje vlade, nas to ne briga – lahko nekdo reče lahkotno, tako kot nekateri čuje, ampak to ni to. Zato mislim, da je današnja seja popolnoma na mestu, da se pogovarjamo o odgovornosti te vlade in kam plujemo in to nezaupanje. Nezaupanje med ljudmi, inštitucije se nam rušijo. To bo treba popravljati, ampak po demokratični poti, ne po nasilni. In še enkrat bom poudaril nekaj, mi nikakor nismo ne organizirali, ne zraven nismo bili, niti ne podpiramo nasilne proteste. Absolutno smo proti. Smo za proteste, ne pa za nasilne proteste. In ne nam, prosim, tega pripisovati. Hvala lepa.</p>
            </sp>
            <sp xml:id="SDZ8-Izredna-85-2021-10-26.sp170">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa, gospod poslanec.</p>
               <p>Besedo ima Jure Ferjan, pripravi naj se Rudi Medved.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp171">
               <speaker>JURE FERJAN (PS SDS):</speaker>
               <p>Gospod podpredsednik, najlepša hvala za besedo. Cenjeni gostje, spoštovane poslanke, spoštovani poslanci in vsi, ki nas spremljate! Dober večer!</p>
               <p>Ker ponavadi besede tistih, ki govorijo veliko ali pa največ povedo kar o njih samih, sem se odločil, da bom današnjo razpravo začel s citati nekaterih glavnih akterjev, predlagateljev, tistih, ki so zahtevali sklic današnje seje. Gre pa za citate, da se bomo lažje poistovetili, iz obdobja, ko je nekdanji predsednik Vlade Marjan Šarec odstopil. Citiram, Marjan Šarec: »S 13 poslanci in s to koalicijo in situacijo v državnem zboru pričakovanj ljudi ta hip ne morem izpolniti.« Konec citata. Naslednji citat bo, spoštovane in spoštovani, odgovor gospoda Dejana Židana, takrat predsednik Socialnih demokratov, novinarka ga je vprašala: Kdaj ste izvedeli za odstop? Torej, citiram gospoda Dejana Židana: »Danes. Kakor običajno partnerji niso bili obveščeni. Bili smo obveščeni preko medijev.« Konec citata. Naslednji citat bo citat predsednice Stranke Alenke Bratušek gospe Alenke Bratušek. Takole je dejala: »Res pa je, da so področja, kjer pravzaprav nismo naredili veliko ali skorajda nič. In to je prav področje zdravstva. Šarec je pač izbral politično nestabilno pot predčasnih volitev, ki ljudem pravzaprav ne bo pomagala.« Konec citata. In še zadnji citat, spoštovane in spoštovani, v tem sklopu s strani predsednika Levice, pardon koordinatorja Levice, gospoda Luka Mesca. Citiram: »Ta koalicija namreč ni več imela nobenega smisla. Ukvarjala se je samo še z medsebojnim komolčenjem in kadrovskim kupčkanjem. Ta koalicija se je sesula sama vase.« Konec citata. Spoštovani in spoštovane! To so zaskrbljujoče razmere v državi, ki so vladale pred več kot letom in pol. To je bilo naznanilo politične krize v Republiki Sloveniji, ko se vam še slutilo ni, da prihaja epidemija, pandemija. Sedaj boste pav KUL delili aktualni vladi Republike Sloveniji nasvete o komunikaciji. Res, vi? Enkrat bi imeli predčasne volitve, enkrat ne bi imeli predčasnih volitev, enkrat bi imeli to, drugič tisto, dajte se zmeniti najprej, no. Saj na koncu je verjetno ključno samo to, da pač vladali bi, kako pa niti ni pomembno, samo da bi vladali. Danes, spoštovane in spoštovani, pa imamo zahtevne razmere v naši državi. Pandemija COVID-19 in seveda posledice, ki jih ta korona kriza tudi prinaša. In vi v KUL-u, kot se tako sami okličete, se pravzaprav že leto in pol na takšen ali drugačen način trudite, da bi razmere poslabšali, da bi nekako ustvarili izredne razmere v naši državi, da bi vrgli vlado in, tisto kar sem prej dejal, ponovno prišli na oblast. Drugo pa tako ni pomembno.</p>
               <p>In danes smo govorili nekaj o protestih. Ta nestrpnost, to netenje sovraštva se je začelo tule v Državnem zboru. Spomnite se razprav, oznak, ki jih še danes vsake toliko časa pripeljete na plano. Potem je na ulici zadeva eskalirala in niso več samo grozili politikom, sedaj grozijo tudi policistom, novinarjem, zdravstvenim delavcem. So stvari ušle očitno izpod nadzora. In poglejte, zame je nasilje nasilje. Upravičevati metanje granitnih kock, pljuvanje, grožnje s smrtjo, grožnje ne glede na to, kako se vi trudite relativizirati to zadevo ali pa upravičevati, je nasilje še vedno nasilje. In tule enačiti, za intermenco, danes smo slišali okrog protestov. Glejte, 42. člen Ustave Republike Slovenije je zelo jasen. Prvi odstavek pravi, zagotovljena je pravica do mirnega zbiranja in do javnih zborovanj. Mirnega. In dejstvo je tudi, mislim, da se o tem pa lahko vsi strinjamo, da v trenutku, ko se protesti sprevržejo v nasilje, to ni branik demokracije, ampak je napad na demokracijo. Napad na demokracijo. In tretji odstavek 42. člena ustave, ki govori o pravici do zbiranja in združevanja, pravi, da zakonske omejitve teh pravic so dopustne, če to zahteva varnost države ali javna varnost ter varstvo pred širjenjem nalezljivih bolezni. S tem, da vaši shodi, spoštovane in spoštovani, ki ste se jih med drugim tudi udeleževali, to ne govorim na pamet, so neprijavljeni, torej so nelegalni, torej niso skladni z ustavo. In mimogrede, te shodi so naše davkoplačevalce in davkoplačevalke, naše državljane in državljanke stali že okrog milijon evrov, samo kar se tiče varovanja. Če je podatek posodobljen oziroma še višja številka, me bodo verjetno z ministrstva popravili. To so slike, s katerih ste se nekako dali legimiteto tem protestom, se jih udeleževali. Seveda jaz ne pravim, da se vi ne smete udeleževati protestov, to je pač vaša svobodna volja, ampak vprašajmo pa se, kakšno sporočilo dajete državljankam državljanom. Hodite na nelegalne, nelegitimne proteste, kršite ukrepe vlade in tako naprej, to pa samo po sebi pove veliko. In so to miroljubni protesti, protesti, na katerih se operira s smrtjo, na katerih se grozi, organizirano grozi, verjetno ni so vsi si doma isti plakat natisnili, ali pač? To je miroljubni protest? Je to miroljubni protest, spoštovane in spoštovani? Dajmo se nehat sprenevedat, no. Ne morete enačiti prijavljenih protestov, ki so mirni, ki imajo neka sporočila, s takšnimi protesti, na katerih se uničuje, razbija, pljuva, grozi, meče granitne kocke. Ne morete tega početi.</p>
               <p>In, spoštovane in spoštovani, dejstvo je tudi, da vsaj posredno je lahko to, kar se dogaja v tem tednu, ko se grozi predsedniku vlade, ministricam in ministrom te vlade, tudi poslankam in poslancem, celo celim poslanskim skupinam tega Državnega zbora, lahko posreden odziv to, kar se je začelo v tem Državnem zboru, ko ste začeli netiti sovraštvo, netiti nestrpnost. Medtem pa, spoštovane in spoštovani, ta vlada pod vodstvom Slovenske demokratske stranke in Janeza Janše dela. In o tem pričajo konkretni podatki, tudi podatki mednarodnih institucij. 8 oziroma 9 protikorona paketov je bilo v tem času sprejetih in po oceni Fiskalnega Sveta Republike Slovenije preko 4,7 milijarde evrov namenjenih neposredno prebivalstvu in gospodarstvu za blažitev posledic epidemije COVID-19. Današnji podatek, spoštovane in spoštovani, vrednost neto finančnega premoženja gospodinjstev v Sloveniji je konec leta 2020 po podatkih SURS-a, torej Statističnega urada Republike Slovenije bila najvišja v zgodovini do slej. Če primerjamo z letom 2019 je bila višja za 5,2 milijardi evrov. To so konkretni podatki, ki govorijo o delu Vlade. To so konkretni podatki.</p>
               <p>Visoka gospodarska rast, ki nam jo napovedujejo tudi mednarodne institucije poleg našega domačega Umarja. 6,1 v letošnjem letu, 4,7 v letu 2022 in 3,3 odstotka BDP v letu 2023. Ob tem lahko povem, da je v proračunskih dokumentih, ki so razvojno naravnani jasno razvidno, da v letu 2022 bomo namenili za investicije 2,29 milijarde evrov in v letu 2023 2,23 milijarde evrov. Poglejte proračune in koliko je bilo za investicije namenjeno, ko ste bili na oblasti vi »kulovci«.</p>
               <p>Naslednji kazatelj je nizka brezposelnost. Slovenija ima eno izmed najnižjih brezposelnosti v EU. Po podatkih Eurostata iz začetka tega meseca imamo 3,9 odstotno stopnjo brezposelnosti v povprečju EU je 6,8 odstotka. Sproti korona paketi je ta Vlada rešila preko 300 tisoč delovnih mest. Investicije v zdravstvo preko 2 milijarde v naslednjih 10 letih za prostore, za opremo, za kader. To odgovarja na probleme, ki jih je pokazala aktualna kriza in na neke širše dolgoročne probleme, ki so se kazale tudi v preteklosti. Za investicije v vrtce in osnovne šole je ta Vlada namenja 114 milijonov evrov. Veseli me, da bo tudi Občina Tržič v sklopu tega prejela 2,3 milijona evrov za izobraževalno in športno središče Križe.</p>
               <p>Naslednja pomembna zadeva je, ki kaže, da se ta Vlada zadeva pomembnosti lokalnega okolja in enakomernega razvoja Slovenije je dvig povprečnine slovenskim občinam. Leta 2019 je povprečnina znašala 589 evrov in 11 centov. Leto 2020, ki je bilo bistveno bol zahtevno leto pa se je dvignila skoraj za 35 evrov. Dvignila se je tudi v letu 2021 na 628,20 evrov, kar je dobrih 39 evrov več kot leta 2019, ko je bila na oblasti Šarčeva vlada. Tudi v letu 2022 in 2023 bodo povprečnine skokovito narasle. Če primerjamo z letošnjim letom bo naslednje leto povprečnina za 16,8 evrov višja, če primerjamo z Šarčevo vlado pa za skoraj 56 evrov višja in v letu 23 še dodatna 2 evra gor torej na 647 evrov. Več denarja za slovenske občine pa je več denarja za investicije, za ljudi in višji standard življenja.</p>
               <p>Spoštovane in spoštovani, dovolite mi, da preden sklenem svojo razpravo se dotaknem nekaj intermenc kot odziv na to, kar ste danes tudi razpravljali. Prej sem govorim že o protestih. Sedaj pa takole, kar se tiče govora o človekovih pravicah smo danes poslušali kako ste v SD branik. Seveda ste branik, ko gre za pravice človekovih pravic tistih, ki se strinjajo z vami, ko se pa kršijo človekove pravice tistim, ki se ne strinjajo z vami pa ste zelo tiho ne glede na to kako glasno govorite v mikrofon in ne glede na to kako vas to moti je to dejstvo. Vaši znaki in odzivi samo pričajo, da vas resnica boli.</p>
               <p>Še ena zadeva. Ne vem kako si vsi skupaj predstavljate, ampak slišali smo danes s strani LMŠ, da bi danes morala cela Vlada tukaj sedeti je pa to rekel poslanec Liste Marjana Šarca, ko je tretjina ali pa četrtina članov njihove poslanske skupine sedela v tem Državnem zboru tisti trenutek pa ne bom sedaj govoril koliko jih je v tem Državnem zbor, ampak samo tako kot odziv, ker sam zelo nerad govorim koliko jih je tukaj, ker lahko spremljajo zadevo seveda tudi iz pisarne.</p>
               <p>Še četrta intermenca pa je glede bančne luknje. Kolega Rajh je nekaj besed o tem spregovoril. Tukaj se ne bom dolgo zadržal, ker bomo jutri na Odboru za finance verjetno res imeli ogromno časa in bomo lahko celovito razpravljali o tem največjem finančnem fiasku v zgodovini Republike Slovenije, ki si ga je privoščila takratna Vlada pod vodstvom Alenke Bratušek. Bom pa dodal tole. Visoke obrestne mere so bile takrat bistveno višje kot so danes. In če pogledamo obresti oziroma izdatki za servisiranje dolga državnega proračuna so bili v letu 2020 so znašali 1,7 odstotka BDP, kar je nominalno 300 milijonov manj kot leta 2014, ko so znašali 2,9 odstotka bruto domačega proizvoda. Ob tem seveda je treba tudi povedati, da ta vlada je denar dala ljudem, slovenskemu gospodarstvu, vlada Alenke Bratušek pa bankam in elitam, ampak več o tem seveda jutri.</p>
               <p>Spoštovane in spoštovani, ker je bil moj uvodni del razprave nekoliko bolj KUL obarvan, mi dovolite, da tudi sklenem svojo razpravo s KUL odtenki. Zdaj, glede na izkušnje, vsaj gospe Alenke Bratušek in gospoda Marjana Šarca, bi človek pričakoval, da bosta vedela, da če aktualni predsednik vlade odstopi, da to še nujno ne pomeni predčasnih volitev. Ali je bila res ta lekcija meta puške v koruzo popolnoma brez nauka. Tako da, dajte nehati s to, s to javnostjo pa predstavo za javnostjo, da hočete predčasne volitve. Gospod Marjan je bil predsednik vlade, gospa Alenka je bila predsednica vlade, pa se nista glih izkazala. Mislim, da ne rabiš biti nek genij, da ugotoviš, da gospe Tanji niti približno ni, da bi prišla iz evropske plače na trikrat nižjo plačo v Slovenijo. Res pa je, da je pa njenemu strankarskemu kolegu in tudi podpredsedniku te stranke pa verjetno veliko do tega, da bi šel pa iz slovenske na vsaj trikrat večjo evropsko plačo, če bi se to zgodilo. In s tem seveda je tudi bolj pojasnjeno, kako goreče je danes gospod Matjaž v svoji razpravi lagal in napadal to vlado. No, spoštovane in spoštovani, pa da ne bom izpustil še glavnega iz te KUL druščine, gospoda Luka, ki je v bistvu na prvo žogo s svojimi razpravami lahko zelo všečen. Žal pa živi v napačnem stoletju. Z glavo v socializmu, z rokami in nogami pa popolnoma v kapitalizmu. Pameten telefon, zasebno zdravstvo in tako naprej. Pa nič ni narobe s tem, da me ne boste narobe razumeli, samo a veste, govorite eno, delate, živite pa nekaj povsem drugega. Ampak to smo od socialistov tako ali tako že navajeni.</p>
               <p>Pravite, da boste sodelovali. Videli smo v uvodu moje razprave, kako to zgleda v praksi. Zdaj ste se odločili, da boste pač sodelovali na podlagi izključevanja tistih, ki ne mislijo, tako kot vi. Zdaj, kako ste zreli, ste najbolj sami pokazali danes, ko smo glasovali o Zakonu o dolgotrajni oskrbi, ki se dotika vseh državljank in državljanov Republike Slovenije in ki prinaša to, da bo tretje življenjsko obdobje za vsakega izmed nas ne glede na to, kje živi, ne glede na to, kakšen socialni standard ima, varno, mirno in dostojno. In enako ste pokazali, ko smo danes glasovali o zakonu oziroma noveli Zakona o dohodnini, ko ste pobegnili in ste zelo jasno pokazali, kakšno je vaše stališče. Vi ste proti temu, da bi do leta 2025 s postopnim dvigom splošne olajšave, torej z nižjo obdavčitvijo dela, z nižjimi obdavčitvami plač sleherni posameznik v Sloveniji, ki dela in ustvarja, spoštovane in spoštovani, na letni ravni dobil dodatno plačo. Tako preprosto je to. In tega ne zna pojasniti niti gospa Lidija Jerkič niti to ne znate pojasniti vi.</p>
               <p>Tako da, glejte, programa tudi nimate, ne, še vedno ne. Tako da, mogoče, kmalu bo december, mogoče pišete dobrim možem, pa vam ga prinesejo. Dajte si priznati, da ne boste nikoli Janez Janša, čeprav ga nekateri očitno celo sanjate. Veste, trikrat voditi Vlado Republike Slovenije, dvakrat predsedovati Svetu Evropske unije pač ne more vsak. Sprijaznite se. Vem. Vem, preboleli ne boste, ampak upam pa, da boste vsaj to sprejeli in če ne prej po naslednjih državnozborskih volitvah, ki bodo redne, in ko bo Vlado Republike Slovenije ponovno, že četrtič, sestavil Janez Janša, želeli sodelovati v dobro državljank in državljanov Republike Slovenije, v dobro naše domovine.</p>
               <p>Hvala lepa.</p>
            </sp>
            <sp xml:id="SDZ8-Izredna-85-2021-10-26.sp172">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa.</p>
               <p>Mag. Andrej Rajh, replika ali kot predlagatelj? Replika, mag. Andrej Rajh, izvolite.</p>
            </sp>
            <sp xml:id="SDZ8-Izredna-85-2021-10-26.sp173">
               <speaker>MAG. ANDREJ RAJH (PS SAB):</speaker>
               <p>Kolega Ferjan me je očitno zelo napačno razumel. Mi smo ponosni, da ne bomo nikoli taki kot Janez Janša. Mi smo ponosni na to, da naše vlade ne sprejemajo zakonov, za katere ni znanih finančnih virov. Mi smo ponosni na to, da ljudem ne lažemo. Mi smo ponosni na to, da ne sprejemamo zakonov z neznanimi viri. Mi smo ponosni za to, da ne dajemo denarja tajkunom. Mi smo ponosni za to, da nismo ustvarili dolga, ampak da smo ga morali vaš dolg plačat, in nas še zmeraj zaradi tega boli glava. In mi smo ponosni, da se ne sprenevedamo. In mi smo ponosni, da smo odgovorni in da poznamo javne finance in da nam je mar za prihodnost Slovenije. Mi smo ponosni, da ne lažemo in ne zavajamo. A veste, to treba jasno povedat. In mi imamo izkušnje in imamo znanje in vemo, kaj se zgodi, ko nekdo troši denar in nima občutka, da ga je potrošil. Nas zaradi tega še danes boli glava in tudi zaradi tega, na kak način se sedaj denar porablja, govorimo o 10 milijardah evrov novega dolga v 2 letih, nas bo tudi v prihodnje bolela glava. In govoriti, da imamo gospodarsko rast, ki temelji izključno na zadolževanju, in to predstavljat kot uspeh, to je sprenevedanje, to je nekorektno, to je neodgovorno. In jaz še enkrat opozarjam in ponavljam, zaradi razstreljenih javnih financ, zaradi nesprejetega rebalansa proračuna, zaradi tega, ker ne vemo, kakšni bodo novi proračuni, zato ker ne vemo, kakšno je stanje javnih financ – vemo, da je slabo, in na to nas opozarja in fiskalni svet in, bom rekel, Banka Slovenije, da obstajajo tveganja – to so izzivi, ki nas čakajo. Na te izzive bo treba odgovoriti. In tudi, ko govorimo o stroških zadolževanja, to so podatki Ministrstva za finance. Govori, to so podatki o sintetični evrski obrestni meri po valutni zamenjavi… <stage>/ znak za konec razprave/</stage> in seveda vidimo, kdo je največ, kdo se je zadolževal po najvišji obrestni meri, to je Vlada Janeza Janše.</p>
               <p>Hvala lepa.</p>
            </sp>
            <sp xml:id="SDZ8-Izredna-85-2021-10-26.sp174">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa.</p>
               <p>Besedo ima državni sekretar, Franc Kangler.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp175">
               <speaker>FRANC KANGLER:</speaker>
               <p>Hvala lepa, spoštovani predsedujoči.</p>
               <p>Poslanec, gospod Rajh me je izzval, kadar je začel govoriti, da bo nekoga bolela glava. Veste, očitali ste tej vladi, da troši denar. Velika razlika med prejšnjo vlado in to vlado in tudi tisto, ki jo je vodila vaša predsednica. A vas nič ne boli glava, ko ste sanirali banke in preveč denarja vložili v banke? Prihajate iz Maribora, spoštovani kolega, banko mariborsko, novo kreditno banko za sanacijo je vlada, je vlada vložila… <stage>/ oglašanje iz dvorane/</stage> je vlada vložila 8… <stage>/ oglašanje iz dvorane/</stage></p>
            </sp>
            <sp xml:id="SDZ8-Izredna-85-2021-10-26.sp176">
               <speaker>PODPREDSEDNIK BRANKO SIMONOVIČ:</speaker>
               <p>Spoštovani… <stage>/ oglašanje iz dvorane/</stage></p>
            </sp>
            <sp xml:id="SDZ8-Izredna-85-2021-10-26.sp177">
               <speaker>FRANC KANGLER:</speaker>
               <p>Je vlada vložila 800 milijonov.</p>
            </sp>
            <sp xml:id="SDZ8-Izredna-85-2021-10-26.sp178">
               <speaker>PODPREDSEDNIK BRANKO SIMONOVIČ:</speaker>
               <p>Spoštovani gospod državni sekretar, samo trenutek. Gospod Rajh, opozarjam vas, ne kršite 75. člen poslovnika, ko posegate v besedo nekomu, ko govori.</p>
               <p>Gospod državni sekretar, izvolite.</p>
            </sp>
            <sp xml:id="SDZ8-Izredna-85-2021-10-26.sp179">
               <speaker>FRANC KANGLER:</speaker>
               <p>Je vlada vložila 800 milijonov, kasneje pa banko prodala naslednje leto za 240. Kam je šla razlika? Ta vlada, ki je sanirala probleme in ki je se zoperstavila Covidu, pa je dala denar ljudem, gospodarstvu, turizmu. In gospodarska rast je tista rast, ki se opazi, da je vlada pravilno naložila denar. In najnižjo brezposelnost v zgodovini Slovenije 3,9 % je odraz hitrega in učinkovitega delovanja Vlade Republike Slovenije, ki jo žal pač vodi Janez Janša. Prejšnja vlada ni bila sposobna niti črpat vseh evropskih sredstev. Pa vprašajte malo ministra Černača ali pa državno sekretarko Moniko Kirbiš, v čem je bil problem in koliko denarja smo si v tej vladi izborili v Evropi za sanacijo Covida in gospodarstva in podobno, koliko milijard. O milijardah govorimo, spoštovani poslanec. Ampak ko ste slišali v koaliciji KUL, ker to za vas ni bilo kul, ker je ta vlada več milijard pripeljala v Slovenijo, je bila to za vas velika bolečina. In danes tukaj, ko vam odgovarjam v imenu vlade, ne kot državni sekretar, me napadate in se derete na mene. Jaz se na vas ne mislim dreti, imam pa pravico v imenu Vlade, da vam odgovorim, zakaj te Vlade ne bo bolela glava, ker ta Vlada je vložila denar in ga podarila na nek način ljudem, da preživijo, da obdržimo delovna mesta, da imamo nova delovna mesta in zato mene, pa marsikoga, ne bo bolela glava, zato, ker sem vesel, da slovenski narod ima zaposlitev, ima delo, 3,9, to je boleče za vas, to si in izmislil Janez Janša, to si ni nihče iz koalicije izmislil, ta procent, ampak to je mednarodna organizacija OECD ugotovila, da je brezposelnost v Sloveniji samo 3,9 % ljudi. Ja, jaz vem, da je to boleče, za koalicijo in mi ne izključujemo, ta Vlada ne izključuje, ta Vlada povezuje in združuje.</p>
               <p>In če še vam odgovorim, na izključevanje, samo si poglejte, kaj se je zgodilo danes v Državnem zboru, kakšne napade ste izvedli na predsednika Državnega zbora, ker je odgovorno in vestno ostal v Državnem zboru in izglasoval vse zakone, ki so nujno potrebni za to državo. Zakaj ste ga vsi napadli? Ali ni res? Ali ste pogledal, kaj so pisali nekateri poslanci. 12.45, tvit poglejte, Marjana Šarca. Poglejte tvit Levice. <stage>/ oglašanje iz dvorane/</stage> Poglejte… Poglejte si tvit gospe Fajonove. Vsi ste ga imeli za izdajalce, zato, ker je človek odgovoren do svojega dela in na ta način vi izključujete svoje ljudi, zato, ker so odgovorni do Državnega zbora in do ljudi. Pa to ste danes pokazali, oprostite, to si jaz ne izmišljujem. Zakaj ste ga napadli, predsednika Državnega zbora, če je vaš predsednik?</p>
               <p>In ko govorite, da Janez Janša tvita, poglejte si v koaliciji Kul, kako ste tvitali in ga imeli za izdajalca in podobno. Zakaj pa? A to ni sovražni govor, da svojega kolega iz koalicije Kul ali pa podpornika, tako obdelate, da je to prava žalost? In odgovarjam vam, vsem, ki ste govoril o tvitanju Janeza Janše. Ampak prvo morate pomesti pred svojim pragom, ker ste popolnoma enaki, pri tvitanju, pri številu tvitov, vsebina pa različna, vsebina pa različna. Vi izključujete, mi povezujemo in združujemo. Žal.</p>
            </sp>
            <sp xml:id="SDZ8-Izredna-85-2021-10-26.sp180">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa.</p>
               <p>Postopkovno, mag. Andrej Rajh.</p>
            </sp>
            <sp xml:id="SDZ8-Izredna-85-2021-10-26.sp181">
               <speaker>MAG. ANDREJ RAJH (PS SAB):</speaker>
               <p>Gospod podpredsednik, jaz vas prosim in pozivam, da zaščitite integriteto Državnega zbora in vas poslancev in še posebej, če državni sekretar, ki je tu vabljen in gost, krši pravilnik in namen njegove prisotnosti. Torej, to je vaša naloga, tudi zato ste dobili zaupanje nas, poslancev in če tega niste v stanju delat, potem prosim odstopite in prepustite delovno mesto komu, ki je tega zaupanja vreden.</p>
               <p>Spoštovani državni sekretar, jaz verjamem, da vas ne boli glava, boli pa vse tiste, ki so dolgove, bančne, morali plačat in tudi sam sem bil razlaščen, moja delnica je bila kar naenkrat vredna nič evrov, zaradi tega, ker je v letih 2004 – 2008, Vlada po domače tajkunom dajala posojila in je bila že v tistem času vrednost kreditne banke Maribor negativna, torej je bila vredna minus sto evrov in še enkrat, spoštovani državni sekretar, dolgove, ki so takrat nastali, je plačalo slovensko ljudstvo, ker drugače bi te banke šle v stečaj, ljudje bi ostali v bankah brez prihrankov. Ti, ki so imeli kredite, bi jih morali hipno vrnit in tako poslovanje, kot smo ga takrat bili priča, nas spominja na to, kaj se lahko tudi v prihodnje zgodi, ker je današnje poslovanje slovenske Vlade na sila moč enako. In te dolgove, ki se danes ustvarjajo, te obveznosti, ki se danes prejemajo, na podlagi neznanih virov, je seveda to sprenevedanje in če o tem govorimo, potem je treba jasno povedat, da če nekdo nekomu nekaj obljublja, da mu bo izvedel, in sprejema zakone brez zakonske osnove, torej zakone brez finančnega pokritja, je to tako kot da bi napisal ček brez kritja.</p>
               <p>Hvala lepa.</p>
            </sp>
            <sp xml:id="SDZ8-Izredna-85-2021-10-26.sp182">
               <speaker>PODPREDSEDNIK BRANKO SIMONOVIČ:</speaker>
               <p>Spoštovani gospod poslanec. Kot prvo, predstavnik vlade državni sekretar Kangler je odgovarjal na vprašanje. Kot drugič, vi gotovo niste tisti, ki boste sodili in žalili nekoga, da je sposoben ali nesposoben. Zato vljudno prosim, nehajte posploševati in sovražno govoriti in dajati neko etiketo tako ali drugače.</p>
               <p>Gospa Anja Bah Žibert je želela repliko.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp183">
               <speaker>ANJA BAH ŽIBERT (PS SDS):</speaker>
               <p>Hvala lepa. Postopkovni predlog sem želela.</p>
               <p>In sicer saj ste delno že naredili. Želela sem, da se opozori poslanca Rajha, naj ne žali. Jaz govorim tukaj o kolegih poslancih, ne o sebi. To, da ste žalili podpredsednika na način, da ni sposoben voditi seje, je nesramno in nevredno dela poslanca. Še ob tem, da ne poznate poslovnika. Kajti dejstvo je,k da predstavnik vlade se lahko v proceduro oziroma v času razprave oglaša tako kot predlagatelj, tako kot vi. In vi ste govorili o stvareh, ki sploh niso predmet tega vašega pamfleta. In vso možnost ima predstavnik vlade, da odgovori. In še nekaj. Ne delajte se norce. Veste, kaj ste danes izrekli? Da je gospodarska rast povezana oziroma odvisna od zadolževanja. Pa dajte nehat, no. Res pa je, da je zaradi zadolževanja, ki smo ga namenili državljankam in državljanom, podjetjem, da so lahko delovali v najtežjih časih, rezultat tukaj. Pakete, t.i. PKP ste napadali, ampak tukaj so rezultati. Gospodarska rast je rezultat pravilnih odločitev vlade, kajti vlada je tista, ki omogoča dobro, pozitivno gospodarsko okolje v državi, in to ta vlada dela. Vi ste pa devali denar v privatne banke, vi pa ste devali denar tistim, ki ga nikoli niso vrnili. Pa tudi za zapahe niso šli.</p>
            </sp>
            <sp xml:id="SDZ8-Izredna-85-2021-10-26.sp184">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa, gospa poslanka, da ste dopolnili moj odgovor gospodu Rajhu.</p>
               <p>Želite kot predlagatelj? Izvolite. Mag. Andrej Rajh kot predlagatelj. Izvolite.</p>
            </sp>
            <sp xml:id="SDZ8-Izredna-85-2021-10-26.sp185">
               <speaker>MAG. ANDREJ RAJH (PS SAB):</speaker>
               <p>Spoštovana gospa Anja Bah Žibert. Torej jaz nisem nikomur dajal nobenega denarja. Je pa dejstvo, da so te pufi nastali leta 2004-2008. Govorimo o petih milijardah evrov – Zvon 1, Zvon 2, T-2, razni cerkveni holding in prijatelji. Videli smo en posnetek, na kakšen način se je to odvijalo. In teh pufov torej nismo ustvarili mi, ampak takratna vlada, ki je direktno upravljala z bankami. In te dolgovi, ta denar je šel tajkunom, je šel tja. In jaz prosim, da ko govorite, kam je šel da denar, ali ste ga dali prebivalcem, povem povejte, da ste ga dali tajkunom.</p>
            </sp>
            <sp xml:id="SDZ8-Izredna-85-2021-10-26.sp186">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa.</p>
               <p>Replika gospod Jure Ferjan.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp187">
               <speaker>JURE FERJAN (PS SDS):</speaker>
               <p>Hvala, gospod podpredsednik, za besedo.</p>
               <p>Jaz nisem mislil o teh zadevah danes govoriti, ker imamo dejansko jutri na Odboru za finance si imeli čas vse to povedati. Ampak glejte, malo je tako, ko vse tako govorite. Glejte, Alenka Bratušek je bila članica nadzornega sveta Nove kreditne banke Maribor od 2009-2011. Pred tem je bila na Ministrstvu a finance. Tako, da če so vsi odgovorni, potem je pa tudi vaša predsednica Alenka Bratušek odgovorna. Tako, da dajte se nehat norca delat iz državljank in državljanov.</p>
               <p>Hvala lepa.</p>
            </sp>
            <sp xml:id="SDZ8-Izredna-85-2021-10-26.sp188">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa.</p>
               <p>Replike na repliko ni. Edino če želite kot predlagatelj. Izvolite. Mag. Andrej Rajh kot predlagatelj.</p>
            </sp>
            <sp xml:id="SDZ8-Izredna-85-2021-10-26.sp189">
               <speaker>MAG. ANDREJ RAJH (PS SAB):</speaker>
               <p>Torej, kolega Ferjan, če ste povedali, da je bila članica nadzornega sveta v letih 2009-2011, torej bančna luknja je nastala v letih 2004-2008.</p>
            </sp>
            <sp xml:id="SDZ8-Izredna-85-2021-10-26.sp190">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa.</p>
               <p>Predlagam, da gremo naprej. Besedo ima Rudi Medved, pripravi naj se Samo Bevk.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp191">
               <speaker>RUDI MEDVED (PS LMŠ):</speaker>
               <p>Hvala lepa, podpredsednik, za besedo.</p>
               <p>Saj se ne bi odzival na to ostro izmenjavo mnenje danes popoldne in že ves večer, tako da, sem na začetku omenil, da bo moja razprava več ali manj dolgočasna. Ker sem se želel držati teme, o kateri pa očitno pravzaprav ni prave volje, da bi govorili. Zato se vendarle moram odzvati predvsem na ugotovitev, da ima seveda državni sekretar vso pravico odgovarjati na vprašanja, ki so mu zastavljena, ampak jaz se ne spomnim, da bi mu kdo zastavil vprašanje, kako komentira odziv političnih strank na današnje dogajanje v Državnem zboru. Jaz se tega ne spomnim. Ali pač? Ali pa sem preslišal. Tako pa se obnaša kot politični komentator, ne vem, na Novi 24, in klafta vse okrog sebe, deli nauke in v celoti gledano napada opozicijo. In to ves čas. To ves čas. Od 14. ure dalje. Tako kot seveda tudi ta razprava teče tako. In gospod državni sekretar, jaz vam verjamem, ko pravite, da te vlade ne bo bolela glava. Ne, te vlade nič ne boli glava. Bo pa seveda glava bolela prihodnjo vlado, pa še marsikatero prihodnjo vlado ravno zaradi ravnanj te vlade.</p>
               <p>Gospod Ferjan se je poglobil v profiliranje posamezne stranke, posameznega vodje strank opozicije. Jaz ne bom sicer se odzival na njegove komentarje, je pa tisto, kar je citiral v zvezi z Marjanom Šarcem, seveda je res, saj je res to rekel, ne, ja. Zakaj je odstopil? Ker vlada ni imela večine. In ko ugotoviš, da vlada nima večine, se ne zapodiš po parlamentarnih hodnikih in vlečeš poslance za rokav, za lase in kdove za kaj še vse, da bi jih pripeljal v dvorano in si nekako zagotovil preživetje. Tega pač ni počel in je odstopil. Logično, popolnoma naravna, naravna odločitev.</p>
               <p>In še nekaj. Neprijavljen shod ni nelegalen shod. Toliko, mislim enkrat za vselej. Neprijavljen shod je v skladu z Ustavo Republike Slovenije. Govorim o neprijavljenem shodu, ne govorim o tem, kaj se je na katerem shodu potem dogajalo, da je prihajalo tudi do nasilja. Ampak ljudem je treba pač povedati in ne zavajati. Neprijavljen shod ni v neskladju s slovensko zakonodajo.</p>
               <p>Pa ta nenehna samohvala, kaj vse ste dali državljanom. In naštevanje, nenehno naštevanje, vključno s povprečnino. Ja, seveda, saj če se zapufaš, tudi razdeliš lahko. Pozabljate pa, ko ste bili v opoziciji, ste dali na Ustavno sodišče proračun vlade Marjana Šarca, ki je imel presežek. Pa ste ga dali na Ustavno sodišče. Seveda, zdaj, ko fiskalno pravilo ne velja oziroma ne glede na to, da vas Fiskalni svet čedalje glasneje opozarja, kaj počnete z javnimi financami, zdaj pač dajemo.</p>
               <p>In razprava o skrb vzbujajočih razmerah v državi je popolnoma legitimna in nikakor ne pristajam na očitek državnega sekretarja, da je to nedemokratičen način rušenja Vlade. Kaj je tukaj, sprašujem državnega sekretarja, nedemokratičnega, če odpremo razpravo o trenutni situaciji v državi. Po našem prepričanju je ta takšna, da terja, da presekamo in omogočimo državljanom volitve. Kaj je tu nedemokratičnega? Kaj je danes kdo storil nedemokratičnega? In hkrati seveda nas malodane v opoziciji obtožujete, da skorajda mi mečemo granitne kocke. Ali smo danes kakšno granitno kocko prinesli v parlament? Zakaj je taka razprava nedemokratičen rušenja vlade? Se pa ne čudim, da koalicija skupaj z vlado teh skrb vzbujajočih razmer v državi ne vidi. Zaprla se je v nek mehurček samozadovoljstva in vse kar, seveda, je šlo narobe, vse kar je šlo narobe, pa ni malo tega, za vse je pa kriva opozicija in seveda da ne naštevam dalje. Predsednik vlade navadno cel spisek teh krivcev potem tudi objavi, da se človek vse že težko zapomni. Ampak vsega je kriva opozicija. In od tod prihaja danes iz koalicije dialoga en sam napad, napad, napad na opozicijo, dobesedno demonizirate opozicijo. To se dogaja od 14. ure dalje in do konca in seveda to se dogaja pravzaprav leto in pol. Za vse kar vam gre narobe je kriva opozicija. In ne postavljajte na prvo mesto uspešnega spopada z epidemijo. Ob tej situaciji, ob taki situaciji, ki jo imamo od začetka epidemije v Sloveniji, da si kdo sploh upa govoriti o uspešnem spopadu z epidemijo, ali pa živimo v nekem drugem svetu. In to poslušamo kar naprej. Rešujemo vas. Prosim, ne nas toliko reševati. Poglejte, kakšno imamo situacijo. In kje je eden izmed poglavitnih problemov, da ste državo pripeljali tako daleč kot ste jo. Do tod, je rekel nekdo, ja seveda do tod. Tako daleč, da smo bili tik pred tem, da v tej državi uvedete še verbalni delikt. Hvala bogu, da je Državni zbor premogel toliko zdravega razuma, da smo to preprečili. Problem pa je, da ta vlada, nihče v tej vladi nikoli ne prevzame odgovornosti za nič. Torej, nihče nikoli ni nič kriv in po spisku vedno znova naštejete kdo zunaj tega vašega mehurčka je kriv za vse, kar se dogaja. Standardi prevzemanja odgovornosti so nekoč, pa ne tako davno, v tej državi že obstajali, pa ste najbrž pozabili. V prejšnji vladi je okoljski minister odstopil takoj, ko se je začela v zvezi z njim kriminalistična preiskava. Minister Bandelli je odstopil zaradi nedostojne komunikacije. Ja, če bi v vaši vladi odstopali zaradi nedostojne komunikacije bi pravzaprav morali odstopiti že davno skorajda vsi. Minister Prešiček je odstopil zaradi prevažanja instrumenta. Danes so vsi ti odstopi zdijo naravnost bizarni. In še bolj bizaren se zdi naslov enega izmed medijev izpred dveh let, izpred dobrega leta in pol kaj je bilo nov odnos slovenske politike takrat za slovenski prostor, naslov pa, ukradel sendvič in odstopil. To je bilo takrat dno slovenske politike in to so bila dna slovenske politiko, ko sem vam naštel kdo od ministrov je odstopil. Kaj imamo potem, jaz vas sprašujem, kaj imamo potem danes? Kaj imamo danes? Torej dna. Dna ni več. Dna očitno ni več. Mi imamo ministra, ki je v sodni preiskavi, ampak pravosodnega ministra, pravosodnega ministra, ki je v sodni preiskavi. Pa kaj, ne. So what, bi rekel predsednik države. Ministra, ki pravzaprav od pravosodnih poslopij bi lahko od znotraj videl samo sodišče očitno, ampak ne. v tej Vladi se mu ne zgodi nič in tudi seveda nikakršne potrebe ni kazal, da bi odstopil. Imamo okoljskega ministra, ki je dobil ne samo zaušnico, ampak par klofut, tako grdo je izgubil na referendumu o Zakonu o vodah, ki ga je tako krčevito branil. V vsaki normalni državi bi tak minister odstopil, tudi v Zimbabveju, ki ga večkrat da predsednik Vlade za primerjavo. Še v Zimbabveju bi odstopil. Pa je bil ujet zdaj v nekih prisluhih ali karkoli je že tisto bilo in tudi, če je bila lepljenka, saj ne vemo kaj pravzaprav je bilo, ampak da bi bila pa taka lepljenka, da bi vsako besedo posebej zlepili, da bi artiluliral, da je glupo plačevati davke, to pa tudi jaz ne verjamem, poglejte, to pa tudi jaz ne verjamem. Ampak je vse v resu. Nič, mafija ga preganja. Mafija ga preganja. Imamo zdravstvenega ministra, ki je ves čas prisegal na stroko in vse skupaj vse nas pozival, zaupajte, zaupajmo stroki. Ja, pa ravno on je povozil stroko. Ravno on je povozil stroko in zdaj so tako zavozljali to zadevo okrog tega cepiva Janssen, da tako ali tako nihče ne ve kaj je takrat bilo, kaj ni bilo, kaj je administrativno, kaj je strokovno, ampak je povozil stroko in s tem dogajanjem okrog cepiva Janssen povzročil dodatno nezaupanje ljudi, ne bom rekel v cepljenje, ampak sploh v ukrepe te Vlade na področju boja proti epidemiji. In poglejte datume, kdaj se je to dogajalo in kdaj je popolnoma praktično upadlo zanimanje za cepljenje, kar je žalostno. Žalostno je, da ta Vlada ni premogla strateškega preboja, prepričevanja državljanov naj se cepijo, ampak je popustila na način, da so na koncu pravzaprav vse skupaj preglasili anticepilci in kdove kateri še zagovorniki teorij zarot. Tukaj je Vlada padla na izpitu in ne recite, da je opozicija zdaj spet kriva. Da je spet opozicija kriva. Kdaj je opozicija ljudi pozivala naj se ne cepijo? Nikoli. Vselej znova smo poudarjali kako pomembno je cepiti se, nenazadnje smo tudi cepljeni, tudi poslanci. Kdo je kriv? Kdo je kriv? In zakaj je potem treba, ko že tako ali tako situacija, epidemiološka situacija gre navzdol, ljudi ne znate nikakor več prepričati naj se cepijo, zakaj je treba na neko nedeljo, na neko spokojno nedeljo, zakaj mora takrat predsednik Vlade zapisati in ozmerjati seveda spet vse okrog sebe, da se dan prej ni nihče cepil in se še zlagati povrh. In se še zlagati povrh, in v tej silni laži spet zvrniti krivdo na koalicijo. »Kul« kot jo vi vseskozi imenujete mi se v nič ne imenujemo. Koalicija »kul« to ni nobeno uradno ime štirih strank, ki smo podpisale sporazum. Pa Ustavno sodišče pa Vrhovno sodišče pa informacijska pooblaščenka pa 24ur.com pa RTV Slovenija vsi ogrožamo zdravje. Vsi ogrožamo zdravje, ker ta Vlada ni znala prepričati ljudi naj se cepijo. Ni znala prepričati. Za koordinatorja cepljenja oziroma kaj je že mislim, da kampanjo vodi ta. Jaz nisem videl ne enega njegovega zapisa, kjer bi ljudje motiviral naj se cepijo videl sem pa zmerjanje vse povprek njegovo vsake stranke posebej pa tega medija pa unega medija pa tam bi malo urejal pa te oddaje bi urejal pa te oddaje bi urejal. Ja samo s promocijo cepljenja se ni ukvarjal, ja samo s promocijo cepljenja ne in potem se pa čudimo mislim, da imamo precepljenost kakšno imamo in to je izvirni greh. To je izvirni greh, spodletela popolnoma spodletela strategija cepljenja in nič ne kaže, da jo boste lahko spremenili sedaj pa sploh ne, ker so vas tako ali tako že davno preglasili in to je zelo žalostno. Mislim, da smo v Sloveniji tako disciplinirani in odgovorni ljudje seveda, da bi z nekim pravim pristopom jaz mislim, da z lahkoto precepili, bi se z lahkoto precepili in z lahkoto bi seveda, potem ne gledali s solzami v očeh gor proti Skandinaviji kako Danci fajn živijo, ker so se pač precepili. Nič nismo slabši mi od Dancev, zakaj pa bi bili? V vsem tem, ko že navajam ministre je pa seveda minister Hojs poglavje za sebe. Pa ne, zaradi tega njegovega smešnega odstopa. On je odstopil, ampak ne, zaradi odgovornosti ljudstvu. Zaradi odgovornosti in strahu pred predsednikom Vlade, ker pač ni takrat v tistem trenutku izpolnil misije, ampak je dobil v vojski so nam rekli »odstav«. Nazaj pojdi, nisi izpolnil naloge. Igra pa dobro igro s tem prihajanjem na operativne štabe ob protestih, da se, potem mi vsi ukvarjamo ali je bil tam ali ni bil tam, kaj je počel, ni počel in to je potem top tema. Kaj se dogaja zadaj na policiji se pa počasi pozablja, se pa počasi pozablja? Da tam poteka neusmiljena politizacija in neusmiljeno politično podpiranje celotnega sistem Policije. Morda res ne pravijo, da je v Tacnu kazenski vod. Ampak veste kako v Policiji sedaj imenujejo Tacen? Odpad policijskih šefov, ker z vseh pozicij znotraj policije ste pač odstranili in moram reči to ni politično kadrovanje to je ilustracija. Torej odstranili vse kadre, ki vam niso po volji ne glede na njihove kvalifikacije, strokovno, dolgoletno delo v Policiji imajo sedaj te ljudje tam pisarne s fikusi pa tu in tam kakšen računalnik in so praktično brez dela. To, da prodajate zgodbo o tem, da je treba seveda zaradi potreb po policijskih kadrih imeti tudi ljudi, ki bodo te policiste izobraževali in da so ti ljudje zato pristali v Tacnu to je popolna neresnica. To je popolna neresnica. Od vseh teh bom rekel policijskih šefov oziroma ljudi na pomembnih strokovnih položajih v policiji je en sam, en sam, si je našel neko vzporedno delo, da vsaj deloma uči tudi na akademiji v Tacnu, pa nihče drug, pa nihče drug, nobeden od njih ne uči, vsi so po nekih teh delovnih skupinah, za katere jim takratni direktor Jurij sploh ni znal povedati, kaj bodo počeli, pa še danes jim pravzaprav nihče ne zna natančno povedat, kaj naj počnejo, ampak tam so. In nihče ni bil odstranjen na način, kot je nekako v normalnem kulturnem svetu logično. Torej, če boš nekoga prestavil ali odstavil, najbrž mu poveš, da si se odločil, da ga boš odstavil, poveš mu, zakaj, najbrž je toliko spoštovanja pa že človek vreden, da se mu pove, zakaj mora z nekega delovnega mesta. Ampak ne, to se ne dogaja, to se ne dogaja. In tudi nikoli se ne reče drugače kot, odločeno je bilo, odločeno je bilo. Ja, kdo je odločil, kdo je odločil? Če sem se odločil, sem se odločil, če sem direktor. Ne, vselej je bilo odločeno. In tako imamo seveda to, zdaj pa res že za celo četo teh odstavljenih, pa vendarle visoko usposobljenih kadrov, ki praviloma ne delajo nič, ampak to še ni vse, ker se potem odstavljajo oziroma premeščajo tudi operativci, ki vodijo posamezne preiskave, zlasti tiste, ki niso po všeč vladi oziroma vladajoči stranki. Takih preiskav je kar nekaj, da jih ne naštevam. In tako sredi preiskave odstavijo vodjo preiskave, tudi brez kakršnegakoli pojasnila, zakaj. Kriminalist, ki je delal z njim na zadevi sumljivi nakupi opreme za potrebe boja proti epidemiji, kriminalist, ste rekli, je sam odstopil, se je kar sam odpovedal nadaljevanju te preiskave, ker je itak vedel, kaj ga čaka. In to ni edini tak primer. Bolj je zgovoren primer, kako in na kakšen način je na primer tega vodjo preiskave nasledil potem nek drug kriminalist, ki je prišel s policijske uprave Celje. In nenavadno je, da, ko se kriminalista s policijske uprave nekam premesti, jaz ne vem, a je to praksa v policiji, jaz ne vem, da ga sprejme minister, v tem primeru notranji minister in potem gre v službo na Nacionalni preiskovalni urad. Ta kriminalist je delal skupaj s kriminalistko na policijski upravi Celje, ki je zdaj že nekaj let tesna sodelavka ministra Počivalška. In ta kriminalist, glej si ga no, ko pride na Nacionalni preiskovalni urad, postane eden izmed dveh vodij preiskave v tej isti zadevi, ki preiskuje ministra Počivalška. Krog je sklenjen. Še tajno društvo PGC bi to znalo nekako bolje prikriti. To je pa že malo preveč prozorno. In nič takega, državni sekretar, saj mi niste prej poimensko navedli, ampak ste že na odboru večkrat omenili, da vem kakšne stvari o policiji, ki jih niti vi, pa na odboru ste omenili še generalnega direktorja policije, pa celo ministra, kaj jaz o policiji vse vem. Nič več ne vem, kot ve vsa slovenska javnost. To so vse javne zadeve, to so vse javne zadeve. Stvari, o katerih jaz govorim, so govorili pričevalci na prvem zaslišanju na preiskovalni komisiji, ki jo vodim. Torej nič nenavadnega, nič epohalnega, ne sestajam se seveda s policisti, še manj z njimi hodim na kavo, kot ste mi prejšnji petek pripisali. To so pač stvari, ki so javno znane. Jaz sem jih samo, samo nekako spravil na kup. Pa še bi lahko marsikaj našteval. Saj, treba je samo, samo spremljati po medijih, pa treba je včasih tudi slišati, treba je včasih tudi slišati. Pa potegniti seveda analitično skupaj, kaj se dogaja. Sicer pa nič novega, nič takega, da bi vas moralo biti strah, kaj jaz vse vem. Nič posebnega ne vem.</p>
               <p>Je pa res, da se bo pa najbrž na tej preiskovalni komisiji pa še marsikaj, marsikaj izvedelo. O tej, in podkrepilo našo hipotezo, da vendarle gre za izrazito in pretirano poseganje politike v policijo. Ne samo v kadrovanje, ampak tudi v čisto operativne odločitve policije. In tisto, veste, kar ne razumete čisto natančno, kaj pomeni v tem primeru politično kadrovanje. Kaj pomeni politično kadrovanje. Ne to, kar pravite, da mi pa že ne kadrujemo politično, saj imamo celo v kabinetu notranjega ministra, enega zaposlenega iz SD-ja. Ni to to. Politično kadrovanje je, ko politika, ko politika posega na polje kadrovanja v sistemu policije, čeprav za to nima pristojnosti. In minister sam govori, da nima pristojnosti, da je to vse v rokah, da je to vse v rokah generalnega direktorja policije in vodstva policije, ampak praksa kaže, da to ni res. Praksa kaže, da to ni res.</p>
               <p>In da mnoge premestitve znotraj policije tečejo mimo vednosti generalnega direktorja. Zanje ve šele post festum, potem ko je pač treba kakšno stvar podpisati. In to je ta realnost, to mi očitamo, ko govorimo o političnem podrejanju policije. Žrtve pa je teh 8 tisoč policistov, ne krivih, ne dolžnih, ki hočejo pošteno opravljati svoje delo, svoje poslanstvo, in vsekakor čutijo, da so javni servis za državljane. Oni so žrtve, boli jih, verjemite, če govorite kaj s policisti. Jaz ne vem, a govorite kaj z njimi. S policisti na terenu. Boli jih, da ljudje govorijo o njih kot o politični policiji, strankarski policiji in kdo ve kaj še vse. Ni jim vseeno. In tudi ni vseeno, ko zaupanje v poklic policista v dveh letih zdaj padel praktično na skoraj na nulo, ljudje preprosto temu poklicu ne zaupajo. Žalostno in škoda. In škoda. Tudi varnostno ni v redu, da se to dogaja. Policist je bil tisti, na katerega se seveda v neki stiski, ali pa ko je nekaj narobe, na prvega obrnemo. In to želimo tudi v prihodnje. In to sem prepričan, da tega do konca uničiti pa vendarle ne morete.</p>
               <p>Ne bom podrobneje o predlaganih priporočilih v zvezi s to sejo, ker tako ali tako ste jih zavrnili. Je pa seveda argumentacija vlade, da bi bile predčasne volitve škodljive za to državo, ker se ne bi mogli uspešno spopadati z epidemijo, ker bi pretila nevarnost novih in novih neredov. Trditev, ki je dejansko nekje priletela iz vzporednega sveta. Kot da se ne ve, kdo je vzrok in zakaj je to nezadovoljstvo med državljani Republike Slovenije takšno kot je. Še celo grozi se, da bi bilo ob tem potrebno še okrepiti posredovanje policije, torej v bistvu še okrepiti represijo, kar je pravzaprav dobesedno grožnja. In človek se vpraša in ali bomo sploh dočakali redne volitve. Saj jaz dvomim, da bo v času, ko bo čas za redne volitve, da bo situacija glede na to, kar imamo zdaj, kaj bistveno drugačna. Jaz dvomim, če bo kaj bistveno drugačna. A bi potem tudi kar redne volitve preskočili zaradi tega, ker imamo epidemijo in to neverjetno nevarnost, da se bo vse sesulo, če bomo šli na volitve?</p>
            </sp>
            <sp xml:id="SDZ8-Izredna-85-2021-10-26.sp192">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa.</p>
               <p>Besedo ima državni sekretar Franc Kangler.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp193">
               <speaker>FRANC KANGLER:</speaker>
               <p>Hvala lepa, spoštovani predsedujoči. Spoštovani gospod poslanec.</p>
               <p>Veliko stvari v vašem nastopu ste zavajali javnosti. In če smo že pri kadrovskih menjavah, pa povejte, zakaj je vaš minister Poklukar zamenjal generalnega direktorja policije, ko je prevzel funkcijo Veličkega. Povejte, zakaj je zamenjal generalnega direktorja NPU-ja Majheniča in imenoval Muženiča. Veste, v preteklosti se je veliko ministrov zamenjalo in se je tudi zamenjalo veliko direktorjev policije. In nam to očitate, kar ste sami pred tem počenjali. Vi lahko kimate z glavo, kolikor hočete. Kakšen je pa bil odnos med vašim ministrom Poklukarjem in bivšo generalno direktorico Bobnarjevo, pa boljše da jaz tukaj ne spregovorim, ker ni za javnost. Ker ni za javnost. Jaz pa vem. Ljudje, ki delajo v kabinetu ali pa na generalni policijski upravi, pa vedo povedati, kakšen je bil odnos bivšega ministra Poklukarja do ženskega spola in do generalne direktorice policije gospe Bobnar. Bolje, da o tem ne spregovorimo, pa vendar. Govorite, da nekatere kadrovske stvari gredo mimo dr. Antona Olaja. Ničesar ne gre mimo dr. Antona Olaja, ničesar, to je laž. Dr. Anton Olaj je bil na predlog ministra imenovan za generalnega direktorja in on je odgovoren za policijo in kompletno kadrovsko strukturo. Pa ja ne boste ministru prepovedali, če pozna kakšnega kriminalista ali ima prijatelja v policiji, da ne sme imeti razgovora z njim. Tako kot jaz, ki poznam en kup policistov, imam en kup prijateljev, da ne sme nihče mene obiskati v kabinetu ministra. Pa lepo vas prosim, pa kje mi živimo. Tako kot ste meni želeli očitati, kaj sem večkrat delal pri generalnem direktorju policije. A veste, kaj sem delal? Ukvarjal sem se s problemi policije, to, kar prejšnji minister ni rešil problema. Da je podhranjena pomorska policija, da nima niti enega plovila, da <stage>/ nerazumljivo/</stage> stoji, da P66 stoji več kot tri in pol leta, pa nobenega ni glava bolela. Da ste policistom talali stare TBS-ke, ki stanejo 103 evre, namesto, da bi jim nove kupili, v preteklosti. Eno majico za celi dan v letni sezoni. Še danes nimajo pomorska policija uniforme, 30 let po samostojnosti nimajo svoje uniforme. Kakšna je helikopterska eskadrilja? Kakšna je mornarica slovenske policije? Kakšni so pogoji na policijski upravi Ljubljani za delo ali pa na Štefanovi ulici MNZ? Ta vlada bo ta problem rešila, je že. Nekateri ste omenjali odnos sindikata z vodstvom MNZ-ja. Jaz sem bil s strani vlade postavljen za glavnega pogajalca v času policijske stavke. Vse smo se dogovorili, vse. S PSS-jem smo se vse dogovorili. Je pa res, da je drugi sindikat užaljen, ker smo se mi vse dogovorili, da policisti, nadzorniki na državni meji dobijo 150 evrov vsaki mesec, bruto, zraven, policisti na ulici 140 evrov, tehnično osebje, podpora logistiki, v policiji, to so čistilke, puškarji, vzdrževalci vozil, administratorke, pa 100 evrov. Ker si zaslužijo. Ne vem, zakaj vi prej tega niste uredili, za slovenske policiste. In očitat politično kadrovanje. Lepo vas prosim. Kje, kdaj, kako? Prezirate pa nadzore, ki so bili na NPU-ju in generalni policijski upravi narejeni, to pa prezirate, pa jih vi dobro poznate, gospod Medved, zelo dobro, ker veste nekaj več, kar vem jaz, minister ali pa celo direktor policije. Na odboru ste izjavil par besed, ki ste neposredno bil v stiku ali pa imel informacijo, kaj se dogaja v notranji zaščiti, v zvezi <stage>/ nerazumljivo/</stage> kadrovske zadeve. In na odboru sem vas jaz lepo opozoril, da ste pa dotično osebo, ki je sicer niste vi imenoval z imenom, priimkom, na nek način namočil, ker ste o vsebini govoril, ki je lahko vedela samo ta oseba. Pa ste sicer to zanikal.</p>
               <p>Mene osebno pa ne boste prepričal. Ampak jaz se danes tukaj, kot predstavnik Vlade, sprašujem, kdo je spolitiziral policijo, da vi več veste, kot pa direktor policije? Še direktor policije ni vedel za notranje zaščitni nadzor v enem postopku. Prav danes sem to preveril pri direktorju, generalnemu direktorju, dr. Anton Olaju. Iz vaše razprave sem pa jaz zasledil, da vi pa ste vedel. Kako je to mogoče? In to iskreno tukaj povem in sem vam tudi povedal na odboru, matičnem.</p>
               <p>Ne rabite se bat, spoštovani gospod poslanec, da ne bo rednih volitev. Redne volitve razpiše predsednik države, Borut Pahor. Sem prepričan, da bo sledil zakonskim obveznostim, ki mu narekujejo, kdaj in kako in v katerem obdobju mora razpisat redne parlamentarne volitve. Tega si pa gospod Pahor ne bo privoščil, da ne bi razpisal rednih parlamentarnih volitev. Zagotovo jih bo, verjemite mi. Toliko demokrata pa gospod Pahor je.</p>
            </sp>
            <sp xml:id="SDZ8-Izredna-85-2021-10-26.sp194">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa.</p>
               <p>Replika, gospod Rudi Medved.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp195">
               <speaker>RUDI MEDVED (PS LMŠ):</speaker>
               <p>Hvala lepa.</p>
               <p>Gospod državni sekretar, vi želite na vsak način nek urbani mit ustvarit, o mojem vedenju o dogajanju znotraj policije, predvsem pa, nenehno ponavljate, da sem bil jaz, ki sem sedel v tej dvorani, minister pa tamle, da sem jaz takrat vedel, da poteka kakšen sestanek med tožilci pa policisti. Kako? Kako?</p>
               <p>Je pa bilo, seveda, par dni prej, pa tudi minister je, mislim da, na enem odboru povedal, da policisti tožilcem niso prinesli ničesar oprijemljivega, da bi to lahko ukrepalo v zadevi vodje teh protestov. To je minister sam povedal, da niso nič oprijemljivega prinesli, pa par dni prej je bilo to v časopisu. Jaz pa potem naj bi pa z nekega sestanka… Pa kaj jaz vem, kakšni sestanki tečejo pri vas.</p>
               <p>Kar zadeva odnos med generalno direktorico policije in ministrom za notranje zadeve, Poklukarjem, sem prepričan in tudi, videl sem, seveda, večkrat, da je bil ta odnos absolutno zelo, zelo profesionalen in sta tudi odlično sodelovala, kar je pomembno. Saj ni nihče nikoli rekel, da minister za notranje zadeve ne sme sodelovati z generalnim direktorjem policije, ja, popolnoma normalno, pa tudi vi, če ste sekretar, popolnoma normalno, da sodelujete s policijo, ja kakopak. Zdaj, kaj vi veste, da ne boste govoril za javnost, to jaz ne vem, ampak kolikor sem jaz bil tudi na sestankih, ker smo imeli velikokrat tudi z Ministrstva za javno upravo kakšne zadeve povezane s policijo, predvsem kar zadeva plače, seveda, je bil ta odnos profesionalen. Vaš profesionalen odnos do sindikatov se pa kaže sedaj v tem zadnjem sklepu generalne policijske uprave, da morajo sindikati vse gradivo, policijski sindikati, oba sindikata, vse gradivo v zvezi z delovanjem policijskih sindikatov najprej poslati generalni policijski upravi, da ta verificira, če gredo lahko stvari v javnost. To se je pa zgodilo te dni.</p>
            </sp>
            <sp xml:id="SDZ8-Izredna-85-2021-10-26.sp196">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa.</p>
               <p>Besedo ima gospod Samo Bevk, pripravi naj se Boštjan Koražija.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp197">
               <speaker>SAMO BEVK (PS SD):</speaker>
               <p>Hvala lepa za besedo, gospod podpredsednik.</p>
               <p>Spoštovani zbor!</p>
               <p>Slovenija je demokratična republika. Slovenija je pravna in socialna država. V Sloveniji ima oblast ljudstvo. Državljanke in državljani jo izvršujejo neposredno in z volitvami po načelu delitve oblasti na zakonodajno, izvršilno in sodno. Vse to je zapisano v Ustavi Republike Slovenije, katere 30. letnico bomo obhajali konec letošnjega decembra. Načelo delitve oblasti slovenska ustava umešča ob načelu ljudske suverenosti, njegov namen pa je preprečiti zlorabe oblasti, saj gredo te vselej na račun ljudstva oziroma na račun pravic posameznika. Žal je v času te vlade v marsičem suspendirano načelo delitve oblasti, kar se še posebej izraža v vladanju s pomočjo vladnih odlokov pod pretvezo obvladovanja epidemije korona virusa, kljub temu, da je doslej Ustavno sodišče že razveljavilo vrsto predpisov. Zato bi bilo moje priporočilo vladi sledeče. Če že imate težave s spoštovanjem Ustave, težave z vladavino prava in človekovimi pravicami, težave s svobodo izražanja misli, govora, javnega nastopanja, tiska in drugih oblik javnega obveščanja in izražanja, spoštujte vsaj deset božjih zapovedi. Še bolje pa bo bilo, če bi se vlada, predsednik in ministri ravnali po moderni alternativi znanega dekaloga zapovedi, ki jih je bod dal Mojzesu na Sinajski gori. Prvič, bodi odprtega duha in pripravljen, da spremeniš svoja prepričanja na podlagi novih dokazov. Drugič, trudi se, da bi razumel to, kar je najverjetneje res in ne verjemi kar si želiš verjeti. Tretjič, znanstvena metoda je najbolj zanesljiva pot za razumevanje sveta. Četrtič, vsaka oseba ima pravico do nadzora svojega telesa. Petič, ni nujno verjeti v boga, da bi bili dobra oseba ali da bi živeli polno in smiselno življenje. Šestič, zavedaj se posledic svojih dejanj in sprejmi, da moraš biti odgovoren za njih. Sedmič, z drugimi ravnaj tako, kot bi sam želel, da drugi ravnajo s teboj in kot lahko razumno oceniš, da oni želijo, da se ravna z njimi. Razmišljaj o njihovi perspektivi. Osmič, odgovorni smo, da vzamemo v obzir druge, vključno s prihodnimi generacijami. Devetič, ne obstaja samo en pravilen način, kako živeti. In deseta alternativna zapoved sodobnega sveta, zapustite svet kot boljši kraj v primerjavi s tistim, ki ste ga našli. Teh deset alternativnih zapovedi današnjega sveta je povzeto po knjigi Ateistično srce, humanistični razum in upam, da bodo na vladi ravnali vsaj po kateri od teh zapovedi. Hvala lepa.</p>
            </sp>
            <sp xml:id="SDZ8-Izredna-85-2021-10-26.sp198">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa.</p>
               <p>Besedo ima Boštjan Koražija, pripravi naj se mag. Andrej Rajh.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp199">
               <speaker>BOŠTJAN KORAŽIJA (PS Levica):</speaker>
               <p>Spoštovani predsedujoči, najlepša hvala za besedo.</p>
               <p>Bom kar pri besedi, besedo ostal. In to je ključni problem te trenutne vlade, da ima konstanten problem z besedami. Se pravi, nikoli ne držijo besede, težko se držijo besed oziroma jih tudi čisto narobe uporabljajo ali jih pa celo kar, vam direktno povem, zlorabljajo. In bom šel kar po vrsti. Glejte dejansko, kar se tiče nedržanja besede. Gospod Hojs je nepreklicno odstopil. Dejansko nepreklicno pomeni, da je zagotovo nepreklicno odstopil. Se pravi, imate ljudi, ki ne držijo besede oziroma ne želijo držati besede. Potem bojite se besed, pisanih, izrečenih kritičnih v medijih in seveda zaradi tega, ker imate pač problem s kritičnimi besedami, želite utišati in uničiti STA, RTV in od par dni nazaj tudi POP TV. Če še ne veste, je gospod predsednik vlade zelo nevljudno napadel medijsko hišo POP TV na zelo, zelo grd način. Gremo naprej, potem imate z besedami spet problem, ko gre za zakonske zapise oziroma besede, ki so v zakonih oziroma ki so pravne besede. Ko dobite sodbe, imate spet problem s tem, s kritičnimi besedami in seveda napadete tožilstvo, sodišča, Ustavno sodišče in tako naprej. In to je dejansko vaš največji problem, da konstantno manipulirate z besedami, in to ste tudi danes na seji tukaj vsi s koalicije zelo dobro pokazali, pa tudi očitno imate neko, bom rekel, mogoče celo neke vrste večerno šolo na vladi oziroma na ministrstvih, kjer vas učijo tega trumpovskega uporabljanja besed, ki so eno veliko, bom rekel, skrpucalo, ampak imajo pa učinek, ki ga želite doseči, da ljudje ne verjamejo, da so zmedeni, da jih je strah, ker to je tudi bil osnovni namen teh Trumpovih nastopov oziroma samega nastopanja. In to je res velik problem pri vas. Konstantno – in to sem že tudi govoril na seji odbora – ljudje vam ne verjamejo na besedo, ne samo zato, ker je ne držite, ampak zato, ker jo konstantno spreobračate. In vaš osnovni problem je beseda in to se bo tudi potem na koncu zaključilo z zadnjo besedo. In zadnjo besedo bojo imeli volivci, volivke, ki jo pač morajo dobiti. In s to zadnjo besedo bodo to tudi pokazali, da si želijo boljše družbe, lepše družbe in družbe, ki ne samo, da se z besedami igra, ampak tudi besedo drži. In vi, vlada in koalicijski poslanci ste oziroma niste, v tem primeru bom kar se obrnil direktno na državnega sekretarja oziroma bom raje kar uporabil gospoda ministra Hojsa, dejansko pravi moški oziroma pravi mož drži besedo, tisti, ki pa ni pravi mož oziroma ki ni pravi moški, pa besedo požre in odide s prizorišča dol, po domače povedano, če želite na tak način. In vi si ne zaslužite nadaljnjega vladanja oziroma oblasti, ker je to pač enostavno dobesedno preveč za to državo in to naše ljudstvo. In res je prav, da gremo čim prej na predčasne volitve, pa ne samo zato, da bi si želeli oblasti, ker če bi si želeli, res tako grozno želeli oblasti, potem bi se že vendar tudi preobrat oblasti zgodil vmes v tem času, ampak dejansko si želijo ljudje, ljudstvo ne samo, da se spremeni oblast, ampak da se spremeni vzdušje v tej naši državi, ki je trenutno dobesedno zanič.</p>
               <p>Hvala.</p>
            </sp>
            <sp xml:id="SDZ8-Izredna-85-2021-10-26.sp200">
               <speaker>PODPREDSEDNIK BRANKO SIMONOVIČ:</speaker>
               <p>Hvala lepa.</p>
               <p>Besedo ima državni sekretar, Franc Kangler.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp201">
               <speaker>FRANC KANGLER:</speaker>
               <p>Ja, bom kratki. Spoštovani poslanec Levice, gospod Koražija, vi ne držite besede, pa vaš predsednik Luka Mesec. On je prelomil besedo o podpori Vlade Marjana Šarca. Vi ste zrušili vlado, vi Levica. Vi nosite odgovornost, vi ne držite besede. Za enkrat v koaliciji držijo si besedo. Koalicija je trdna in dela. Koalicija ne izključuje, koalicija povezuje vi pa izključujete.</p>
            </sp>
            <sp xml:id="SDZ8-Izredna-85-2021-10-26.sp202">
               <speaker>PODPREDSEDNIK BRANKO SIMONOVIČ:</speaker>
               <p>Izvolite replika, Boštjan Koražijo.</p>
            </sp>
            <sp xml:id="SDZ8-Izredna-85-2021-10-26.sp203">
               <speaker>BOŠTJAN KORAŽIJA (PS Levica):</speaker>
               <p>Da razčistimo to konstantno zlorabo besede kdo je za kaj kriv. Sedaj bom pa skoraj direktno povedal. To, kar je tudi gospod Počivalšek osebno v intervjuju v juniju povedal javno v medijih v javnost, da so bili SMC glavna gonilna sila pri ustanovitvi te nove 14 vlade. Tako, da nehajte s tem, ker so se že gospodje novembra skoraj vse dogovorili in to je to.</p>
            </sp>
            <sp xml:id="SDZ8-Izredna-85-2021-10-26.sp204">
               <speaker>PODPREDSEDNIK BRANKO SIMONOVIČ:</speaker>
               <p>Predlagam, da gremo naprej.</p>
               <p>Mag. Andreja Rajha, vidim, da ga ni v dvorani. Besedo ima Lidija Ivanuša, pripravi naj se Tina Heferle.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp205">
               <speaker>LIDIJA IVANUŠA (PS SNS):</speaker>
               <p>Podpredsednik, hvala za besedo. Lep miren dober večer vsem skupaj!</p>
               <p>Strinjam se, da so razmere v Sloveniji zaskrbljujoče. Res je, ker nihče ne odgovarja, ko predsednik Vlade in minister za obrambo dobita po pošte grožnje z naboji. Nihče ne odgovarja za transparente in pozive smrt Janšizmu, ki jih lahko prosto zagovarjajo tudi ljudje zaposleni na javni televiziji, ki jo plačujemo vsi davkoplačevalci. Tistim, ki podpirajo tranzicijsko levico je dovoljeno vse pa res čisto vse. Ta seja je samo še eden poizkus oklepanja oblasti s strani leve opozicije ob tem pa je tudi zapravljanje časa in denarja vseh davkoplačevalcev. Namesto te seje bi danes lahko sprejemali zakone, ki bi olajšali katerokoli od skrbi naših državljanov in državljank. Lahko bi govorili o tistih, ki so najbolj potrebni pomoči, o Slovencih, ki živijo pod pragom revščine, ampak ne, mi ponovno govorimo in razpravljamo o tem, da slovenska levica v Sloveniji vidi le eno mogoče oblast in to je samo sebe.</p>
               <p>Prihajam iz okolja, kjer smo ljudje navajeni delati, kjer vsakoletne počitnice in polno obložena miza niso samoumevne. Poznam stiske ljudi, nekaj sem jih v življenju tudi sama doživela, ves čas delam, se borim, da bi življenje mojega otroka bilo čim lepše in čim bolj brezskrbno in vsi otroci v Sloveniji si zaslužijo takšno življenje. To je cilj, ki bi ga moral imeti vsak izmed nas 90 v tej dvorani pa ga nimajo vsi. Ne nekaterim kolegom in kolegicam tukaj je cilj izključno oblast in oprostite moram biti direktna basanje davkoplačevalskega denarja v svoj žep res ni namen te službe. Danes nismo tukaj, ker bi bila Slovenija v politični krizi. Trenutno Vlado je sestavila stranka z največ glasovi na prejšnjih volitvah. Naslednjo vlado naj prav tako sestavijo tisti, ki od Slovencev in Slovenk prejmejo največ glasov. Le tako je slišan glas vseh in tako je delovanje demokracije v polnem zagonu. Volitve bodo naslednje leto. Sprašujem se zakaj leva opozicija ne more počakati še teh nekaj mesecev. Kaj je glavni razlog? Ali vam zmanjkuje denarja, ki ste ga prej prek raznih povezav dobivali iz javnih sredstev. Vprašanje ni, kdaj bodo volitve. Vprašanje je, kaj lahko v tem času do volitev še storimo za Slovenke in Slovence. Mene ne zanimajo obljube, zanimajo me dejanja. Dovolj je bilo takšnih sej, kjer poslušamo o tem, kako bi leve stranke morale biti na oblasti. Naša služba in naša dolžnost je, da odločamo v dobro vseh državljanov in državljank in ne v korist elit. Želim, da v tej dvorani sprejemamo zakone za ljudi, zakone za boljše življenje vseh, zakone, ki bodo to razdeljeno družbo ponovno povezali.</p>
               <p>Naj bo Slovenija država, na katero bomo vsi ponosni in v kateri bodo vsi želeli živeti. Zato, spoštovani kolegi iz leve opozicije, nehajte metati polena pod noge državljanom in državljankam Slovenije. Začnite delati v dobro vseh in začnite sodelovati.</p>
               <p>Hvala.</p>
            </sp>
            <sp xml:id="SDZ8-Izredna-85-2021-10-26.sp206">
               <speaker>PODPREDSEDNIK JOŽE TANKO:</speaker>
               <p>Hvala lepa.</p>
               <p>Besedo ima Tina Heferle, za njo pa bo razpravljala mag. Elena Zavadlav Ušaj.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp207">
               <speaker>TINA HEFERLE (PS LMŠ):</speaker>
               <p>Hvala lepa za besedo, podpredsednik. Lep dober večer.</p>
               <p>Moram reči, da me je današnja razprava, ki je bila zelo burna in zelo daleč od teme, o kateri bi v resnici morali govoriti, zelo razžalostila, predvsem pa me je ta zadnja razprava kolegice zelo začudila. Na eni strani se predstavniki koalicije hvalijo, da sprejemajo zakone za ljudi, po drugi strani te iste zakone, ki jih ta ista koalicija sprejema, oni sami ne upoštevajo. Na eni strani se kolegica pred mano izraža, pač skrb za vse otroke, na drugi strani se ne vpraša, kako pa recimo otroci zaposlenih na STA-ju živijo, ko jim vlada že 299 dni ne plačuje za opravljeno delo. To je ta dvoličnost, ki jo ta vlada iz dneva v dan kaže, in današnja razprava, z vsem dolžnim spoštovanjem do vseh nas v tej dvorani, kaže največje dno slovenske trenutne politike. Največje dno. In skrb vzbujajoče razmere v naši državi so alarmantne.</p>
               <p>Vi lahko še tako kažete, mahate z listki, z razpredelnicami, z grafi, s takšno in drugačno gospodarsko rastjo, bonitetno oceno, ne vem kaj še vse. Lahko mahate, ampak če delate iz dneva v dan vse za to, da nam naša parlamentarna demokracija umira dejansko pred našimi očmi, potem, pa zdaj govorim spoštovanim državljankam in državljanom, ki nas morda ob tej uri še poslušajo, dragi državljani, vam to nič ne pomeni oziroma nič ne pomaga. Ker ko boste enkrat na svoji lastni koži občutili, kaj pomeni, ko v državi izgubimo demokracijo, takrat se bojim, da bo za vas, za nas že prepozno.</p>
               <p>Ta temelj demokracije, pogoj za obstoj demokracije, je spoštovanje temeljnih načel delitve oblasti, spoštovanje zakonov in zakonodaje, spoštovanje sodnih odločb, spoštovanje sodišč in sodstva, in nenazadnje je temelj demokracije tudi obstoj politične odgovornosti, ko za to nastanejo okoliščine. In dokler bomo imeli takšne predstavnike vlade, ki imajo za seboj takšen nahrbtnik, kot je prej lepo opisal za vsakega posebej kolega Rudi, se bojim, da še enkrat tonemo v vse prej kot demokracijo. Tonemo v nekaj drugega, v neko drugačno državno ureditev. In če se kdo sprašujemo, kaj bi pa mi, recimo mi v LMŠ-ju, naredili drugače, vam lahko takoj odgovorim. Začeli bi pri temeljih, in to je spoštovanje zakonov, ki se sprejemajo v tej hiši. Ta vlada ne spoštuje Zakona o STA-ju, ne spoštuje Zakona o državnem tožilstvu, ne spoštuje sodnih odločb, norca se dela iz vseh državljanov praktično. In ko enkrat pristanemo na to, ko enkrat pristanemo na to, da pravila igre pač ne veljajo za vse enako, nam demokracija umira pred očmi. Na eni strani imamo vladne veljake, ki selektivno izbirajo, katere zakone bodo uporabljali, katere ne, na drugi strani pa imamo vse normalne državljane, ki pa plačujejo denarne globe, denarne kazni v višini več kot 2 milijona evrov na podlagi – pazite – ugotovljeno neustavnih odlokov, razveljavljenih s strani Ustavnega sodišča, ki jih je sprejela ta ista vlada. To je milo rečeno posmeh vsem nam, s tem mislim vsem nam državljanom. In jaz moram priznati, da sem iskreno, iskreno razočarana in žalostna, da kolikorkoli se trudimo govoriti, razlagati, utemeljevati, citirati odločbe Ustavnega sodišča, citirati odločbo Vrhovnega sodišča, citirati odločbo Upravnega sodišča, citirati določbe zakonov, razlagati, da hierarhija pravnih aktov vendarle ima svoj smisel, računovodski standardi žal ne morejo biti nad zakonom in tako naprej, kolikor se trudimo na tak ali drugačen način, na miren ali malce bolj čustven, vedno naletimo ob steno in na vašo ignoranco. In še enkrat bom ponovila tisto, kar se mi zdi najbolj ključno, da državljani končno dojamejo, ko jim mečete pesek v oči. Lahko se pod pretvezo, da se borite za življenjske težave državljanov, lahko se skrivate pod temi besedami, ampak, spoštovani državljani, ko vam bo demokracija umrla pred očmi, ko boste končno občutili posledice neobstoja demokratične države, takrat bo prepozno. O tem pričajo zgodovinska dejstva. In jaz si ne želim za našo državo, da se to zgodi. Se pa hudo močno bojim, da pod takim tempom kot ga peljete vi, spoštovana koalicija, bomo tam še prej, preden bomo sploh dojeli, da smo tam.</p>
            </sp>
            <sp xml:id="SDZ8-Izredna-85-2021-10-26.sp208">
               <speaker>PODPREDSEDNIK JOŽE TANKO:</speaker>
               <p>Hvala lepa.</p>
               <p>Nadaljujemo z razpravo. Besedo ima mag. Elena Zavadlav Ušaj, za njo bo razpravljala Alenka Jeraj.</p>
               <p>Izvolite, imate besedo.</p>
            </sp>
            <sp xml:id="SDZ8-Izredna-85-2021-10-26.sp209">
               <speaker>MAG. ELENA ZAVADLAV UŠAJ (PS SDS):</speaker>
               <p>Hvala za besedo, podpredsednik. Prav lepo pozdravljen državni sekretar in ostale kolegice in kolegi.</p>
               <p>Ne bom ponavljala začetka, to kar je kolega Jure Ferjan že povedal glede izjav koalicijskih partnerjev pri odstopu prejšnjega predsednika vlade Marjana Šarca, ampak bom samo povzela, kaj ste si očitali drug drugemu. In sicer podtikanje, komolčenje in kadrovsko kupčkanje, ni bilo timskega dela, da je vsak iskal svoj prostor pod soncem in da se je čoln ves čas majal, da je bilo najlažje oditi in pustiti. To je bilo izrečeno in jaz kadar to preberem večkrat, vidim da dejansko te iste besede tudi uporabljate napram sedanji Vladi, kar pomeni, zakaj ste vi odstopili in zakaj ste se prvotno sploh združili. Edini razlog je bil zato, da ste izključevali največjo vladno stranko, stranko SDS in seveda predsednika Janeza Janšo. In tako je tudi danes. Edini skupni cilj, ki ste ga imeli pri podpisu sporazuma je, da ne boste sodelovali z nami, z največjo vladno stranko kot tudi ne s predsednikom Janezom Janšo. Vse ostalo se pa enako ujema. Vi očitate tej Vladi, da podtikamo razne zakone, da potikamo stvari v odloke, da kadrujemo, kadrovsko kupčkanje, da ni pravi tim, ampak da je stranka SDS tista, ki vse odloča znotraj koalicije, kar seveda spet ne drži. In da je bilo najlažje oditi, je pa povsem jasno bilo, zaradi tega, ker niste mogli več sodelovati. Ne razumem pa tega kar je izjavil pred mano kolega Medved, in sicer, da popolnoma logična in naravna odločitev je bila, da je Marjan Šarec odstopil. Jaz mislim, da tukaj notri se sprejemajo politične odločitve, če pa že gremo na neke naravne odločitve, pa ne razumem potem te trditve, zakaj pa potem se ponovno odločate za združevanje, če je to spet neka naravna odločitev. Če takrat verjetno niste uspeli sodelovati, tudi v nadaljevanju ne boste uspeli sodelovati.</p>
               <p>Pa pojdimo na predlagateljeve besede v besedilu in sicer, da v očeh tistih prvih prebivalcev Slovenije bi morala ta Vlada odstopiti. In da zaplinjamo ulice, mimoidoče, otroška igrišča, in da ta Vlada vlada samo z nasiljem. Zdaj pa vas bom jaz vprašala, ali je res to kar trdite, a na sliki vidite, da so to prvi prebivalci Slovenije? Jenull, Zlatko Stevanović. So to prvi prebivalci. Namreč to so organizatorji protestov, neprijavljenih protestov. In ali res branijo neke vrednote Slovenije, če vidimo, da so na protestih simboli prejšnje države. Tudi verjetno ne. In zakaj pride do takih odločitev policije, pa je videti, protesti so nasilni. In če vse skupaj pogledamo, zakaj potem policija, ki ji očitate stalno kaj dela, seveda saj mora, saj to je po Ustavi, da mora ščitit. Mora ščititi, če ni mirnega zbiranja in ni mirnih javnih zborovanj, mora ščititi javno varnost in te javne varnosti na teh protestih ni bilo. In tudi je morala ščititi širjenje nalezljivih bolezni. Če imamo še predstavnike v opozicijskih strankah, ki so se udeležili protestov pa brez zaščitnih mask in še pozivali so na proteste, to dejansko potem, mora potem policija sama nekaj ukrepati, če sami ne pripomorete k temu, da bi bile razmer v državi boljše. In kar je potem pika na i še bila, zakaj je bilo uporabljeno vse to kar ste izpostavili, od vodnega topa, do solzilca, zardi tega, ker sami ste spodbudili, kadar si je predsednik Janez Janša gostil vrh Evropske unije in Zahodnega Balkana, ja seveda, ne moremo se pokazati navzven kakšna država smo, pa vendar moramo biti odgovorni. Moramo biti odgovorni za to, da se v naši državi ne zgodijo incidenti. Sami ste pa tudi v predlogu zapisali, da v skladu s smernicami Amnesty International o uporabi sile, se solzivec lahko uporablja samo v primerih, ko je nasilje splošno razširjeno, da bi se razgnalo množico in samo v primeru, da nasilja ne ustavijo nobeni drugi načini in to se je točno to zgodilo. Policija je pozivala, da se množica razprši, da gredo domov, ampak ne, ljudje so vztrajali, protestniki so vztrajali in tisti, ki sem jih prej omenila, so tudi še spodbujali k vztrajanju. Kaj pa ne razumem pri vsemu skupaj, je to, da kako so starši pripeljali otroke na proteste. To je neodgovorno starševstvo. Če že sami so se odločili, da bodo se udeležili protestov, naj se udeležijo, ampak ne otroke zdaj vlačit tja in potem še se tukaj razpihuje, da je policija tudi na otroke metala solzivec. Tako da je treba pogledat zadeve iz različnih kotov, zakaj so v policiji postopali na način, kot so postopali.</p>
               <p>Potem nadalje, govorite, da edina rešitev bi bila nova koalicija, ki bo skrbela za ljudi in hkrati, na današnji seji, predhodni seji, odkorakate ven iz dvorane, ko se res nekaj sprejema za ljudi, da bodo ljudje imeli nekaj več in kar je najhujše, še sindikati to podpirajo, da se ljudem ne da več. In, tudi niste podpirali odločitev, ki so bile sprejete v PKP paketih, ki so tudi bile za državljane in državljanke in seveda tudi za gospodarstvo. Zato, da imamo danes take kazalnike, kot so bili povedani, da se ne bom ponavljala, ker želim pustit še nekaj časa za kolegice in kolege za mano.</p>
               <p>Moti vas verjetno pa tudi to, da ne samo koalicijski župani in tisti, ki so podporniki teh strank, ki smo v koaliciji, ampak tudi ostali, tisti, ki so mogoče bili podporniki, vas strank v opoziciji, to Vlado hvalijo in hvalijo tudi odločitve, ki jih sprejema in seveda hvalijo tudi delo predsednika Vlade, Janeza Janše. Vse to boli, seveda, da boli, ampak, rezultati kažejo, kazalci kažejo in tu, to je neizpodbitno dejstvo, kar je pa najhuje, je pa to, da ste v Slovenijo pripeljali misijo<stage>(?)</stage> Evropskega parlamenta, ki naj bi ugotovila dejansko stanje spoštovanja demokracije, pravne države in temeljnih pravic, pod vodstvom <stage>/ nerazumljivo/</stage> <stage>/ nemir v dvorani/</stage> In dejansko,…</p>
            </sp>
            <sp xml:id="SDZ8-Izredna-85-2021-10-26.sp210">
               <speaker>PODPREDSEDNIK JOŽE TANKO:</speaker>
               <p>Prosim za mir v dvorani.</p>
            </sp>
            <sp xml:id="SDZ8-Izredna-85-2021-10-26.sp211">
               <speaker>MAG. ELENA ZAVADLAV UŠAJ (PS SDS):</speaker>
               <p>…kaj se je zgodilo? Zgodilo se je to, da…</p>
            </sp>
            <sp xml:id="SDZ8-Izredna-85-2021-10-26.sp212">
               <speaker>PODPREDSEDNIK JOŽE TANKO:</speaker>
               <p>Mir!</p>
            </sp>
            <sp xml:id="SDZ8-Izredna-85-2021-10-26.sp213">
               <speaker>MAG. ELENA ZAVADLAV UŠAJ (PS SDS):</speaker>
               <p>…da so videli, kakšna je slika v Sloveniji, da smo razdeljeni na dva pola in to je edina težava. Vse ostalo, da javne institucije v Sloveniji delujejo in da bistvenih ugotovitev, da ni bilo nobenih sistemskih kršitev v Republiki Sloveniji in niso imeli kaj podati. In, tudi ni razlogov, da bi Evropska komisija in Evropski parlament nad Republiko Slovenijo ukrepali. In zdaj tu ste izgubili še tiste adute v rokah, ki ste jih imeli. Zato potem morate sklicevati takšne seje, kot je današnja, da se potem lahko sliši mogoče še tistih par besed, ki se jih lahko sliši, ker mislim, da kaj dosti več vam tudi ljudje ne bodo verjeli.</p>
               <p>Še huje pa je to, kajne, ker, na konec koncev hočete pokazat, da Slovenija ni cenjena pri evropskih državah. Ne, predsednik slovenske Vlade, Janez Janša, je prejel nagrado osebnost leta 2020, srednje in vzhodne Evrope, za izjemne dosežke in prispevek voditeljsko<stage>(?)</stage> Evrope <stage>/ aplavz v ozadju/</stage> in to vas boli, to je dejstvo, boli vas in mi bomo delali uspešno naprej…</p>
            </sp>
            <sp xml:id="SDZ8-Izredna-85-2021-10-26.sp214">
               <speaker>PODPREDSEDNIK JOŽE TANKO:</speaker>
               <p>Glejte…</p>
            </sp>
            <sp xml:id="SDZ8-Izredna-85-2021-10-26.sp215">
               <speaker>MAG. ELENA ZAVADLAV UŠAJ (PS SDS):</speaker>
               <p>…za ljudi, za Republiko Slovenijo, za varstvo tistih, ki pridejo v Republiko Slovenijo in za to, da bomo uspešna članica Evropske unije.</p>
            </sp>
            <sp xml:id="SDZ8-Izredna-85-2021-10-26.sp216">
               <speaker>PODPREDSEDNIK JOŽE TANKO:</speaker>
               <p>Hvala lepa.</p>
               <p>Glejte, kolegi, predlagam, da ste do svojih kolegov spoštljivi. Nobenega posebnega razloga ni, da bi tukaj motili eden drugega. Lepo prosim… Lepo prosim, da se držite tega, ker sicer bomo izvajali druge zadeve pa ni nobene potrebe.</p>
               <p>Prišlo je sicer vmes do naknadne spremembe. Tako, da bo najprej dobil besedo Jože Lenart, potem pa Alenka Jeraj.</p>
            </sp>
            <sp xml:id="SDZ8-Izredna-85-2021-10-26.sp217">
               <speaker>JOŽE LENART (PS LMŠ):</speaker>
               <p>Hvala za besedo.</p>
               <p>Ja, toliko je danes bilo slišati iz vseh strani. Ogromno je bilo neke hvale kaj je ta Vlada naredila, vendar bi jaz želel sedaj, spoštovane predstavnike Vlade, vprašati naslednje. Danes od začetka seja že dopoldne sem se lotil ene analitskega pristopa k Proračuna Republike Slovenije od leta 2019 pa do leta 2023. In sicer ugotavljam naslednje. Vlada 2019 je pustila dolg 31 milijard 740 milijonov. Proračun 2020, ki je zaključen je ostal dolg 3 milijarde 486 to se pravi dolg se je povečal na 35 milijard 226. Leto 2021 nam grozi dolg dodatno zadolžitev, zaradi primanjkljaja 3 milijarde 958 in skupni dolg, javni dolg Republike Slovenije se bo povečal na 39 milijard 184 milijonov. Leto 2022, proračuni v sprejemanju. Primanjkljaj 2 milijardi 472, dolg se povečuje na 41 milijard 656 milijonov. Leto 2023, proračun je bil obravnavan. Zadolžitev primanjkljaj milijardo 518, dolg se povečuje na 43 milijard 174 milijonov.</p>
            </sp>
            <sp xml:id="SDZ8-Izredna-85-2021-10-26.sp218">
               <speaker>PODPREDSEDNIK JOŽE TANKO:</speaker>
               <p>Kolega Lenart, točka dnevnega reda… Preberite si kaj ste vložili in so podpisali.</p>
            </sp>
            <sp xml:id="SDZ8-Izredna-85-2021-10-26.sp219">
               <speaker>JOŽE LENART (PS LMŠ):</speaker>
               <p>Ja, očitek Vladi kam nas je pripeljala.</p>
            </sp>
            <sp xml:id="SDZ8-Izredna-85-2021-10-26.sp220">
               <speaker>PODPREDSEDNIK JOŽE TANKO:</speaker>
               <p><stage>/ nerazumljivo/</stage> Govorim o izrednih razmerah, ravnanjih…</p>
            </sp>
            <sp xml:id="SDZ8-Izredna-85-2021-10-26.sp221">
               <speaker>JOŽE LENART (PS LMŠ):</speaker>
               <p>Tako, izredne razmere so, zaradi financ, spoštovani predsedujoči.</p>
            </sp>
            <sp xml:id="SDZ8-Izredna-85-2021-10-26.sp222">
               <speaker>PODPREDSEDNIK JOŽE TANKO:</speaker>
               <p>Govorimo o prekomernem policijskem nasilju, politizaciji, militarizacija Policije in tako naprej ne pa o proračunskih…</p>
            </sp>
            <sp xml:id="SDZ8-Izredna-85-2021-10-26.sp223">
               <speaker>JOŽE LENART (PS LMŠ):</speaker>
               <p>Ja, ves čas sem danes poslušal kakšni uspehi so te Vlade in sedaj hočem to povedati kje je pa dejansko stanje. Jaz sem bil dolžan leta 2019 15 tisoč 333 evrov. Danes to se pravi po proračunu 2023 pa bom 20 tisoč 857 evrov. Kaj to pomeni? Kam nas ta Vlada pelje z vsemi temi problemi, ki jih imamo s tem trošenjem, ko govorite kam vse kaj dajete? Največji problem pa je, da je samo zadolžitev samo leta 2023, da je zadolžitev še samo ta primanjkljaj še samo milijardo 518 pa pomeni, da veliko sredstev to se pravi povečan ne občinam ne javnim plačam niti obresti niste povečevali, ker vemo, da se dvigajo in ta dolg narašča.</p>
            </sp>
            <sp xml:id="SDZ8-Izredna-85-2021-10-26.sp224">
               <speaker>PODPREDSEDNIK JOŽE TANKO:</speaker>
               <p>Hvala lepa. Vsaj tisti, ki napadate bi predlagal, da napadate z vsebino, ki ste jo predložili v dokument. Nič od tega, kar ste sedaj govorili ni vsebina dokumenta katerega obravnavamo. Nič od tega. Besedo je zaprosil državni sekretar Franc Kangler.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp225">
               <speaker>FRANC KANGLER:</speaker>
               <p>Hvala lepa.</p>
               <p>Spoštovani poslanec, gospod Lenart. Javni dolg se je v vseh evropskih članicah Evropske unije povečal v čisto vseh to morate priznati. Sedaj tudi EU je za to, da se zmanjša v naslednjem desetletju javni dolg tudi sprejela odločitve o tako imenovani razdelitvi sredstev za blažitev covid situacije in Slovenija je dobila tu velik denar. Vi dobro veste koliko milijard, saj ste tukaj sprejemali program. Gospodarska rast, ki je tista, ki tudi zagotavlja boljše finančno stanje predvsem pa kondicija države, da si ta javni dolg lahko poveča. Na eni strani se poveča na drugi strani glede na gospodarsko rast je zagotovilo, da se anuitete, ki so kakorkoli povezane z javnim dolgom v nekem doglednem času tudi zmanjšujejo. Glede na sprejemanje proračuna Državnemu zboru za 2022, 2023 je razvidno iz vseh transferjev, ki so predvideni za to obdobje in razvidni.</p>
            </sp>
            <sp xml:id="SDZ8-Izredna-85-2021-10-26.sp226">
               <speaker>PODPREDSEDNIK JOŽE TANKO:</speaker>
               <p>Hvala lepa.</p>
               <p>Besedo ima Alenka Jeraj, za njo bo razpravljal Primož Siter.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp227">
               <speaker>ALENKA JERAJ (PS SDS):</speaker>
               <p>Hvala za besedo.</p>
               <p>Naj na začetku povem, da tisti, ki ste zahtevali sejo z napisom, da so zaskrbljujoče razmere v državi in nujne predčasne volitve, v državi je vse narobe, vas pa od 35 podpisanih tukajle sedi 8, 10, povprečno, tako da očitno niti sami ne verjamete temu, kar ste napisali.</p>
               <p>Zdaj, na zadolževanje in vse te stvari so že drugi odgovorili, jaz bi kolegu Rajhu, če ne bi odšel, samo povedala, da je njegova predsednica dala tajkunskim bankam denar, da so jih dajali naprej tajkunom, z ministrom Čufarjem sta kar dobre stotine milijonov dajala v Faktor banko, Probanko in tako naprej. Njeni kolegi v NLB-ju pa Jankoviću in vsem drugim gradbenim baronom. In še enkrat, kreditov ni dajal Janez Janša in jih ne daje predsednik vlade, ampak jih dajo bankirji, in zato bi moral danes tudi kdo sedeti, so pa za nagrado dobili milijonske odpravnine, a ne, za to, kar so delali.</p>
               <p>Zdaj pa k temi, a ne. K protestom. 42. člen pravi, da je zagotovljena pravica do mirnega zbiranja in do javnih zborovanj. Ponavljam, do mirnega zbiranja. Zakonske omejitve teh pravic so dopustne, če to zahteva varnost države ali javna varnost ter varstvo pred širjenjem nalezljivih bolezni. Vse to pri nas imamo in zato so vsi ti shodi, ki so se dogajali ali pa se dogajajo od lani, niso v skladu z zakonom. Nam očitate, da se ne držimo zakonov, ko jih pa kršijo protestniki, je pa vse okej. Torej, zelo jasno je, kaj potem, ko Ustava tole pove, temu sledi Zakon o javnih zbiranjih. In tam je določeno, da mora tisti, ki organizira shod, ga prijaviti, dobiti soglasje lastnika, kjer bo hodil, če dela to na cesti, mora dobiti dovoljenje za zaporo ceste in tako naprej. Pri nas pa vemo, da tile protestniki in organizatorji kršijo stalno zakon. Protesta sploh ne bi smelo biti, ker če ni prijavljen, protesta ne sme biti in ga mora policija razpustiti, ne pa da tamle jih čuva in zapravljamo denar, zato ker se nekateri afnajo po cestah. Lahko ti protestiraš, ampak je treba shod prijaviti, si potem na trgu ali nekje, ne pa da ogrožaš življenja na cestah in tako naprej. Predstavljajte si, da bi zadnjič, ko so šli na obvoznico, se zgodil nalet, bi koga avto povozil in tako naprej. Najbrž bi bil Janez Janša kriv, a ne, kot je za vse kriv v tej državi.</p>
               <p>Zdaj v sredo, 6. oktobra, ko je bilo v okviru predsedovanja ta vrh EU zahodni Balkan, so se, je sredin protest postal protest v torek, a ne. Kjer se je napovedovala blokada cest, onemogočanje izvedbe mednarodnega srečanja in tako naprej. Protest je organiziral kranjski svetnik Zoran Stevanović, ki je vzniknil v zadnjih tednih, a ne, seveda, ker nihče doslej ni bil kaznovan, se je tudi on odločil, da bo organiziral shod, ki ga ne bo prijavil, a ne. Pri tem je že organiziral shod proti pogoju PCT in je morala posredovati policija, ker je, se je izrodil v izgrede.</p>
               <p>Dan pred tem je bil pri gospodu Pahorju, kjer smo se lahko samo začudili, a ne, da sprejme nekoga, ki je bil zaradi popivanja, streljanja in zavarovalniške goljufije izključen iz policije. Sedaj na ulici grozi, spodbuja k nasilju, h kršenju javnega reda in miru. In gospod Pahor ga sprejme. Nora država, bi lahko rekli, ne. In kar naenkrat ne vemo, da je on organizator, čeprav na shod pripelje ozvočenje, vabi posameznike na mikrofon, da nagovarjajo ljudi, in tako naprej.</p>
               <p>Zdaj, torkov, ta torkov protest je potem ušel iz nadzora, a ne. Seveda, ko je Zlatan Čordić povabil protestnike, naj gredo na ulico in tako naprej. Ga tudi poznamo, a ne, vdrl na državno proslavo, nadlegoval direktorja NIJZ-ja, iztrgal kamero snemalcu, nadlegoval harmonikarja na Tromostovju, da ne govorim o tem, da je izkoriščal status samostojnega umetnika, a ne, in okoli prinašal državo, ko je presegel cenzus, je ustanovil društvo, da je še tja dobival sredstva in se zdaj s tem ukvarja finančna uprava.</p>
               <p>No, vlada je aktivirala 9. člen Zakona o nalogah in pooblastilih policije in za 48 ur omejila gibanje na območju. In namesto, a ne, da bi po razbijanju in tako naprej vsi obsodili razbijanje po Ljubljani in nadlegovanje tujih delegacij, kršenje javnega reda in miru in to niso mirni protesti, vi stalno govorite mirni protesti, ampak to zame niso mirni protesti. Tudi vsi ti pred Državnim zborom niso bili, od prvega 28. februarja lani, ko še vlade ni bilo, in so ljudje grozili s smrtjo in da je treba Janšo ubit in tako naprej, od takrat noben protest ni bil prav miren. To, da ti postaviš lutke politikov in jih kamenjaš, pa zažigaš, pa to, to zame ni mirno. Da tamle sredi trga delaš grmado ali pa da polivaš mize s krvjo in to oziroma z rdečo barvo, to zame ni mirno in to ni zame protest, na katerem ti poveš, da se z nečem ne strinjaš. In mi imamo policijo v tej državi, zato da dela red. Povedali so, da so delali po protokolih, ki jih za to imajo. Naredijo varnostno oceno. Mi smo se precej jezili, ko so tukaj letele kocke v parlament, ko so bile razbite šipe in tako naprej, in smo se spraševali, kako je policija tako slabo ocenila, da so prišli praktično do vrat in metali bakle v stavbo in tako naprej. To zame niso mirni protesti in take proteste je treba sankcionirat. Izgredi so to, ne protesti. In pravilno je, da policija ukrepa, in tudi pravilno je, da bi vsi to obsodili, ker enkrat boste pa dobili granitno kocko v glavo ali pa eno molotovko v glavo. Ne vem, kaj bo potem, kdo bo takrat kriv. In ker se nikomur nič ne zgodi, si dovolijo vsakič več. Jaz sem povedala pred enim letom, ko smo gledali napise, smrt Janšizmu, da bo vsakič hujše. In dejansko je. Sem povedala gospodu Šketi, generalnemu državnemu tožilcu, če ne bodo ukrepali, bodo stvari šle naprej. Vsakič hujše je, zdaj že pošiljajo metke, naslednjič bo nekdo nekoga ustrelil. In vi greste potem na tak protest in s tem dajete legitimnost, dajete pogum vsem tem, ki pač kršijo vse, kar se v tej državi da kršit. Jaz sem prepričana sicer, da ljudje vidijo to vašo destruktivno držo, in tudi ne boste se mogli izognit temu, da rečete, da vi ne podpirate nasilja in ne vem kaj. Če se tam pojavite in nekajkrat ste se pojavili mnogi od vas, mnogi od vas, ti, Fajonova, Siter, ne vem, Štromajer, cel kup pač, gospa Sukičeva je redna, še tam na proti protestu za pohod za življenje in tako naprej, vse neprijavljeno, vse neprijavljeno, tudi vi kršite zakon, tudi vi kršite zakon in tudi vi bi mogli bit oglobljeni, ker ste na takem shodu. Ampak saj ljudje vidijo to vašo destruktivno držo in da pač ste proti vsemu, proti maskam, proti temu, proti onemu, v naslednji sapi pa govorite, da smo mi krivi, da ni dovolj ljudi cepljenih, da se epidemija širi in tako naprej. Mi delamo za to, da bi se virus omejil. Vi pa delate v drugi smeri, zato ker imate take težave z državo oziroma s to vlado, ampak ni problem vlada, mi se moramo vsi skupaj boriti proti virusu.</p>
               <p>Samo še to. Zdaj govora je bilo tudi o kadrovanju. Glejte, zame je učinkovito kadrovanje to, da neučinkovite ljudi zamenjaš s tistimi, ki znajo kaj naredit in to tudi naredijo in so potem rezultati. Mi smo pa na položajih gledali ljudi, od katerih ni bilo nič. Prej sem omenila bankirje, ki bi morali v zaporu sedet, pa so dobili milijonske odpravnine. Nikogar niso v vseh teh letih, na Islandiji so v pol leta zaprli, ne vem koliko, 60 bankirjev, pri nas nismo niti enega, pa smo dali 5 milijard v banke zaradi luknje, ki so jo naredili bankirji. Imeli preiskovalno komisijo v tem Državnem zboru, ki jo je vodil dr. Logar, poslali ovadbe in tako naprej, pa se ni nič zgodilo. Tako da vsi ti vaši sklepi, ki smo jih itak zavrgli že na seji odbora, tudi Zakonodajno-pravna služba vam je povedala, da ne more, da to ni v pristojnosti Državnega zbora. Ali bo enega ministra zamenjal, je stvar predsednika vlade, ali bo razpustil vlado, je stvar predsednika vlade, ne pa Državnega zbora.</p>
            </sp>
            <sp xml:id="SDZ8-Izredna-85-2021-10-26.sp228">
               <speaker>PODPREDSEDNIK JOŽE TANKO:</speaker>
               <p>Hvala lepa.</p>
               <p>Predlagateljica, mag. Meira Hot, izvolite.</p>
            </sp>
            <sp xml:id="SDZ8-Izredna-85-2021-10-26.sp229">
               <speaker>MAG. MEIRA HOT (PS SD):</speaker>
               <p>Hvala lepa, spoštovani podpredsednik.</p>
               <p>Torej jaz bi rada, preden nadaljujemo, da se vseeno ene stvari razjasnijo. 42. člen Ustave določa, da je vsakomur zagotovljena pravica do mirnega zbiranja do javnih zborovanj in da je to dopustno omejiti, sicer z zakonom, če to zahteva varnost države, javna varnost oziroma varstvo pred širjenjem nalezljivih bolezni. In v preteklem letu je Ustavno sodišče že odločilo, da je bilo v Sloveniji pravica do mirnega zbiranja kršena s tem, ko so se vsa zbiranja prepovedala. Ampak poudariti je potrebno še nekaj. Danes smo velikokrat slišali, da so neorganizirani shodi nezakoniti, nelegitimni, kar absolutno ne drži. Zakon o javnih zbiranjih pozna kategorijo »neorganiziranega shoda«, ki ga določa kot ne načrtovanju zbiranja ljudi brez organizatorja zaradi izražanja mnenj, spoštovana kolegica, lahko me poslušate, in stališč o vprašanjih javnega ali skupnega pomena na prostem ali v zaprtem prostoru, kjer je dostop dovoljen vsakomur. In policija mora zagotoviti varovanje neorganiziranega shoda, razpusti ga lahko le ob morebitnem izvrševanju ali pozivanju k izvršitvi kaznivih dejanj, motenja javnega reda, oviranje javnega prometa ali nevarnosti za zdravje ljudi. Torej, pomembno in bistveno je, da ti shodi niso nezakonito, nelegitimni, kakor želite in danes konstantno ponavljate. Ti shodi, tudi če niso prijavljeni, so v okviru, ki ga zakon sam po sebi določa. Hvala.</p>
            </sp>
            <sp xml:id="SDZ8-Izredna-85-2021-10-26.sp230">
               <speaker>PODPREDSEDNIK JOŽE TANKO:</speaker>
               <p>Hvala lepa.</p>
               <p>Poglejte, ne skakati v besedo govorniku. Ni nobene potrebe. Dal bom besedo vsakemu, ki bo zaprosil za njo, če bo imel na razpolago čas ali če bodo za to poslovniške podlage. Nima pa smisla, da se na tak način sedaj zadeve pelje v vode, ki niso produktivne.</p>
               <p>Predlagam, da nadaljujemo razpravo. Želite? Repliko? Upam, da bo replika.</p>
               <p>Izvolite, Anja Bah Žibert.</p>
            </sp>
            <sp xml:id="SDZ8-Izredna-85-2021-10-26.sp231">
               <speaker>ANJA BAH ŽIBERT (PS SDS):</speaker>
               <p>Predsedujoči, je replika. Prej je bilo rečeno, da moramo neke stvari razčistiti, ampak očitno se tukaj pač ne razumemo. 6. člen zakona je popolnoma jasen: prepovedano je organizirati shode oziroma prireditve z namenom, da bi se na njih izvrševala kazniva dejanja oziroma pozivalo k izvrševanju kaznivih dejanj ali z namenom povzročanja nasilja, motnje javnega reda oziroma oviranja javnega prometa. Potem imamo tudi naslednje: prireditev na katerih je potrebno dovoljenje. Potrebno je dovoljenje za vsako prireditev na kateri se pač uporablja nek odprt ogenj in če bo udeležencev več kot 3 tisoč. Tako da je zakon povsem jasen. In ve se tudi za katere prireditve ni treba prijaviti. Tudi to določa zakon. To vam berem iz zakona, kolegica.</p>
            </sp>
            <sp xml:id="SDZ8-Izredna-85-2021-10-26.sp232">
               <speaker>PODPREDSEDNIK JOŽE TANKO:</speaker>
               <p>Hvala lepa.</p>
               <p>Lahko nadaljujemo? Besedo ima Primož Siter, za njim bo razpravljal mag. Marko Koprivc.</p>
               <p>Izvolite, imate besedo.</p>
            </sp>
            <sp xml:id="SDZ8-Izredna-85-2021-10-26.sp233">
               <speaker>PRIMOŽ SITER (PS Levica):</speaker>
               <p>Hvala lepa za besedo. Hvala Meira, ker si tako, se vidi, da si iz foha pravniškega, pojasnila tole dilemo okoli katere se sučemo že nekaj časa. Bi jo odprl tudi jaz tako iz bolj ljudskega gledišča in najprej zahteval javno prepoznanje, da sem morebiti od vseh poslancev jaz najbolj frekventen obiskovalec teh shodov. Sukičeva se pa ne bo tukaj, tovarišica Sukič se pa ne bo strinjala, ampak kakorkoli, šalo na stran.</p>
               <p>Spoštovani sekretar, bedno je poslušati vse te kvazi izgovore na temo upravičevanja policijskega nasilja in solzivca, ker govorimo prav o tem. Govorimo o policijskem nasilju. Sploh s strani neke politične opcije, ki laja na temo shodi so neprijavljeni, shodi so neprijavljeni…</p>
            </sp>
            <sp xml:id="SDZ8-Izredna-85-2021-10-26.sp234">
               <speaker>PODPREDSEDNIK JOŽE TANKO:</speaker>
               <p>Kolega, izrekam vam prvi opomin.</p>
            </sp>
            <sp xml:id="SDZ8-Izredna-85-2021-10-26.sp235">
               <speaker>PRIMOŽ SITER (PS Levica):</speaker>
               <p>Zakaj?</p>
            </sp>
            <sp xml:id="SDZ8-Izredna-85-2021-10-26.sp236">
               <speaker>PODPREDSEDNIK JOŽE TANKO:</speaker>
               <p>Zaradi lajanja. Politične opcije ne dovolim, da se taki izrazi uporabljajo. Govorite spoštljivo…</p>
            </sp>
            <sp xml:id="SDZ8-Izredna-85-2021-10-26.sp237">
               <speaker>PRIMOŽ SITER (PS Levica):</speaker>
               <p>…okej, zaradi propagandiranja tega, da so shodi neprijavljeni in nelegitimni in to od politične opcije, ki leto in 8 mesecev servira samo tako rekoč nelegitimne ustavno sporne in sicer družbene nesprejemljive ukrepe v času takšne družbene preizkušnje v kateri smo. In zdaj, spoštovani sekretar, vprašali ste v eni od svojih uvodnih predstavitev, koga tepe policija, torej v luči tega, da se policija obnaša sporno na protestih, koga tepe policija. Spoštovani sekretar, mene. Osebno. Tole sem dobil v hrbet, policist me je zbil na tla. In ker sem fotografiral shod, katerega niti udeleženec nisem bil, ampak sem se sprehodil iz Državnega zbora tisti torek proti domu in sem fotografiral policijsko enoto, sem dobil solzivec direkt v oči. To je, koga tepe policija. In da ne govorim o drugem delu te serije, ko so potem se policisti opravičevali, ko so izvedeli, da pa je tukaj politični funkcionar - ker tega problema pa oni ne želijo imeti. Ker političnega funkcionarja je treba obravnavati drugače kot vse ostale državljane. In se opravičevali in moledovali, da ne štartam kakšnega postopka.</p>
               <p>Ampak to je samo vrh ledene gore pri problemih, o katerih danes govorimo. Mi imamo eno leto in osem mesecev dolg seznam vsak dan kakšne afere, kakšne nelegitimnosti, kakšne ustavne spornosti, spoštovani državni sekretar. In predolg seznam je , da bi zdaj v svoji kratki razpravi vse osvetlil. Lahko pa se na kratko sprehodim samo po seznamu spornih točk dela te vlade od danes. Imamo eno 800 milijonov globoko luknjo v proračunu na račun davčnih odpustkov letno, imamo 400-milijonsko luknjo v občinskih proračunih, imamo privatizacijo oskrbe starejših, ranljivih, invalidov in tako naprej - pa to je samo danes.</p>
               <p>In če sem začel, ne bom šel, nimam časa iti v vse detajle, ampak če sem začel s protesti, bom zaključil s protesti. Ta torek, spoštovani sekretar, je nekdo na Twitter zapisal »a gre lahko, prosim, policija domov, da bo konec shoda?«, da bo konec protesta. Zaključim s prebesedenjem tega: a gre lahko, prosim, ta vlada domov, da bo konec krize?</p>
            </sp>
            <sp xml:id="SDZ8-Izredna-85-2021-10-26.sp238">
               <speaker>PODPREDSEDNIK JOŽE TANKO:</speaker>
               <p>Hvala lepa.</p>
               <p>Besedo ima mag. Marko … Državni sekretar je še prej zaprosil za besedo.</p>
               <p>Franc Kangler, izvolite.</p>
            </sp>
            <sp xml:id="SDZ8-Izredna-85-2021-10-26.sp239">
               <speaker>FRANC KANGLER:</speaker>
               <p>Hvala lepa.</p>
               <p>Slovenska policija ne tepe nikogar. Uporablja prisilna sredstva pa zoper tiste, ki ne upoštevajo odredb policije. In spoštovani gospod poslanec, niste želeli podati pritožbe zoper policista. In zaradi javnosti bom prečital ugotovitve policije v zvezi s tem dogodkom.</p>
               <p>Poleg tega smo s poslancem Primožem Siterjem opravili razgovor, v katerem je povedal, da ga v hrbet ni zadel izstrelek, temveč tulec. Povedal je še, da ne more potrditi, da bi ga sploh zadel policist, da pa je sprva tako mislil, ker se je obrnil v smeri, kjer so stali policisti. Pojasnil je, da bo povedal po pravici, da je tam pred policisti stalo tudi veliko ljudi in da dopušča možnost, da ga je zadel kdo od njih, ko so metali razne predmete in je možnost, da je kdo namerno in naključno vrgel tudi tulec in ga pri tem zadel.</p>
               <p>Potem pa, prosim lepo, ne problematizirajte dela policije, ker to so vaše navedbe in ugotovitve policije.</p>
            </sp>
            <sp xml:id="SDZ8-Izredna-85-2021-10-26.sp240">
               <speaker>PODPREDSEDNIK JOŽE TANKO:</speaker>
               <p>Hvala lepa.</p>
               <p>Replika Primož Siter.</p>
               <p>Izvolite.</p>
               <p>Dajte, prosim, kolegica Sukič, mir v dvorani.</p>
            </sp>
            <sp xml:id="SDZ8-Izredna-85-2021-10-26.sp241">
               <speaker>PRIMOŽ SITER (PS Levica):</speaker>
               <p>Ne pozabite, da sem ugodil prošnji policista, ki me je moledoval, da proti njemu ne štartam nobenega postopka, ker se je bal svojih nadrejenih. Okej? To je klima v policiji.</p>
            </sp>
            <sp xml:id="SDZ8-Izredna-85-2021-10-26.sp242">
               <speaker>PODPREDSEDNIK JOŽE TANKO:</speaker>
               <p>Hvala lepa.</p>
               <p>Lahko nadaljujemo z razpravo? Besedo ima mag. Marko Koprivc, za njim pa bo razpravljala Nataša Sukič.</p>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp243">
               <speaker>MAG. MARKO KOPRIVC (PS SD):</speaker>
               <p>Hvala lepa, podpredsednik, za besedo. Spoštovani vsi prisotni.</p>
               <p>Ura je že pozna, že dolgo razpravljamo, ampak vendarle gre za zelo, zelo pomembno temo. Gre za veliko podtikanj in laži, ki jih danes skušajo tukaj predstavniki koalicije in predstavniki Vlade namerno izpostavljati. Bi se pa najprej uvodoma, če smem, dotaknil besed, ki jih je pred nekaj minutami izrekla gospa Alenka Jeraj in so čista laž. Namreč Alenka Jeraj je danes ponovno ponovila laž, da smo Socialni demokrati pozivali in bili prisotni na nasilnih protestih, ki jih organizira Stevanović. Naj ponovim ponovno, da ne jaz ne moja predsednica Tanja Fajon ne kolega Matjaž Nemec nismo nikoli in nikdar ne pozivali na nasilne proteste in še manj bili prisotni na teh protestih. To isto je izrekel že podpredsednik SDS in notranji minister gospod Hojs, zaradi česar ga s kolegom Matjažem Nemcem toživa. To je čista laž in lepo prosim, da se teh laži ne ponavlja. Je pa res, da sem bil jaz večkrat in tega ne zanikam, prisoten na petkovih protestih, ki so nenasilni in ki so opozarjali na to kar opozarja 80 ali več procentov državljank in državljanov Republike Slovenije. Namreč, da ta Vlada zlorablja epidemijo in vse svoje vzvode oblasti zato, da bi si podjarmila vse inštitucije v državi in to je seveda nedopustno in prav je, da tako civilna družba na zborovanjih kot tudi politika in vsi ostali opozarjamo, da je to nedopustno. In lepo prosim, da nehate zavajati in nehate lagati. Bil sem pa, kot rečeno, prisoten večkrat na teh petkovih protestih in še se bom udeleževal, ampak petkovi protesti niso bili nasilni. In petkovi protesti niso bili proticepilski, tako da lepo prosim, ne zavajajte. Bi se že danes javil večkrat, ko kažete te slike in zavajate, ampak pač do tega trenutka ni bilo te možnosti.</p>
            </sp>
            <sp xml:id="SDZ8-Izredna-85-2021-10-26.sp244">
               <speaker>PODPREDSEDNIK JOŽE TANKO:</speaker>
               <p>Samo tole, prosim dajte mir v dvorani, ne skakajte v besedo in ne motite govornika.</p>
            </sp>
            <sp xml:id="SDZ8-Izredna-85-2021-10-26.sp245">
               <speaker>MAG. MARKO KOPRIVC (PS SD):</speaker>
               <p>Ja, hvala lepa, da ste pač zagotovili mir, ker tudi delo Državnega zbora očitno pod to oblastjo zelo trpi in pač tako kot vse ostale inštitucije, tudi Državni zbor očitno na nek način prikrajšan zaradi teh vaših novih metod vladanja. In če se lahko vrnem na marec…</p>
            </sp>
            <sp xml:id="SDZ8-Izredna-85-2021-10-26.sp246">
               <speaker>PODPREDSEDNIK JOŽE TANKO:</speaker>
               <p>Je kar narobe z mojim vodenjem?</p>
            </sp>
            <sp xml:id="SDZ8-Izredna-85-2021-10-26.sp247">
               <speaker>MAG. MARKO KOPRIVC (PS SD):</speaker>
               <p>Gospod Tanko, lepo prosim, da me ne motite.</p>
            </sp>
            <sp xml:id="SDZ8-Izredna-85-2021-10-26.sp248">
               <speaker>PODPREDSEDNIK JOŽE TANKO:</speaker>
               <p>Vprašam, ker pravite, kažete meni, z našimi metodi Vlada…, zato da mi vladamo. Upam, da sem korektno vodil…</p>
            </sp>
            <sp xml:id="SDZ8-Izredna-85-2021-10-26.sp249">
               <speaker>MAG. MARKO KOPRIVC (PS SD):</speaker>
               <p>Ja, poglejte, to komentiranje…</p>
            </sp>
            <sp xml:id="SDZ8-Izredna-85-2021-10-26.sp250">
               <speaker>PODPREDSEDNIK JOŽE TANKO:</speaker>
               <p>Izvolite.</p>
            </sp>
            <sp xml:id="SDZ8-Izredna-85-2021-10-26.sp251">
               <speaker>MAG. MARKO KOPRIVC (PS SD):</speaker>
               <p>To komentiranje in kradenje časa pač v razpravi nikakor ne sodi v neko parlamentarno normalno delovanje. Bi pa rad poudaril, da pač delovanje te Vlade je hudo hudo škodljiva za to državo in to se je izkazalo že malo po tem, ko ste prevzeli oblast v državi. Upam si trditi, bom ponovil to še enkrat, da s prevaro namreč volivke in volivci, ki so glasovali za stranko SMC, in za stranko Desus, niso glasovali za Janševo Vlado. Obratno. Pred volitvami in tudi v povolilnih dogovarjanjih sta obe stranki dali jasno zavezo, da v Janševo Vlado ne bosta šli. In kaj je to drugega kot prevala volivk in volivcev. In tudi potem, spoštovane kolegice in kolegi, iz tako imenovane liberalne sredine, potem ko ste videli kam dejansko ta Vlada vodi, ko ste videli, da je edini namen te Vlade zlorabiti epidemijo za prevzemanje medijev, za žaljenje novinarjev, za žaljenje vseh drugače mislečih državljank in državljanov, za sramotenje Slovenije v tujini, za čestitanje našega predsednika Vlade neizvoljenemu predsedniku Združenih držav Amerike, rekoč, da vsi mediji, <stage>/ nerazumljivo/</stage> medijo lažejo…</p>
            </sp>
            <sp xml:id="SDZ8-Izredna-85-2021-10-26.sp252">
               <speaker>PODPREDSEDNIK JOŽE TANKO:</speaker>
               <p>Kolega Koprivc, prosim da se vrnete k temi za katero ste predložili…</p>
            </sp>
            <sp xml:id="SDZ8-Izredna-85-2021-10-26.sp253">
               <speaker>MAG. MARKO KOPRIVC (PS SD):</speaker>
               <p>Spoštovani podpredsednik, to je tema.</p>
            </sp>
            <sp xml:id="SDZ8-Izredna-85-2021-10-26.sp254">
               <speaker>PODPREDSEDNIK JOŽE TANKO:</speaker>
               <p>Nima nobene veze ne z Biden ne s Trumpom.</p>
            </sp>
            <sp xml:id="SDZ8-Izredna-85-2021-10-26.sp255">
               <speaker>MAG. MARKO KOPRIVC (PS SD):</speaker>
               <p>To je tema. In po vsem tem, ko ste videli kam ta Vlada vodi in ko bi se lahko preobrnili in glasovali za konstruktivno nezaupnico, tega niste naredili, ker vas očitno Janez Janša in pajdaši z nečim držijo in zato ste vi odgovorni za to, da se razkrajajo temelji demokracije…</p>
            </sp>
            <sp xml:id="SDZ8-Izredna-85-2021-10-26.sp256">
               <speaker>PODPREDSEDNIK JOŽE TANKO:</speaker>
               <p>Kolega Koprivc, izrekam vam opomin, zaradi nespoštljive razprave.</p>
            </sp>
            <sp xml:id="SDZ8-Izredna-85-2021-10-26.sp257">
               <speaker>MAG. MARKO KOPRIVC (PS SD):</speaker>
               <p>…da se razkrajajo temelji demokracije v Republiki Sloveniji, da delujte proti ustavno. Da razkrajate medijski sistem, sodstvo, da zlorabljate policijo za politične namene stranke SDS. Za to ni kriv Janez Janša za to so krivi vsi tisti, ki so omogočili to oblast. Janez Janša je pač tiran in je diktator in to smo nekateri vedeli že od nekdaj. Ko se je pa izkazalo…</p>
            </sp>
            <sp xml:id="SDZ8-Izredna-85-2021-10-26.sp258">
               <speaker>PODPREDSEDNIK JOŽE TANKO:</speaker>
               <p>Kolega Koprivc, drugi opomin in jemljem vam besedo.</p>
            </sp>
            <sp xml:id="SDZ8-Izredna-85-2021-10-26.sp259">
               <speaker>MAG. MARKO KOPRIVC (PS SD):</speaker>
               <p>Ja, oprostite. Čakajte, zakaj pa jemljete besedo konec koncev?</p>
            </sp>
            <sp xml:id="SDZ8-Izredna-85-2021-10-26.sp260">
               <speaker>PODPREDSEDNIK JOŽE TANKO:</speaker>
               <p>Zato, ker žaljivo govorite. Sem vam opozoril. Želim, da je razprava spoštljiva, govorite karkoli, ampak žaljivo ne.</p>
               <p>Replika Monika Gregorčič.</p>
            </sp>
            <sp xml:id="SDZ8-Izredna-85-2021-10-26.sp261">
               <speaker>MONIKA GREGORČIČ (PS SMC):</speaker>
               <p>Hvala lepa, podpredsednik.</p>
               <p>Želela bi replicirati kolegu Marku Koprivcu, ker se ponovno dogaja, da se poslanski kolegi sklicujejo in blatijo kolege iz SMC, našo poslansko skupino, našo stranko, ker je v ključnih trenutkih izbrala dovolj poguma in se odločila za vstop v novo koalicijo. Kolega Koprivc in vsi ostali v »kul« koaliciji v programu SMC nikoli ni bilo napisano, da s kom ne bomo sodelovali niti z SDS niti z levico. Še pa, ko govorite tako nespoštljivo o nekih klanjanju tiranov, tiranom lepo prosim obstaja neka slika pred nekim spomenikom v centru Ljubljane, kjer se vi klanjate.</p>
            </sp>
            <sp xml:id="SDZ8-Izredna-85-2021-10-26.sp262">
               <speaker>PODPREDSEDNIK JOŽE TANKO:</speaker>
               <p>Hvala lepa.</p>
               <p>Postopkovno najprej je zaprosil mag. Marko Koprivc. Izvolite, imate besedo.</p>
            </sp>
            <sp xml:id="SDZ8-Izredna-85-2021-10-26.sp263">
               <speaker>MAG. MARKO KOPRIVC (PS SD):</speaker>
               <p>Poglejte, podpredsednik. Vzeli ste mi nedemokratično besedo. Jaz bi prosil, da Državni zbor glasuje o tem odvzemu besede. Potem bi pa prosim, da mi dovolite, da nadaljujem s svojo razpravo, v kolikor ne bo Državni zbor izglasoval drugače.</p>
            </sp>
            <sp xml:id="SDZ8-Izredna-85-2021-10-26.sp264">
               <speaker>PODPREDSEDNIK JOŽE TANKO:</speaker>
               <p>Izvolite, najprej še Nataša Sukič.</p>
            </sp>
            <sp xml:id="SDZ8-Izredna-85-2021-10-26.sp265">
               <speaker>NATAŠA SUKIČ (PS Levica):</speaker>
               <p>Spoštovani predsedujoči prosim, da razložite temeljen pojme kolegici. Res, da v njihovem programu to ni pisalo. Je pa bila dana jasna zaveza in obljuba in volivci so, potem to obljubo vzeli za res in poslali poslance SMS v parlament v takem in takem številu, zaradi te obljube. Tako, da naj se ne spreneveda kolegica, razložite ji te pojme.</p>
               <p>Hvala.</p>
            </sp>
            <sp xml:id="SDZ8-Izredna-85-2021-10-26.sp266">
               <speaker>PODPREDSEDNIK JOŽE TANKO:</speaker>
               <p>Hvala lepa. Najprej bomo odločili o postopkovnem predlogu mag. Marka Koprivca. Sedaj opozarjam vas dal bom na glasovanje. Če bo nesklepčno, potem bodo poslanci, ki niso prisotni in če ne bo kvoruma ob dnevni zaslužek. Vztrajate pri postopkovnem predlogu? V redu. Sklep je ugovor zoper odvzem besede. Izvolite.</p>
            </sp>
            <sp xml:id="SDZ8-Izredna-85-2021-10-26.sp267">
               <speaker>TINA HEFERLE (PS LMŠ):</speaker>
               <p>Kolega Tanko jaz bi samo želela slišati iz vaših ust obliko sklepa ali bo v obliki pritrdilni ali bo v negativni, da vemo ali glasovati za, proti temu, da se mu odvzame ali glasovati ne vem dajte oblikovati sklep.</p>
            </sp>
            <sp xml:id="SDZ8-Izredna-85-2021-10-26.sp268">
               <speaker>PODPREDSEDNIK JOŽE TANKO:</speaker>
               <p>Jaz sem mu odvzel besedo. Sedaj kolega Koprivc želi, da odločimo o tem ali sem mu opravičeno vzel besedo. Če boste glasovali za ta sklep, potem bo Koprivc brez besede, če ga boste pa zavrnili, potem bo pa kolega Koprivc dobil besedo. Najprej glasujemo, potem bomo pa šli s postopkovnimi predlogi naprej. Glasujemo. Oprostite, bomo popravili. Začetek glasovanja. <stage>/ medsebojno pogovarjanje/</stage> Jaz pa sem prav naredil. Zakaj ne prime? Izvolite, sedaj dela. Če boste glasovali za, potem bo obstal sklep oziroma moja odločitev, če bo proti, potem bo dobil kolega Koprivc… 12, 13 navzočih, se pravi, nesklepčno, glasujemo še enkrat. <stage>/ nemir v dvorani/</stage></p>
               <p>Kolegu sem odvzel besedo, kolega je protestiral zoper odvzem besede in o tem glasujemo. Zdaj, če boste glasovali za, sem prej povedal, bo obveljala moja odločitev, če boste glasovali proti tej moji odločitvi, potem bo dobil kolega lahko besedo za razpravo. Glasujemo drugič.</p>
               <p>Glasujemo. Navzočih je 18 poslank in poslancev. Smo nesklepčni.</p>
               <p>Prekinjam sejo za 10 minut. Nadaljevali bomo ob 22. uri in pa 6 minut.</p>
               <p><stage type="time">(Seja je bila prekinjena ob 21.56.)</stage></p>
               <p><stage type="time">(Seja se je nadaljevala ob 22.06.)</stage></p>
            </sp>
            <sp xml:id="SDZ8-Izredna-85-2021-10-26.sp269">
               <speaker>PODPREDSEDNIK JOŽE TANKO:</speaker>
               <p>Prisotnih je 22 poslancev, torej glasovanje, seja ni sklepčna, glasovanje ni bilo sklepčno, zato prekinjam sejo.</p>
               <p>O nadaljevanju seje boste obveščeni kasneje.</p>
               <p>Lahko noč, prijetno pot domov. <stage type="time">(SEJA JE BILA PREKINJENA 26. OKTOBRA 2021 OB 22.07.)</stage></p>
            </sp>
         </div>
      </body>
   </text>
</TEI>