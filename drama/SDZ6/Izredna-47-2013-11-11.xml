<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Izredna-47-2013-11-11">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|ED5C207F20052D2DC1257C86003A7992</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=ED5C207F20052D2DC1257C86003A7992</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Izredna-47-2013-11-11.DZ" n="47">
               <name>Izredna</name>
               <date when="2013-11-11"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Izredna-47-2013-11-11.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">47. izredna seja</stage>
            <stage type="chairman">Sejo so vodili predsednik Državnega zbora Janko Veber ter podpredsednici Renata
            Brunskole in Romana Tomc.</stage>
            <stage type="time">Seja se je začela ob 12. uri.</stage>


            <sp xml:id="SDZ6-Izredna-47-2013-11-11.sp1">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Pričenjam 47. izredno sejo Državnega zbora, ki sem jo sklical na podlagi prvega
               odstavka 58. člena in drugega odstavka 60. člena Poslovnika Državnega zbora. Obveščen
               sem, da se današnje seje ne more udeležiti poslanka Polonca Komar. Na sejo sem vabil
               predstavnika Državnega sveta k predvidenima širitvama dnevnega reda, 17.a in 17.b
               točka, ter predstavnike Vlade k vsem točkam dnevnega reda. Vse prisotne še enkrat
               lepo pozdravljam!</p>
               <p>Prehajamo na <title>določitev dnevnega reda</title> 47. izredne seje Državnega zbora.
               Predlog dnevnega reda ste prejeli v torek, 5. novembra 2013, s sklicem seje. O
               predlogu dnevnega reda bomo odločali v skladu z drugim odstavkom 64. člena Poslovnika
               Državnega zbora.</p>
               <p>Prehajamo na obravnavo in odločanje o dveh predlogih za širitev dnevnega reda.
               Skupina 49 poslank in poslancev s prvopodpisanim Janijem Möderndorferjem je vložila
               zahtevo za sklic izredne seje Državnega zbora s točkama: Ponovno odločanje o Zakonu o
               spremembah in dopolnitvah Zakona o dohodnini, 
                  EPA 1385-VI
               , ter Ponovno odločanje o Zakonu o spremembah in dopolnitvah Zakona o bančništvu,
                  
                  EPA 1513-VI
               . Po dogovoru na 71. seji Kolegija predsednika Državnega zbora, 8. novembra 2013,
               Državnemu zboru predlagam, da dnevni red 47. izredne seje razširi z navedenima
               zadevama. Predlog za širitev pa ste prejeli v petek, 8. 11. 2013. Predlagam tudi, da
               o obeh predlogih za širitev razpravljamo skupaj, o vsakem predlogu pa bomo seveda
               glasovali posebej. Želi mogoče predstavnik Vlade kot predlagateljice predlogov
               zakonov besedo? Ugotavljam, da ne. Želijo besedo predstavniki poslanskih skupin?
               Ugotavljam, da ne. Zaključujem razpravo o predlogih za širitev in prehajamo na
               odločanje.</p>
               <p>Poslanke in poslance prosim, da preverite delovanje glasovalnih naprav. Vzemite si
               čas in preverite. Je v redu? Hvala. Prehajamo na odločanje, in sicer odločamo o
               predlogu za širitev dnevnega reda s ponovnim odločanjem o Zakonu spremembah in
               dopolnitvah Zakona o dohodnini, 
                  EPA 1385-VI
               .</p>
               <p>Glasujemo. Glasovanje teče. Navzočih je 81 poslank in poslancev, za je glasovalo 56,
               proti 1.</p>
               <p><stage>(Za je glasovalo 56.)</stage> <stage>(Proti 1.)</stage></p>
               <p>Ugotavljam, da je predlog za širitev sprejet. Državni zbor bo zadevo obravnaval kot
               17.a točko dnevnega reda.</p>
               <p>Prehajamo še na odločanje o predlogu za širitev dnevnega reda s ponovnim odločanjem o
               Zakonu o spremembah in dopolnitvah Zakona o bančništvu, 
                  EPA 1513-VI
               . Lahko glasujemo?</p>
               <p>Glasujemo. Glasovanje teče. Navzočih je 81 poslank in poslancev, za je glasovalo 56,
               proti nihče.</p>
               <p><stage>(Za je glasovalo 56.)</stage> <stage>(Proti nihče.)</stage></p>
               <p>Ugotavljam, da je predlog za širitev sprejet. Državni zbor bo zadevo obravnaval kot
               17.b točko dnevnega reda.</p>
               <p>Prehajamo na glasovanje o določitvi dnevnega reda v celoti. Državnemu zboru
               predlagam, da za današnjo sejo določi dnevni red, kot ste ga prejeli s sklicem, s
               sprejetimi dopolnitvami.</p>
               <p>Glasujemo. Glasovanje teče. Navzočih je 84 poslank in poslancev, za je glasovalo 56,
               proti 6.</p>
               <p><stage>(Za je glasovalo 56.)</stage> <stage>(Proti 6.)</stage></p>
               <p>Ugotavljam, da je dnevni red 47. izredne seje Državnega zbora določen.</p>
               <p>Po dogovoru na Kolegiju predsednika Državnega zboraprehajamo na <title>1. IN 2. TOČKO
                  DNEVNEGA REDA, TO JE NA SKUPNO UVODNO PREDSTAVITEV PREDLOGA SPREMEMB PRORAČUNA
                  REPUBLIKE SLOVENIJE ZA LETO 2014 IN DOPOLNJENEGA PREDLOGA PRORAČUNA REPUBLIKE
                  SLOVENIJE ZA LETO 2015.</title>
               </p>
               <p>Predlog sprememb proračuna in dopolnjena predlog proračuna je v obravnavo Državnemu
               zboru predložila Vlada. Preden preidemo na obravnavo, naj vas opozorim, da je
               predsednica Vlade mag. Alenka Bratušek na sprejetje Predloga sprememb proračuna
               Republike Slovenije za leto 2014 v celoti vezala vprašanje zaupnice Vladi Republike
               Slovenije, kot ji to omogoča predzadnji stavek prvega odstavka 117. člena Ustave
               Republike Slovenije. V skladu s prvim odstavkom 258. člena Poslovnika Državnega zbora
               je predsednica Vlade predlagala, da Državni zbor Predlog sprememb proračuna Republike
               Slovenije za leto 2014 v celoti sprejme.</p>
               <p>Besedo dajem predsednici Vlade mag. Alenki Bratušek za dopolnilno obrazložitev obeh
               predlogov aktov.</p>
            </sp>
            <sp xml:id="SDZ6-Izredna-47-2013-11-11.sp2">

               <speaker>MAG. ALENKA BRATUŠEK:</speaker>

               <p>Spoštovane poslanke in poslanci, državljanke in državljani!</p>
               <p>Vlada prihaja danes pred vas s proračunoma za leti 2014 in 2015. Leto 2014 je prvo
               leto nove finančne perspektive. V Evropski uniji z njo načrtujemo naše skupne
               evropske poteze do leta 2020 – ja, za 7 let, daleč čez en mandat. Si lahko zamislite,
               kakšna bi bila Slovenija čez 7 let, če bi znali strniti svoje vrste in skupaj
               sprejeti težke odločitve. Ne jutri, ne prihodnjo pomlad, ampak čez 7 let! Ali znamo
               vsi delati za isti cilj? Ali bi ta cilj lahko bil uspešna, prijazna, pravična,
               socialna in solidarna Slovenija? Vsaka pot se začne s prvim korakom. Tudi vizija
               Slovenije čez 7 let se začne danes. Naša finančna perspektiva se začenja s tem
               proračunom. Življenja naših državljanov bodo v marsičem odvisna tudi od vaših
               odločitev ta teden. Ker se sama tega še kako zavedam, sem pripravljena na sprejetje
               tega proračuna vezati zaupnico naši vladi. Prav zaradi tega zavedanja verjamem v vaše
               zaupanje. Če bi se ne zavedali težavnosti položaja, bi si ne zaslužili vašega
               razumevanja. A šele s predlogi rešitev iz tega položaja si lahko zaslužimo tudi vaše
               zaupanje. Ko mi je Državni zbor zaupal vodenje Vlade, bi bile razmere v državi
               komajda lahko še težje. Gospodarska aktivnost je v prvih treh mesecih letošnjega leta
               padla za 4,5 %. Minus 4,5 % je bil padec gospodarske aktivnosti v prvih treh mesecih
               letošnjega leta! 122 tisoč 630 brezposelnih v marcu letošnjega leta. Država je vnovič
               zdrknila v recesijo. Proračun, ki nam ga je zapustila prejšnja vlada, je bil
               nerealen. Tuji mediji so začeli pisati o Sloveniji kot o naslednji državi, ki bo
               prisiljena prositi za mednarodno finančno pomoč. A vztrajali smo, da lahko svoje
               probleme rešimo sami – znamo jih, le čas potrebujemo. Nekaj časa smo si zares
               pridobili ter ga tudi dobro izkoristili.</p>
               <p>Danes predlagamo proračun, ki bo primanjkljaj znižal pod 3 %. Razvoja nismo žrtvovali
               dolgovom. Investicije niso upočasnjene. Pri prenosu slabih terjatev na slabo banko,
               ki bo razbremenila bančni sistem, čakamo le še na dokončanje stresnih testov. Pol
               milijarde evrov povratne finančne pomoči smo namenili malim in srednjim podjetjem za
               spodbujanje podjetništva in inovativnosti. Uzakonili smo spodbude za lažje
               zaposlovanje mladih, ki so tako rekoč ravnokar stopile v veljavo. S sindikati smo se
               brez nepotrebnega zaostrovanja in izsiljevanja dogovorili za znižanje plač v javnem
               sektorju. Zakonodaja potrebna za sistemsko razdolžitev podjetij je na vaših klopeh.
               Smo prva vlada, ki se je resno lotila boja proti sivi ekonomiji. In ne nazadnje
               razrešili smo kar nekaj nezakonitih ali celo protiustavnih odločitev prejšnjih vlad.
               V prvih sedmih mesecih smo naredili vse, kar je bilo v naših močeh in več kot so
               mnogi pričakovali od nas. Mediji vse manj špekulirajo o Sloveniji, Evropa vedno bolj
               zaupa, da bomo res zmogli sami. In kar je najbolj pomembno, pri tem nismo sami. Z
               nami so najuspešnejši izvozniki. Razumno se dogovarjamo s predstavniki zaposlenih.
               Mnogi mladi razvijajo uspešne podjetniške ideje. Tudi tisti, ki jim je najtežje, nas
               opogumljajo s svojo kritiko. Naj bom povsem jasna; brez zaupanja naših ljudi,
               državljanov in državljank, nobena zaupnica ne pomaga. To zaupanje pa se lahko gradi
               le z vrsto konkretnih ukrepov vsak dan. Naj jih nekaj naštejem. Gospodarsko aktivnost
               smo uspeli obrniti v pravo smer, seveda pa iz minus 4,5 ne moreš kar skočiti v
               pozitivno rast. Zaenkrat smo uspeli priti do, na žalost še vedno negativno, minus 1,7
               padca gospodarske aktivnosti. Napovedi za naslednje obdobje so boljše. Ampak v enem
               tromesečju iz minus 4,5 na minus 1,7! Tudi število brezposelnih je, na žalost, še
               vedno previsoko. Še vedno pa za 4 tisoč nižje kot marca, ko sem prevzela vodenje
               Vlade. Število javnih uslužbencev se je v letošnjem letu do avgusta znižalo za tisoč
               183 ali 0,8 %. Naš cilj je bil 1 % in to bomo tudi dosegli. Odločitve, ki jih moramo
               sprejemati v teh težkih časih, niso ne lahke ne enostavne – vedno se dotaknejo ljudi.
               Lahko pa mi verjamete, da vse te težke odločitve sprejemamo s premislekom in vedno se
               vprašamo, kaj bodo pomenile konkretnim ljudem. Ljudje so na prvem mestu, ko se
               odločamo, kaj je treba narediti.</p>
               <p>Prepričana sem, da proračun, ki je pred vami, v danih razmerah najmanj posega v
               socialni status ljudi. Seveda pa vsak poseg v pravice ali dvig davkov prizadene
               ljudi. Že nekajkrat sem poudarila, da se ta enačba nikoli ne izide le na eni strani.
               Zakaj pa je pravzaprav sploh treba pobirati davke in obremenjevati ljudi? Tudi od dr.
               Drnovška sem se naučila temeljne maksime davčne politike, ki pravi: <q>"Obdavčitev
               prebivalstva je eden izmed bistvenih elementov socialne pravičnosti. Vsaka davčna
               sprememba bi morala predstavljati korak k bolj pravični porazdelitvi bremen javnih
               financ."</q> Kaj naredi država s pobranimi davki? Pravično jih prerazporedi.
               Prerazporeditev je glavna in temeljna funkcija javnih financ. In prepričana sem, da s
               predlaganim proračunom delamo točno v tej, torej pravični smeri. S pobranimi davki
               omogočimo šolanje vsem, izplačamo vse pokojnine, omogočimo zdravstveno oskrbo,
               izplačamo otroške dodatke, plačamo 12-mesečno porodniško nadomestilo, zagotovimo
               nadomestilo za brezposelne, izplačamo štipendije. Z davki omogočamo, da se državljani
               počutijo varne v lastni državi, da jim ni treba hoditi iskati ne dela, ne znanja, ne
               zdravja na tuje, če tega sami nočejo. S pošteno prerazporejenimi davki pa dosegamo še
               nekaj; gradimo občutek, da skupaj zmoremo več, ne pa da drug drugemu jemljemo. Le
               skupaj lahko gradimo proge in ceste, moderniziramo zdravstvo, bogatimo kulturo in
               razvijamo jezik. Brez pobranih davkov država tega ne bi zmogla. Ko smo se morali
               odločati med brezplačnim šolanjem naših otrok, dodatkom za upokojence, 12-mesečnim
               porodniškim nadomestilom, nadomestilom za brezposelne in štipendijami na eni strani
               in na drugi strani davkom na nepremičnine, bojem proti sivi ekonomiji, bojem proti
               tistim, ki porabijo več, kot ustvarijo, smo se odloči za boj proti sivi ekonomiji,
               boj proti davčnemu razkoraku in za davek na nepremičnine. In ja, drži, tako kot vsak
               davek, bo tudi ta prizadel ljudi. Marsikdo bi rad prikazal, da bo bolj obremenil
               ljudi s podeželja. To seveda nikakor ne drži. Davek bo bistveno bolj pravično
               porazdeljen med vse, ki imajo v lasti nepremičnine. Doslej so nekateri plačevali
               veliko, nekateri nič – in to v isti državi. Višina davka bo vezana na vrednost
               nepremičnine. Nepremičnine v mestu so vrednotene več kot nepremičnine na podeželju.
               Verjamem, da je to jasno vsem in tudi jasno razvidno iz evidenc, ki so temelj za
               izračun tega davka. Da pa ne bomo govorili čisto na pamet, bom z nekaj podatki
               pokazala, koliko bo obremenjena povprečna nepremičnina v Sloveniji. Povprečna
               velikost stanovanjske nepremičnine v Sloveniji je nekaj več kot 68 kvadratnih metrov,
               povprečna vrednost nepremičnine je približno 78 tisoč evrov, kar pomeni, da bo
               povprečno plačilo davka na nepremičnine za stanovanjske objekte v letu 2014 tako
               znašalo 93,6 evrov letno ali 7,8 evrov mesečno. Nadomestilo za uporabo stavbnega
               zemljišča, ki ga občine pobirajo danes, povprečno znaša 57 evrov letno oziroma 4,8
               evra mesečno, spet za stanovanjske objekte. Če to dvoje, se pravi, nov izračun davka
               in nadomestilo za uporabo stavbnega zemljišča, primerjamo, ugotovimo, da bo družina,
               ki ima v lasti povprečno veliko stanovanje, 68 kvadratnih metrov oziroma mislim, da
               je 68,7 natančen podatek, plačala 3 evre več na mesec kot do sedaj. Je to res
               prevelika cena za socialno državo in solidarno družbo?</p>
               <p>Krizni davek bi bil slaba alternativa. Če bi ta davek znašal 2 % za ljudi, ki
               prejemajo povprečno plačo, bi to pomenilo dodatnih 30 evrov mesečno, kar pomeni
               desetkrat več kot pri davku na nepremičnine. 3 evri proti 30 evrom – takšna je
               bilanca vladne odločitve za državljane. In še nekaj je zelo pomembno. Tisti, ki
               nimajo nepremičnine, davka ne bodo plačevali. Kdor nima nepremičnine, mu ne bo treba
               državi plačati nič. Kdor ima več, bo moral tudi plačati več, in kdor ima veliko, bo
               moral dati veliko. Zakaj? Zato, da bomo lahko zagotovili brezplačno šolanje vseh
               otrok, izplačali vse pokojnine in izplačali otroške dodatke, štipendije, nadomestila
               za brezposelne, porodniška nadomestila in še kaj.</p>
               <p>Proračun je najpomembnejši akt vsake vlade. Je izraz politike vlade na vseh področjih
               in ravno zato sem se odločila, da zaupnico, ki sem jo obljubila že na začetku mojega
               mandata, vežem na sprejetje proračuna. V sedanjih razmerah so morebitna alternativa
               sedanji stabilni vladi le predčasne volitve z vsemi posledicami, ki bi jih prinesle.
               V predvolilnem času in tudi še nekaj mesecev po volitvah Slovenija ne bi imela
               operativne vlade s polnimi pooblastili. Ni si težko predstavljati, kaj bi to pomenilo
               za državo v hudih javnofinančnih težavah, ki za normalno funkcioniranje še vedno
               potrebuje zadolževanje na tujih finančnih trgih. Preobrat, ki ga bomo izpeljali z
               lastnimi močmi in brez diktatov iz tujine, je mogoč le s politično trdno in
               kredibilno vlado. Nekdanja ameriška zunanja ministrica Hillary Clinton je nekoč
               dejala, da je najslabša stvar, ki se nam lahko zgodi v demokraciji, pa tudi v
               zasebnem življenju, da postanemo cinični glede naše prihodnosti in izgubimo upanje.
               Niti za trenutek nočem biti cinična, in verjemite, nikoli ne izgubim upanja.
               Kritična, da – obupana nikoli! In rada bi, da je takšna tudi Slovenija, moja, vaša,
               naša Slovenija. Kritična, a nikoli obupana. Enostavno je obupati in klicati pomoč iz
               tujine, ampak to delajo le tisti, ki ne vidijo skupnega cilja ali pa nimajo idej.
               Naša vlada ima jasno začrtan cilj: uspešno, socialno pravično in solidarno Slovenijo.
               A do cilja bomo prišli le, če si bomo upali v obraz povedati, kaj je prav in kaj
               narobe, in če si bomo zaupali. Tistim, ki kličete trojko in pomoč iz tujine, zato
               sporočam: trojke, s katero grozite, ne bo, ker znamo sami priti do cilja. Trojka je
               samo še vaša utvara, s katero prikrivate stare grehe in zmote. Tako Mednarodni
               denarni sklad kot Evropska komisija sta dala jasno vedeti, da smo na pravi poti. Zato
               teh ustanov danes ne vidimo kot grožnje, temveč partnerje; partnerje v skupnem
               premisleku in iskanju izhodov iz krize. Kar danes slišimo od naših evropskih kolegov,
               vključno s komisarjem Rehnom, so prav naše lastne besede: <q>"Zmogli bomo!"</q></p>
               <p>Spoštovane poslanke in poslanci! Marca letos, pred dobrega pol leta, ste mi naklonili
               zadostno zaupanje, da sem lahko kot prva ženska v samostojni Sloveniji sestavila in
               prevzela vodenje slovenske vlade. Danes ponovno stojim pred vami, a ne sama, z mano
               so kolegi ministri in ministrice. Pred vami je proračun, za nami je naporen, a
               pozitiven, vikend Odbora za finance. A poglejmo raje, kaj je pred nami. Pred nami
               niso le meseci težkega dela in leta prihodnjega razvoja. Pred nami so predvsem
               številni državljani in državljanke, ki od vseh nas, ne glede na politične barve in
               prepričanja, pričakujejo razumne odločitve in odgovorna ravnanja. Pred vami,
               spoštovane poslanke in poslanci, pa je glasovanje o zaupnici meni in moji ekipi.
               Odločila sem se zanjo, da preverim, ali imam za izpolnjevanje naše skupne zaveze,
               zaveze za boljšo in uspešno Slovenijo, še zadostno podporo v Državnem zboru. Iskreno
               verjamem, da je tako, saj si Slovenija zasluži stabilno vlado, ki bo našo državo
               lahko vodila naprej. Večkrat smo že dokazali, da zmoremo enotni uresničiti velike
               cilje. Naj se politika, ki deli ljudi, dokončno umakne politiki povezovanja.
               Povezovanje, dialog in sodelovanje – to so bila moja vodila doslej, če bodo še
               naprej, je odvisno od vas. Mojo zavezo imate, reče se ji: Slovenija solidarnih
               državljank in državljanov, poštena država in pravična družba. Hvala.</p>
            </sp>
            <sp xml:id="SDZ6-Izredna-47-2013-11-11.sp3">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Smo pri dodatni predstavitvi obeh predlogov proračunov in sprašujem, če želi mogoče
               minister za finance dr. Uroš Čufer dodatno predstaviti oba proračuna.</p>
               <p>Izvolite, imate besedo.</p>
            </sp>
            <sp xml:id="SDZ6-Izredna-47-2013-11-11.sp4">

               <speaker>DR. UROŠ ČUFER:</speaker>

               <p>Lep pozdrav, spoštovane poslanke, spoštovani poslanci! Rad bi vam povedal nekaj besed
               ob sprejetju oziroma debati, ki jo boste imeli pri tem proračunu. Prvo, kar bi rad
               omenil, je sam kontekst, v katerem smo ta proračun pripravljali. Vemo, da se nahajamo
               v težkih časih, ko je ekonomsko okolje še posebej težko. In imeli smo dolga leta, ko
               so se pravzaprav problemi akumulirali, niso se pa kaj prida reševali. Zdaj sta
               potrebni tako hitrost kot odločenost, da se s temi problemi tudi soočamo, in to
               pomeni, da bo pred vami tudi marsikakšen ukrep, ki je neprijetne narave in bi rajši
               videli, da ga ne bi imeli. Toda če želimo, da se s problemi soočimo, pomeni, da se
               moramo soočiti tudi z neprijetnimi ukrepi.</p>
               <p>Za vzpostavitev normalnega stanja v ekonomiji, ki je predpogoj za vzdržno rast, ne
               samo en kvartal, ampak daljše časovno obdobje, mislim, da se je treba spopasti s
               tremi področji. To so tudi tri prioritete, ki jih imam tu, pri sebi. Prvo se nanaša
               na bančni sektor, na zadolženost podjetij. Pomembno je, da očistimo bančne bilance,
               da razdolžimo podjetja, in imamo kar nekaj aktivnosti na tem področju. Trenutno se
               opravljajo stresni testi, pri katerih smo želeli, da bi lahko najprej očistili
               bilance in jih potem pripravili, in imajo za posledico tudi to, da imamo nekaj
               zamika, za približno dva kvartala, ko moramo delati stresne teste, namesto da bi
               lahko že vzpostavljali normalno stanje v bančništvu – da lahko prenesemo slabe
               terjatve iz bank na slabo banko in dokapitaliziramo banke, da bodo lahko normalno
               posojale denar in normalno funkcionirale ter dostavljale ustrezno likvidnost in
               finančne vire podjetjem. Znotraj istega paketa aktivnosti je pomembno, da razdolžimo
               podjetja, pripravimo pravno strukturo in pred vami je tudi zakon o razdolževanju
               podjetij, ki pravzaprav skrbi za to, da bo bolj normalno razmerje med upniki in pa
               med lastniki podjetji, in tako prispevalo k temu, da bo pravna podlaga za bistveno
               hitrejšo prestrukturiranje podjetij. Upravljanje državnih podjetij in privatizacije
               so drugi steber, ki pomeni tudi nek korak k normalizaciji. Veste, da se trenutno
               pripravlja zakon o Slovenskem državnem holdingu, ki se dotika tega področja, da se
               pogovarjamo, kako bomo pripravili strategijo, in da so privatizacije prvih 15
               podjetij že sprejete in v izvrševanju. In tretji steber, ki je potreben za normalno
               funkcioniranje, je fiskalna konsolidacija. Pred vami je proračun in zakon o davku na
               nepremičnine, ki je integralni del tega proračuna, ki pelje v to, da gremo na
               ustrezen, zmeren, ne prehiter in ne prepočasen način proti fiskalni konsolidaciji. Da
               lahko na vseh treh področjih sprejemamo odločitve tudi tiste neprijetne, je ključno,
               da so vse tri podprte s politično stabilnostjo. Če ni politične stabilnosti, pomeni,
               da naš proces odločanja ne funkcionira in da ne moremo sprejeti odločitev – ne samo
               neprijetnih, tudi tistih prijetnih se ne da sprejeti. Sposobnost sprejemanja
               odločitev v težkih časih je ključna za preživetje, da gremo lahko tudi naprej.</p>
               <p>Če pogledamo proračun oziroma cilje proračunov za leti 2014 in 2015, so takšni, kot
               so bili že določeni v programu stabilnosti, o katerem smo se pogovarjali že spomladi;
               usmerjenje v znižanje strukturnega primanjkljaja sektorja države pod 3 % do konca
               leta 2015 in cilj je, da lahko postopno dosežemo srednjeročni fiskalni cilj in
               uravnoteženost javnih financ do leta 2017. Proračuna za 2014 in 2015 temeljita na
               makroekonomskih izhodiščih, ki jih je pripravil Umar v svojih jesenskih napovedih, ki
               niso najbolj vesele, so pa kljub temu realne in dovolj težke ter naporne in so
               upoštevane. Izhodišče je tudi sprejetje proračuna za leto 2014. Narejeno je bilo kar
               nekaj korekcij, tako na prihodkovni, odhodkovni strani, in vključuje tudi davek na
               nepremičnine. Skupaj proračun pomeni primanjkljaj v višini 1 milijarde evrov, kar
               pomeni 2,9 % bruto družbenega proizvoda.</p>
               <p>Želim vam, da boste opravili razpravo o proračunu čim bolj kvalitetno in učinkovito
               in da predlagani proračun sprejmete. Najlepša hvala.</p>
            </sp>
            <sp xml:id="SDZ6-Izredna-47-2013-11-11.sp5">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Predlog sprememb proračuna Republike Slovenije za leto 2014 in Dopolnjeni predlog
               proračuna Republike Slovenije za leto 2015 je obravnaval tudi Odbor za finance in
               monetarno politiko kot matično delovno telo.</p>
               <p>Za predstavitev poročila dajem besedo predsedniku odbora, gospodu Bojanu Starmanu.
            </p>
            </sp>
            <sp xml:id="SDZ6-Izredna-47-2013-11-11.sp6">

               <speaker>BOJAN STARMAN (PS DL):</speaker>

               <p>Hvala lepa za besedo, gospod predsednik. Lep pozdrav vsem skupaj!</p>
               <p>Odbor za finance in monetarno politiko je na svoji 71. nujni seji, 9. 11. 2013, kot
               matično delovno telo obravnaval Predlog sprememb proračuna Republike Slovenije za
               leto 2014, ki ga je Državnemu zboru v obravnavo predložila Vlada. Dobili smo veliko
               mnenj, predlogov, tudi mnenje Državnega sveta, ki predloga sprememb proračuna ne
               podpira. Na sejo so bili vabljeni predstavniki Vlade, Ministrstva za finance ter
               Urada za makroekonomske analize in razvoj ter Sodnega sveta. Prejeli smo 20
               amandmajev k Predlogu sprememb proračuna za leto 2014. Uvodno obrazložitev je podal
               minister, podobno kot smo ravnokar slišali, zato ne bi ponavljal.</p>
               <p>V razpravi so predvsem iz vrst opozicijskih vrst prihajala opozorila, da je Predlog
               sprememb proračuna za leto 2014 nerealen, da ni razvojno naravnan, da preveč temelji
               na uvajanju novih davkov na prihodkovni strani, da ni predvidenih sredstev za
               izbrisane, da ni predvidenega izplačila tretje četrtine plačnih nesorazmerij v javnem
               sektorju. Opozorili so, da smo dali evropskim institucijam zavezo, da bomo šli na
               odhodkovni strani z dvema tretjinama ukrepov bolj v smeri zmanjševanja javne porabe,
               z eno tretjino na prihodkovni strani, se pravi, v povečanje prihodkov državnega
               proračuna. Opozicija je tudi menila, da slabo črpamo evropska sredstva in
               postavljenih je bila cela vrsta vprašanj glede izvedbe stresnih testov ter sanacije
               bančnega sistema. Člani iz koalicijskih vrst pa so poudarili, da je proračun realen,
               stabilizacijski in da sledi temeljnemu cilju, in sicer da do leta 2017 zmanjšamo
               oziroma izničimo proračunski primanjkljaj. Tudi člani opozicije so se zavzeli za čim
               hitrejši prenos slabih terjatev na slabo banko. Ob koncu razprave so minister in
               ostali predstavniki Ministrstva za finance pojasnili večino postavljenih vprašanj v
               razpravi. Odbor se je po koncu razprave opredelil do vloženih amandmajev
               kvalificiranih predlagateljev, vloženih v skladu s 166. členom Poslovnika Državnega
               zbora, in podprl amandma koalicijskih poslanskih skupin k uporabniku 5410, Urad Vlade
               Republike Slovenije za narodnosti, ostalih amandmajev pa odbor ni podprl. Na koncu je
               Odbor za finance in monetarno politiko sprejel sklep, da podpira Predlog sprememb
               proračuna Republike Slovenije za leto 2014.</p>
               <p>Veliko je bilo tudi konstruktivnih predlogov v času razprave in obravnave, saj je
               bila seja kar precej dolga. Sprejet je bil še dodaten sklep, da Odbor za finance in
               monetarno politiko predlaga Vladi Republike Slovenije, da v okviru
               Ekonomsko-socialnega sveta obravnava predlagane ukrepe iz razprave 71. nujne seje
               odbora z dne, 9. 11. 2013. Mislim, da je prav in je tudi namen vseh teh razprav, da
               je čim manj medsebojnih obračunavanj, pač pa čim več konstruktivnih predlogov, in bi
               vplivali na izboljšanje situacije v državi.</p>
               <p>Sedaj sem govoril o proračunu za 2014, imamo pa tudi proračun za leto 2015, ki ga je
               Odbor za finance in monetarno politiko obravnaval na svoji 70. nujni seji, 8. 11.
               2013, kot matično delovno telo in je obravnaval Dopolnjeni predlog proračuna
               Republike Slovenije za leto 2015, ki ga je Državnemu zboru v obravnavo predložila
               Vlada. Iz Poslovnika izhaja nelogičnost, da smo, kot ste slišali, v petek, 8. 11.,
               obravnavali najprej proračun za leto 2015, potem pa šele v soboto proračun za leto
               2014, vendar nič zato. Odboru je bilo predloženih 15 amandmajev, ki sta jih v
               dopolnjenem predlogu proračuna v poslovniško določenem roku vložili Poslanski skupini
               SDS in Nova Slovenija. Na sejo so bili vabljeni predstavniki Vlade, Ministrstva za
               finance ter Urada za makroekonomske analize in razvoj. V razpravi, ki je bila spet
               precej dolga, so bila postavljena podobna vprašanja iz vrst opozicijskih poslanskih
               skupin. Povedali so, da dopolnjeni predlog proračuna nima razvojne naravnanosti, da
               se preveč obremenjuje gospodarstvo, v proračunu manjkajo nekatere postavke, kot so
               sredstva za izbrisane, uskladitev tretje četrtine plač v javnem sektorju in ni
               predvidenih prihodkov dohodka od privatizacije. Tako da dopolnjeni predlog proračuna,
               po njihovem mnenju, ne bo pripeljal Slovenije iz krize. Menili so tudi, da dopolnjeni
               predlog proračuna ni dovolj varčno naravnan in da so še rezerve. Prav tako so menili,
               da se Slovenija ne sme več zadolževati, vsaj po tako velikih obrestnih merah je to
               nevzdržno. Zanimalo jih je, ali je v dopolnjenem predlogu proračuna upoštevana
               trenutna bančna situacija, saj stresni testi bank še niso znani. Skratka, podobna
               vprašanja, kot so bila pri proračunu za leto 2014.</p>
               <p>Ker sem imel možnost obravnavati več proračunov v več letih – zelo podobna situacija,
               opozicija ni nikoli zelo množično podpirala proračunov koalicije. To ni nič novega.
               Pri koalicijskih poslanskih skupinah pa so ocenili nasprotno; da je glede na dano
               situacijo ta proračun optimalen, realen in izvedljiv. Ob koncu razprave je
               predstavnica Ministrstva za finance izčrpno odgovorila na vsa vprašanja, ki so bila
               postavljena v razpravi, in po zaključeni razpravi o Dopolnjenem predlogu proračuna za
               leto 2015 se je odbor opredelil do amandmajev Poslanskih skupin SDS in Nove
               Slovenije, vloženih v skladu s 160. členom Poslovnika Državnega zbora. V okviru
               opredelitve posameznih amandmajev odbor ni podprl nobenega izmed vloženih amandmajev
               k Dopolnjenemu predlogu proračuna za leto 2015.</p>
               <p>Po razpravi je bil sprejet sklep, da Odbor za finance in monetarno politiko podpira
               Dopolnjeni predlog proračuna Republike Slovenije za leto 2015, kar predlagamo tudi
               Državnemu zboru. Hvala lepa.</p>
            </sp>
            <sp xml:id="SDZ6-Izredna-47-2013-11-11.sp7">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Preden preidemo na predstavitev stališč poslanskih skupin, ima postopkovni predlog
               gospod Jože Tanko.</p>
            </sp>
            <sp xml:id="SDZ6-Izredna-47-2013-11-11.sp8">

               <speaker>JOŽE TANKO (PS SDS):</speaker>

               <p>Hvala lepa za besedo, spoštovani predsednik. Kolegi, predsednica Vlade, ministri!</p>
               <p>Slišali smo uvodni predstavitvi dveh najpomembnejših oseb, ki sta pripravljali in
               sprejemali proračun, to je predsednice Vlade in ministra za finance. V tem kratkem
               uvodu, še niti začeli nismo dobro, imamo že uro krajšo sejo, pravzaprav ni bilo
               pojasnjeno nič o politikah, o ciljih, o usmeritvah, ni bilo nobenega pojasnila o
               številkah, ki so v tem proračunu. Tako revne predstavitve proračuna v Državnem zboru
               še nismo doživeli.</p>
               <p>Spoštovani predsednik, predlagam, da nam nekdo resno predstavi proračun, kajti to,
               kar je bilo do sedaj povedano, so več ali manj samo parole, floskule, piarovski
               nastop, nič pa o vsebini proračuna in proračunskih politik. Ne vemo, v katero smer in
               kaj pomeni za proračun zniževanje investicijskih odhodkov. Ne vemo, kaj pomeni za
               proračun rezanje socialnih pravic. Recimo, neusklajevanje olajšav pri dohodnini –
               kakšne posledice ima to na prebivalstvo. Ne vemo, kakšne posledice bo imelo na
               proračun zniževanje določenih sredstev za posamezne politike, in tudi za nadaljnji
               razvoj države. Mislim, da bi tako predsednica Vlade kot minister za finance morala
               svoj nastop podrediti predvsem temu, kaj nam bo ta proračun prinesel. Ne pa tem
               parolam, ki smo jih slišali tukaj. Nič od tega ni bilo povedano. Mi se tudi sedaj
               soočamo z ocenami, tudi Evropske komisije, ki so pomembno drugačne od izhodišč, na
               katerih sloni proračun. Vemo, da v tem proračunu ni nekaterih pomembnih stroškov, ki
               jih je obljubil minister Virant za proračun 2014. Gre za plačilo plačnih
               nesorazmerij, gre za plačilo določenih pravic izbrisanim in tako naprej. Niste
               povedali, kakšen vpliv bo imel davek na nepremičnine v okviru proračuna na razvoj
               gospodarstva, drobnega gospodarstva, velikega gospodarstva, kmetijstva in drugih
               stvari.</p>
               <p>Predlagam, da to nekdo v imenu Vlade le naredi. Končno smo se za to zbrali na seji
               Državnega zbora, da bomo v tej uvodni predstavitvi slišali pomembne smeri razvoja
               Slovenije. Hvala lepa.</p>
            </sp>
            <sp xml:id="SDZ6-Izredna-47-2013-11-11.sp9">

               <speaker>PREDSEDNIK JANKO VEBER:</speaker>

               <p>Hvala, gospod Tanko, za vaš proceduralni predlog.</p>
               <p>Pri tem moram opozoriti na dejstvo, da je v teh uvodnih nagovorih, tako s strani
               predsednice Vlade kot tudi ministra za finance, šlo za dopolnilno obrazložitev obeh
               predlogov aktov. Na sejo, kot lahko vidimo, so seveda bili vabljeni tako ministrice
               kot ministri, dejstvo pa je, da se bo razprava o proračunu nadaljevala potem še kot
               posamezni del proračuna o splošnem delu, o posebnem delu in o načrtu razvojnih
               programov. Takrat bo zagotovo bolj detajlno pojasnjeno, kaj je zapisano tudi v smeri
               ciljev, politik pri posameznih področjih. Seveda bo potem sledila še razprava o
               amandmajih, vendar zagotovo bo pri obravnavi splošnega dela, posebnega dela in načrta
               razvojnih programov dovolj možnosti, da bo Vlada bolj detajlno predstavila te dele
               proračunov, bodisi s strani predsednice, Ministrstva za finance ali pa ostalih
               resorjev, ki bodo sodelovali v razpravi. Tako da predlagamo, da nadaljujemo razpravo
               s stališči poslanskih skupin.</p>
               <p>Gospod Tanko, postopkovno.</p>
            </sp>
            <sp xml:id="SDZ6-Izredna-47-2013-11-11.sp10">

               <speaker>JOŽE TANKO (PS SDS):</speaker>

               <p>Hvala lepa, gospod predsednik.</p>
               <p>Poglejte, tu imamo celotno Vlado Republike Slovenije. Vemo, da v proračunu niso
               zajeti vsi potrebni stroški, ki bi morali biti zajeti v proračunu. O nekaterih sem
               malo prej v uvodu k temu proceduralnemu predlogu povedal. Pomembne stvari so se
               izpogajale, pomembne stvari so se obljubile in podpisale, to gre glede dogovora s
               sindikati, glede izplačila plačnih nesorazmerij oziroma poplačila, gre za izjemno
               pozitiven benevolenten pristop ministra dr. Viranta, kar zadeva urejanje odškodnin za
               izbrisane <gap n="..."/></p>
            </sp>
            <sp xml:id="SDZ6-Izredna-47-2013-11-11.sp11">

               <speaker>PREDSEDNIK JANKO VEBER:</speaker>

               <p>Kakšen bo vaš postopkovni predlog?</p>
            </sp>
            <sp xml:id="SDZ6-Izredna-47-2013-11-11.sp12">

               <speaker>JOŽE TANKO (PS SDS):</speaker>

               <p><gap n="..."/> teh stvari ni v proračunu in žal nihče od Vlade, ker je pač tako zastavljen
               koncept obrazložitve oziroma teh parol, pri tem ni pojasnil glede pomanjkljivosti, ki
               so v tem proračunu.</p>
            </sp>
            <sp xml:id="SDZ6-Izredna-47-2013-11-11.sp13">

               <speaker>PREDSEDNIK JANKO VEBER:</speaker>

               <p>Kakšen je vaš postopkovni predlog, gospod Tanko?</p>
            </sp>
            <sp xml:id="SDZ6-Izredna-47-2013-11-11.sp14">

               <speaker>JOŽE TANKO (PS SDS):</speaker>

               <p>Ja, saj bom povedal, gospod. Počakajte, imam še dve minute skoraj, da dam procesni
               predlog. Sem ga že enkrat povedal, upam, da ste ga razumeli. Upam, da ga je vlada
               razumela, in ga bom še enkrat.</p>
               <p>Na vse te pomembne stvari, ki jih ni v proračunu, smo opozarjali. To ugotavlja med
               drugim tudi Evropska komisija v svojem sporočilu, v katerem je ocenila, da bo
               proračunski primanjkljaj ne 2,9 %, kot je izkazan za leto 2014, ampak 7,1 %. Nobenega
               komentarja ni bilo v tem smislu ne predsednice Vlade ne ministra za finance, pa
               najbrž so ta razhajanja pomembna. Nič ni vnesenega v proračun glede saniranja
               bančnega sistema, nič ni glede drugih stvari, na katere smo opozarjali in tako
               naprej. Skratka, pričakovali bi, da bi bila v teh dveh predstavitvah, ki sta jih
               naredila predsednica Vlade in minister za finance, obrazložitev teh zadev, ki jih v
               proračunu ni.</p>
               <p>Predlagam, da nek vsebinski komentar proračuna, obrazložitev proračuna napravi
               predsednica Vlade ali minister za finance ali kateri koli drugi od ministrov, ki so
               tu prisotni in lahko povedo nekaj o svojih politikah, ki so v proračunu zajete in ki
               so prizadete s tem proračunom. To je, mislim, da nek minimalni standard, ki ga
               poslanci Državnega zbora pričakujemo – vsebinsko obrazložitev proračuna. Tega do
               sedaj nismo slišali. Hvala lepa.</p>
            </sp>
            <sp xml:id="SDZ6-Izredna-47-2013-11-11.sp15">

               <speaker>PREDSEDNIK JANKO VEBER:</speaker>

               <p>Hvala, gospod Tanko.</p>
               <p>Na vaš postopkovni predlog moram povedati, da ste ponovili to, kar ste predlagali v
               prvem postopkovnem predlogu, in lahko ugotovim samo to, da ste poskušali drugič
               enostavno zlorabiti poslovnik in še enkrat povedati to, kar sem vam obrazložil, da bo
               sledilo v nadaljnjih razpravah. Na razpolago pa imamo 8 ur in 25 minut samo pri
               proračunu za leto 2014.</p>
               <p>Postopkovno pa je želel, če sem prav zasledil, v nadaljevanju še gospod Möderndorfer
               in potem gospod Han.</p>
            </sp>
            <sp xml:id="SDZ6-Izredna-47-2013-11-11.sp16">

               <speaker>JANI MÖDERNDORFER (PS PS):</speaker>

               <p>Gospod Tanko ne da je skušal, predsednik Državnega zbora, ampak on ga je zlorabil. Mi
               smo v tem državnem zboru že v tem mandatu obravnavali tako rebalans ene vlade kot
               druge vlade in moram reči, da si, ko sem bil v opoziciji, ko je bil ta del v
               opoziciji, nikoli ni dovolil tako sramotnega postopanja in zlorabe postopka v samem
               začetku. Lepo vas prosim, gospod Tanko, niste bili ne na odborih, kjer se je to
               obravnavalo, in tam ste imeli vse možnosti in še jih boste imeli, tako kot celotna
               opozicija.</p>
               <p>Zato prosim, predsednik Državnega zbora, glede na to, da gre za eklatantno, evidentno
               kršenje poslovnika, da se v nasprotnem ne čaka več, da bo postopkovno zlorabljal tri
               minute, ampak naj enostavno pride na začetku s predlogom, kaj pravzaprav predlaga.
               Potem pa zaradi mene lahko tudi tri minute razlaga o samem postopku in obrazloži svoj
               predlog. V nasprotnem primeru predvidevam, da bo to zdaj konstantno, za vsakim
               tekstom, ki mu ne bo všeč za govorniškim pultom, bo on preprosto vstal in začel tri
               minute govoriti, da ni zadovoljen z obrazložitvijo. To je njegov problem in problem
               opozicije, če ne zna prebrati takšnega kupa gradiva in če ne razume teksta
               razpravljavcev. In to se mi zdi res nekaj najbolj abotnega, da ne spoštujemo niti
               osnovnega postopka v Državnem zboru.</p>
               <p>Gospod Tanko, ves čas se sklicujete na ta poslovnik, nehajte ga zlorabljati, začnite
               ga uporabljati!</p>
            </sp>
            <sp xml:id="SDZ6-Izredna-47-2013-11-11.sp17">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naj samo še enkrat poudarim, da ko je podana zahteva za postopkovni predlog, sem jo
               dolžan omogočiti. Seveda pa je potem od posameznika odvisno, ali res spoštuje
               poslovnik, tako kot ne nazadnje zagotovo velika večina v Državnem zboru to pričakuje.
               Čas, ki je na razpolago, je seveda možno izkoriščati v to smer, vendar dejansko bi
               tudi sam podprl predlog gospoda Möderndorferja, da če se že prijavite k postopkovnemu
               predlogu, podajte najprej postopkovni predlog in potem obrazložitev tega razloga. To
               je bila tudi v veliki meri že uvedena praksa, pa se potem nanjo pozabi v Državnem
               zboru, ampak predlagam, da poskušamo ravnati po takšnem vrstnem redu, kot se
               oblikujejo postopkovni predlogi.</p>
               <p>Gospod Han, ste tudi vi želeli postopkovno?</p>
            </sp>
            <sp xml:id="SDZ6-Izredna-47-2013-11-11.sp18">

               <speaker>MATJAŽ HAN (PS SD):</speaker>

               <p>Hvala lepa.</p>
               <p>Vaš odgovor mi zadostuje.</p>
            </sp>
            <sp xml:id="SDZ6-Izredna-47-2013-11-11.sp19">

               <speaker>PREDSEDNIK JANKO VEBER:</speaker>

               <p>Postopkovno še gospod Bogovič, izvolite.</p>
            </sp>
            <sp xml:id="SDZ6-Izredna-47-2013-11-11.sp20">

               <speaker>FRANC BOGOVIČ (PS SLS):</speaker>

               <p>Predsednik, hvala za besedo. Lep pozdrav predsednici Vlade, ministrom, kolegicam in
               kolegom!</p>
               <p>Mislim, da bi bilo zelo v redu, če bi bila proračuna za leti 2014 in 2015, ki sta
               usodni leti za Slovenke in Slovence, kvalitetnejše predstavljena in da bi pri
               predstavitvi takšnih proračunov naredili podobno, kot smo imeli možnost v preteklosti
               ob sprejemanju proračunov, ki niso bili tako usodno pomembni, poslušati izza tega
               govorniškega odra tudi guvernerja Banke Slovenije. Včasih je gospod Arhar stopil pred
               ta mikrofon in ob obravnavi predloga proračuna zelo dobro pojasnil, kaj, katere
               politike se zasleduje, kam gre vlada z vidika pogleda Banke Slovenije. Naslednji, ki
               je stopil za to govornico, je bil dr. Janez Potočnik, takrat še kot direktor Umarja,
               ki je s svojega vidika kredibilno predstavil trende, ki jih Umar zaznava in na osnovi
               katerih je bil pripravljen proračun za določeno leto. Kot naslednji je stopil za ta
               govorniški oder v tistih časih predsednik Vlade dr. Drnovšek in ko si strnil še
               njegovo razpravo ter za njim tudi razpravo finančnega ministra, so Slovenke in
               Slovenci, pa tudi poslanke in poslanci, vedeli, kam gre Slovenija v naslednjih
               letih.</p>
               <p>Spoštovane kolegice in kolegi! Mislim, da ta nestrpnost in to, da niti postopkovnih
               predlogov ne znate več poslušati, govori o kulturi, ki se jo danes vodi v Sloveniji.
               Tudi v predstavitvi je bilo veliko govora o tem, kako se moramo slišati, kako se
               moramo poslušati. Sejo smo imeli do pol štirih zjutraj, zato ker je bilo proceduralno
               treba v petek začeti, ker se v soboto več ne da začeti s proračunom za leto 2014 in
               2015 – potem naslednji dan. Ko skušajo ljudje povedati, da kaj ni v redu, se
               enostavno tega ne sliši. In če ta država ni vredna tega, da bi predsednica Vlade in
               finančni minister vsaj z dvema, tremi številkami operirala pred sprejetjem tako
               usodnih proračunov, potem res ne vem, kaj vsi skupaj tu počnemo. Proračun je usoden,
               grajen na kupu neznank, na katere nima nihče odgovora, in je treba to povedati. Če so
               imeli v preteklosti naši voditelji, državniki, to državniško držo, da so to naredili
               takrat, ko so bili drugi časi v svetu, pa tudi v Sloveniji, bi bilo zelo prav, da bi
               to naredila danes tudi Vlada Republike Slovenije.</p>
               <p>Sam postopkovni predlog gospoda Tanka zelo podpiram. Podpiram pa tudi to, da bi ob
               tako usodnih trenutkih, kot so tile, spregovorila tudi guverner Banke Slovenije in
               predstavnik Umarja, če že tega ni naredila Vlada.</p>
            </sp>
            <sp xml:id="SDZ6-Izredna-47-2013-11-11.sp21">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Bogovič, naj vas opomnim, da je mogoče res nekoč bila takšna praksa, kot ste
               tudi sami navedli, da sta guverner Banke Slovenije in direktor Zavoda za pokojninsko
               in invalidsko zavarovanje predstavila proračun, vendar razlaga 156. člena Poslovnika
               Državnega zbora in tretjega odstavka tega člena nalaga predstavitev proračuna
               predsedniku Vlade in ministru za finance. Tako vašega postopkovnega predloga ni
               mogoče upoštevati. Predlagam, da omogočimo, da pridemo do razprave in da dobite
               odgovore, na kar poskušate opozoriti v postopkovnih predlogih.</p>
               <p>Postopkovno ima besedo gospod Jože Tanko. Upam, da boste upoštevali opozorilo, da
               boste najprej predstavili postopkovni predlog in potem obrazložili.</p>
            </sp>
            <sp xml:id="SDZ6-Izredna-47-2013-11-11.sp22">

               <speaker>JOŽE TANKO (PS SDS):</speaker>

               <p>Hvala lepa, gospod predsednik. Pristop bom izbral sam, ker mi to dopuščajo
               pravila.</p>
               <p>Pred sabo imam dogovor o sodelovanju Pozitivne Slovenije, Socialnih demokratov,
               Državljanske liste in Demokratične stranke upokojencev Slovenije v Vladi Republike
               Slovenije. Pod točko 1 imate napisane prednostne naloge. In v drugo alinejo ste
               zapisali <q>"krepitev socialnega dialoga in dialoga s civilno družbo"</q>. Civilna družba je
               bila zgoraj, je poslušala in zbira podpise glede elementov ključnega zakona, ki je
               sestavni del proračunskega paketa. V tretji alineji ste zapisali <q>"strokovno
               argumentiranje političnih odločitev"</q>. Točno na to sem opozoril! Proračun je politični
               akt, ne predsednica Vlade ne minister za finance pa ga nista strokovno argumentirala.
               Ga nista! In predlagam, da argumentacijo in obrazložitev proračuna naredita tako, kot
               je to pričakovano in običajno v skladu s stvarmi, ki so v proračunu zapisane, in ne v
               skladu s temi floskulami, ki jih rolate po sceni. Samo to predlagam.</p>
               <p>Pa še nekaj gospod Möderndorfer – predlagam, da si vseeno pogledate magnetogram
               petkove seje Odbora za finance in boste ugotovili, da sem tam bil. Celo razpravljal
               sem. Niso bili vsi zadovoljni, ampak sem. Predsednik, po moje je vaša dolžnost, da
               poskrbite in zagotovite, da stvari v Državnem zboru potekajo na neki primerni,
               dostojni ravni. Nismo na tržnici, ampak smo v Državnem zboru. Proračun je treba
               predstaviti z vsebinskim razlogom, to je mimogrede tudi zaveza vseh koalicijskih
               strank in ugotavljam, da tega v skladu z modelom, ki ste ga prodali Sloveniji kot
               koalicijski dogovor, ne delate. Tudi stvari, ki smo jih dobili vsi poslanci – dala
               jih je Zbornica –, govorijo o povsem drugačnih podatkih, o katerih je govorila
               predsednica Vlade, sicer omenila samo brezposelne, v svojem uvodnem nastopu. Zanima
               me, kako bo povrnila njena vlada 90 tisoč izgubljenih delovnih mest, s tem
               proračunom. Niti besede o tem! Mislim, da je treba opraviti razpravo na takšen način.
               Tudi besede o tem, zakaj smo prvi v Evropski monetarni uniji po obremenitvah dela in
               kaj lahko od tega pričakujemo na področju participacije, povečanja izvoza,
               konkurenčnosti in tako naprej, ni bilo. To so teme, na katere bi morala predsednica
               Vlade po našem mnenju podati primerne odgovore, tako pa od tega ni bilo nič.
               Predlagam, da to zagotovite.</p>
            </sp>
            <sp xml:id="SDZ6-Izredna-47-2013-11-11.sp23">

               <speaker>PREDSEDNIK JANKO VEBER:</speaker>

               <p>Gospod Tanko, želim vas opozoriti, da ste že drugič kršili poslovnik. Smo namreč v
               tisti fazi obravnave proračuna, kjer razprava med Vlado in Državnim zborom sploh še
               ni mogoča, ker to onemogočate s svojimi postopkovnimi predlogi. Akt, v katerem je
               predstavljen proračun 2014 in 2015, je bil predložen Državnemu zboru z vsemi
               sestavinami. Zelo obsežen. Predsednica Vlade in minister za finance imata možnost po
               poslovniku dopolnilne obrazložitve tega akta – dopolnilne! V osnovi imate pa že vse
               predloženo in obrazloženo. Če pa želimo opraviti razpravo in dobiti odgovore na to,
               kar ste spraševali in postavljali v teh postopkovnih predlogih, je pa treba priti v
               to fazo najprej in ta hip s takšnimi postopkovnimi predlogi onemogočate razpravo v
               Državnem zboru, ki v ta namen, za leto 2014, predvideva 8 ur in 25 minut.</p>
               <p>Gospod Möderndorfer ste želeli postopkovno? Izvolite.</p>
            </sp>
            <sp xml:id="SDZ6-Izredna-47-2013-11-11.sp24">

               <speaker>JANI MÖDERNDORFER (PS PS):</speaker>

               <p>Ker je gospod Tanko zdaj že drugič nakazal pot, da bo pravzaprav onemogočal razpravo
               proračuna v Državnem zboru, ker je to pokazal tudi s svojimi akti in nosi sem
               koalicijske zaveze, da bo to počel venomer, kar naprej, predlagam, da ga prekinemo na
               ta način, da seveda upoštevate poslovnik. Vi kot predsedujoči lahko to naredite. Če
               ne predlaga predloga konkretnega, niti ne bomo o njem glasovali, skratka nič, on bi
               rad vstopal v bistvu na svojevrsten nov način v razpravo, še preden pride sploh do
               razprave, je pravzaprav potreben ukrep, in to lahko edino vi naredite. Verjamem pa,
               da ankete bolijo. Ko je Pozitivna Slovenija padla v anketah, ni zlorabljala
               poslovnika, vi to počnete od danes zjutraj naprej. Izgleda, da je bilo to tako hudo.
               Predlagam, da se temu primerno streznijo glave na opozicijski strani in začnejo
               tvorno kot opozicija znotraj poslovnika, znotraj razprave sodelovati in to bom
               spoštoval do konca razprave, do odločanja. Hvala.</p>
            </sp>
            <sp xml:id="SDZ6-Izredna-47-2013-11-11.sp25">

               <speaker>PREDSEDNIK JANKO VEBER:</speaker>

               <p>Hvala, gospod Möderndorfer.</p>
               <p>Naj pojasnim, da po dveh opozorilih poslanki ali poslancu, da krši poslovnik, seveda
               lahko odvzamem besedo. Upam, da smo zasledili, da sem gospoda Tanka že dvakrat
               opozoril, da je kršil poslovnik in če bo v tretje poskušal kaj podobnega, mu bom
               besedo v skladu s poslovnikom tudi odvzel.</p>
               <p>Postopkovno ima gospod Jerovšek, izvolite.</p>
            </sp>
            <sp xml:id="SDZ6-Izredna-47-2013-11-11.sp26">

               <speaker>JOŽEF JEROVŠEK (PS SDS):</speaker>

               <p>Hvala lepa, gospod predsednik. Spoštovana predsednica Vlade in vsi drugi!</p>
               <p>Gospod predsednik, vam bom takoj povedal proceduralni predlog. Ker sam te možnosti v
               tem trenutku nimam, vas prosim, da predsednico Vlade, glede na to, na kakšen način
               naj bi bila opravljena predstavitev, ki ni bila predstavitev, ampak je bilo navajanje
               parol in je bilo sramotno poniževanje in žalitev Državnega zbora – ker sem z vami
               vred eden od poslancev, ki imajo najdaljši staž tu, in vem, da je nevarno, če ima
               predsednica Vlade takšen odnos do parlamentarne demokracije –, vprašate v našem
               imenu, ali je v njeni glavi ukinitev parlamentarne demokracije. Kajti, zgodovinske
               asociacije nas učijo, da so s parolami proračune predstavljali zgolj diktatorji. Na
               podlagi takšne predstavitve si zelo zasluži nezaupnico. In prosim – v tem trenutku
               žaljivo odhaja iz parlamenta –, da jo vprašate po uradni poti, kakšni so njeni nameni
               v zvezi z demokracijo. Hvala lepa.</p>
            </sp>
            <sp xml:id="SDZ6-Izredna-47-2013-11-11.sp27">

               <speaker>PREDSEDNIK JANKO VEBER:</speaker>

               <p>Gospod Jerovšek, zagotovo ste sledili razpravam, ki smo jih opravili pri postopkovnih
               predlogih, in ste zasledil, da sem takšne postopkovne predloge ocenil za kršitve
               poslovnika. Tudi v vašem primeru je šlo za kršitev poslovnika.</p>
               <p>Predlagam, da nadaljujemo z razpravo. Besedo dajem za predstavitev stališča Poslanske
               skupine Socialnih demokratov gospodu Matjažu Hanu.</p>
            </sp>
            <sp xml:id="SDZ6-Izredna-47-2013-11-11.sp28">

               <speaker>MATJAŽ HAN (PS SD):</speaker>

               <p>Hvala lepa, spoštovani predsednik. Spoštovani ministrski zbor, drage kolegice in
               kolegi!</p>
               <p>Smo v času, ko je pred nami odločanje o državnem proračunu. Ta čas smo po navadi
               sprejeli kot del vnaprej predvidenega in kot priložnost vlade, da začrtano politiko
               udejanji skozi proračunske dokumente. Če pogledamo nazaj v čas pred krizo, si posebno
               velikih političnih turbulenc ob sprejemanju proračunov nismo obetali. Ob poslušanju
               razprav smo imeli občutek, da so še najbolj na preizkušnji pogajalske zmožnosti
               posameznih političnih opcij, kako iz proračuna iztisniti največ za svoje strankarske
               vsebine. Tudi prioritete posameznikov, kako zagotoviti denar, da bodo zgrajene te ali
               one cest, potrebne kanalizacije, morda čistilne naprave, so bile takrat na tnalu.
               Spoštovani, to naj ne izzveni kot poenostavljanje, da smo takrat živeli v lahkotnih
               časih. Želim poudariti, da danes nismo več v položaju in v razmerah, ko je bil
               proračun polje bitk med politikami različnih koalicijskih strank ter med posamezniki
               in je vsaj na videz vse lepo teklo. Kriza je na mizo Evropske skupnosti in Slovenije
               postavila vprašanje, kako ponovno zagotoviti ustrezno socialno varnost, ustrezna
               delovna mesta, razvoj in prihodnost za mlade. Naredila pa je še nekaj. V evropsko
               družino je vnesla nemir in razkrojila poprej vsaj navidezno homogenost. Zdi se, da
               Evropa postaja skupnost, v kateri ni več moč zaznati toliko, da ne rečem, družinske
               naklonjenosti večjih in močnejših partneric. Te so prevzele novo vlogo, kako na nek
               način disciplinirati in na pravo pot spraviti vse tiste učenke, ki v zadostni meri ne
               kažejo napredka.</p>
               <p>V mednarodni javnosti se premalo govori, spoštovani, o tem, da je vsaka članica
               Evropske skupnosti zgodba zase in da Slovenija ni ne Ciper ne Grčija in ne
               Portugalska. Žal so te špekulacije posvojili tudi nekateri slovenski politiki, ki z
               odprtimi rokami kličejo trojko. Pred nami sta tako proračuna, ki morda predstavljata
               največji preizkus naše države glede zmožnosti ohranjanja finančne suverenosti. Sta
               tudi preizkus, ali smo pripravljeni pogledati čez kratkoročne interese, čez to, da
               bomo zavoljo neuresničenih želja le uvideli, da je pomemben gozd in ne vsako
               posamezno drevo, ali smo sposobni kljub negativnim gospodarskim trendom in v veliki
               luknji, ki je zazijala v javnih financah, državi zagotoviti njeno osnovno delovanje,
               to pa je ustavitev erozije socialne države, nastavitev pogojev za razvoj novih
               delovnih mest, ohranitev javnega šolstva, javnega zdravstva ter zagotovitev finančne
               suverenosti. S celostnimi odgovori na ta vprašanja bomo sprejeli odgovornost in
               pripravljenost, sprejeli bomo tudi usmeritve za pomoč tistih, ki Sloveniji želijo
               dobro. Na drugi strani pa bomo postavili trden ščit, in to je najpomembnejše, pred
               tistimi, ki v imenu kapitalskih interesov Slovenijo vidijo kot plen.</p>
               <p>Proračunska dokumenta za 2014 in 2015 sta sledila trem poglavitnim ciljem: postopna
               javnofinančna konsolidacija, razvojna naravnanost in socialna občutljivost. Proračuna
               za obe leti stopata na začrtano pot, ki smo si jo zastavili z nacionalnim reformnim
               programom ter programom stabilnosti. Z dokumentoma smo Bruslju postavili načrt
               reševanja javnih financ, s tem je bil resda morda zožen manevrski prostor pri
               oblikovanju proračuna, vendar pa smo si pridobili tudi nekaj prepotrebnega zaupanja,
               ki je bilo v mednarodnem okolju že načeto. Glede obeh dokumentov je koalicija našla
               skupni imenovalec o bistvenih ukrepih, čeprav znotraj njenih programov, verjemite, da
               ostajajo razlike. Te pa niso zameglile cilja, da je zavoljo postopne stabilizacije
               slovenskih javnih financ treba stopiti skupaj. Vrag je vzel šalo. In stabilnost
               političnega okolja je še kako potrebna, če si ne želimo več skozi težke učne ure
               nenadnih političnih kolapsov in političnega krča ter posledično nezmožnosti
               sprejemanja potrebnih reform. Socialni demokrati smo vseskozi v ospredje postavljali,
               ko je šlo za proračun za leto 2014 in 2015. Pri oblikovanju obeh dokumentov smo
               tehtali med tem, kako v luči zaostrenih finančnih pogojev porazdeliti nove
               obremenitve in na drugi strani z omejenimi sredstvi zaščititi temelje socialne
               države, javnega šolstva in javnega zdravstva – vseh tistih osnovnih graditeljev
               družbe, glede katerih Socialni demokrati ne moremo pristajati na nobene kompromise.
               Ko smo pripravljali predloge, smo imeli pred seboj ključno vprašanje, kako
               vzpostaviti takšno dinamiko med proračunskimi cilji, da uresničitev enega ne bi
               povzročila kolapsa drugega. In to se nam zdi zelo pomembno.</p>
               <p>Postopna konsolidacija se bo v letu 2014 realizirala preko zmanjšanja proračunskega
               primanjkljaja iz milijarde in pol evrov na milijardo 18 evrov. Sedanja koalicija je
               uvidela, da je zmanjševanje izdatkov države vsaj za obdobje naslednjih let več ali
               manj počrpano, ob tem pa je treba povedati, da je proračun na izdatkih za plače
               javnega sektorja najnižji po letu 2007, in to kljub plačni reformi iz istega leta.
               Proračuna pa bistveno krčita državno potrošnjo za blago in storitve na skoraj 574
               milijonov evrov v letu 2014, v primerjavi z letom 2013, ko so ti znašali 644
               milijonov evrov. Proračunski odhodki v letu 2014 naraščajo z 9 milijard 400 na 9
               milijard 640 milijonov evrov v letu 2014, s čimer se namerava ublažiti zmanjšano
               gospodarsko aktivnost s strani podjetij ter trošenja gospodarstva. Najbrž bomo
               poslušali očitke, kako smo se ob polnjenju proračuna osredotočili zgolj na davke,
               čeprav je bil dvig davka na dodano vrednost kot opcija zapisan v Zakonu o
               uravnoteženju javnih financ.</p>
               <p>Dvig stopnje DDV je bil v tem letu v proračunski luknji, ki smo jo podedovali,
               prepotreben ukrep. Namenoma pa je bilo preslišano, da DDV nima vpliva na izvoz, ki je
               v sedanjih razmerah edini, ki kaže pozitivne trende. Socialni demokrati smo ob tem
               opozarjali na nujnost, da se denar iz naslova dviga DDV ne porabi zgolj za krpanje
               proračunske luknje, temveč ga je treba po investicijskih kanalih usmeriti v zagon
               oziroma pomoč gospodarstvu.Glede nepremičninskega davka, iz naslova katerega je v
               letu 2014 predvideno približno 180 milijonov sredstev, je danes slišati grobe, ostre
               kritike. Tega se zavedamo – zbirajo se podpisi proti davku, na okroglih mizah se
               poziva k nepokorščini, žal pa nihče od teh kritikov ne pove, da gre za ukrep, ki bo
               najmanj obremenil gospodarsko rast. Vlada je aktivno stopila tudi v boj proti sivi
               ekonomiji. Ta po ocenah pri nas obsega od 10 do 24 % bruto domačega proizvoda.
               Odvodi, s katerimi sredstva iz naslova sive ekonomije zaobidejo proračun, so izjemno
               kompleksni, zato tudi narava ukrepov vlade sega na več področij. Spremembe zakona o
               preprečevanju dela in zaposlovanja na črno, vključitev carinskih služb v nadzor ter
               uvedba vavčerskega sistema pri osebnem dopolnilnem delu – to je samo nekaj ukrepov,
               ki jih bomo sprejeli. Na očitke glede večjih prihodkov iz naslova evropskih sredstev
               pa lahko gledamo kot na slabo vest tistih, ki zavoljo nesposobnosti in nezmožnosti
               niso znali ali zmogli optimizirati črpanja evropskih sredstev. Proračuna sta povečala
               državno pomoč v gospodarstvu iz sredstev za gospodarski razvoj in tehnologijo, v
               primerjavi s 332 milijoni evrov iz leta 2012 in 372 milijoni evrov iz leta 2013 v
               letu 2014 ta pomoč znaša 433 milijonov, ampak tega nihče ne pove. Predvsem pa se nam
               zdi pomembno, da so sredstva usmerjena v znanost in informacijsko družbo, regionalni
               razvoj, podjetništvo in konkurenčnost. Socialni demokrati menimo, da je na teh
               področjih še posebej veliko neizkoriščenega potenciala. Ob tem smo izpostavili
               nujnost, da se v večji meri začnejo ustvarjati nova delovna mesta, predvsem z novo
               dodano vrednostjo. To je dolgoročno edina prava pot, če se ne želimo samo izviti iz
               prijema krize, temveč kompas naravnati tudi na razvoj. Temu v prid pričajo tudi
               naslednji podatki; sredstva za investicijske transferje in investicijske dohodke so
               skupaj, ne glede na delež bruto domačega proizvoda iz leta 2013, znašala 3,3 %. Leta
               2014 pa je predvidenih sredstev za 3,7 % BDP.</p>
               <p>Navkljub dobri nameri, da proračun vzpostavi prepotrebne investicijske kanale, pa smo
               vse skozi poudarjali, da akutnega stanja velike brezposelnosti in nezavidljive
               socialne slike ne bo moč reševati samo z ukrepi za pomoč gospodarstvu. Zato smo
               skupaj z Ministrstvom za delo postavili zaščito socialno šibkim kot prioriteto pri
               sestavi obeh proračunov. Za aktivno politiko zaposlovanja je v letu 2014 zagotovljeno
               456 milijonov evrov. Ta sredstva ministrstva pa obetajo multiplikativen učinek, ki
               morda ne bo viden čez noč, vendar je izjemnega pomena, če se želimo uspešno spopasti
               z brezposelnostjo in ustvarjanjem pogojev gospodarske rasti. Vsi napori ministrstva
               na tem področju že dajejo rezultate, saj je v letošnjem oktobru za 5,4 % manj
               prijavljenih prvih iskalcev zaposlitev kot v lanskem letu istega časa. Še
               spodbudnejše rezultate pa lahko pričakujemo naslednje leto, ko se bodo pričeli kazati
               učinki zakona o interventnih ukrepih na področju trga dela in starševskega varstva.
               Kriza je močno udarila tudi v javno izobraževanje. To so nekatere politične stranke
               izrabile tudi z načrtom tako imenovane podjetniške logike izobraževanja, češ da se
               lahko z nekaterimi prijemi zasebnega sektorja izobraževanje naredi bolj učinkovito,
               celo bolj dobičkonosno. Zmanjševanje kakovosti javnega izobraževanja na račun
               povečanje zasebnega deleža je nekaj, na kar Socialni demokrati in Vlada s proračunom
               niso pristali. Model, kako na račun spreminjanja standardov in normativov v šolstvu
               spodbujati elitiziranje zasebnih šol, je Ministrstvo za izobraževanje, znanost in
               šport uspešno zajezilo. S proračunoma za leti 2014 in 2015 se kljub omejenim
               sredstvom ohranja kakovost javnega izobraževanja v prepričanju, da izobraževanje ni
               strošek, ampak naložba.</p>
               <p>Spoštovani! Danes smo veliko poslušali in bomo poslušali o nerealnosti proračunov.
               Ocenjevali pa bodo zanimivo tisti, ki so sami pripravljali in vneto zagovarjali za
               800 milijonov nerealno načrtovan proračun za letošnje leto. Vsem tem že sedaj
               predlagam, da dejanj ne presojajo po sebi. Na tem mestu ne želim natančno
               razpravljati o vseh postavkah proračunskih dokumentov. Proračunska matematika, kje bi
               bila sredstva vzeta, kje bi bila dodana in kaj bo to pomenilo za posamezno področje,
               je neproduktivna. Ravno ta logika razprav kaj hitro privede do lahkotnega
               manipuliranja z ocenami tam, kjer to potrebujemo za zagovor te ali one politike. To
               po večini služi zgolj temu, da si posamezna politika opere roke nad svojim neuspehom
               in enostavno ne prizna napak. Še več, razprava o proračunu izvzeta iz širšega
               konteksta relacij med posameznimi področji, ki so močno povezana z odnosi
               medsebojnega vplivanja brez pogleda na okoliščine, v katerem sta dokumenta nastala,
               bi lahko privedla do napačnih zaključkov. Prav zato bom poudaril, kako lahko skupaj
               uspešno sobivata, in to je zelo pomembno, socialna varnost ter pomoč gospodarstva,
               tisti področji, ki sta bili v preteklosti izpostavljeni kot največja sovražnika. Tako
               se je opravičevalo politiko strogega varčevanja tudi na račun socialne varnosti kot
               edino in edino pravo rešitev, ravno tako kot se je opravičevala logika podjetnosti in
               konkurenčnosti v sferah, kjer bi ti napravili več škode kot koristi. Še enkrat
               poudarjam, da v proračunih 2014 in 2015 vseh teh ciljev, postopne javnofinančne
               konsolidacije, razvojne naravnanosti in socialne občutljivosti, ni moč uresničevati
               drugače kot v sinergiji, skozi katero bodo ti cilji sploh lahko uresničeni. Vse
               razprave in očitki, kako dušimo z dodatnimi davki, ne da bi se povedalo, da na drugi
               strani pomagamo gospodarstvu ter ohranjamo socialno državo, so prvovrstno
               politikantstvo. Tudi razlaga v smeri, ki ne upošteva, da proračun ni nastal v
               hermetično zaprtem prostoru, ki ne upošteva napovedi gospodarskih kazalcev, spada v
               kategorijo taistega politikantstva. Recesija v Sloveniji še kar traja in po napovedih
               ji bomo priča še naslednje leto. Zaradi tega sta proračuna ustavila trend radikalnega
               rezanja v odhodkovno stran, ki se je izkazal za neučinkovitega in nas je potiskal še
               globlje v recesijsko spiralo. To leto je ključno tudi z vidika, ali bomo uspeli s
               sanacijo bančnega sistema, s postopno javnofinančno konsolidacijo ter strukturnimi
               reformami zajeziti to veliko luknjo, ki Slovenijo dobesedno duši v vsej tej
               recesiji.</p>
               <p>Socialni demokrati ne trdimo, da sta proračuna za prihodnji leti idealna, sta pa v
               danih razmerah, ki, ponavljam, niso osnovane na trenutnem političnem razpoloženju
               Vlade, temveč v širšem kontekstu gospodarskih razmer ter obetov, optimalna. Zavezo
               predsednice Vlade o zaupnici in njeno napoved, da jo veže prav na sprejetje proračuna
               za leto 2014, Socialni demokrati v okviru povedanega vidimo kot potezo, ki presega
               običajni političen kontekst. Ob napovedi nezaupnice s strani opozicije bomo spet
               poslušali in bodo spet prišli v ospredje politični interesi. Priložnost smo imeli
               slišati, da gre za discipliniranje koalicije, da gre za najlažji izhod iz morebitne
               politične zadrege politikov, kako si povečati politično moč. Če povzamem, kako si bo
               določena vlada v vnaprej dobljeni bitki podaljšala svoj obstoj in drugim, bolj
               sposobnim, onemogočila oblast. Vse to bi bilo mogoče verjeti, spoštovani moji, ko bi
               bili časi, v katerih se sprejemata proračuna, drugačni. Negotove gospodarske razmere,
               ki jih želijo nekateri spretno integrirati tudi v negotovo politično situacijo, pa
               kažejo, da ne gre več samo za zaupnico vladi Alenke Bratušek, v prvi vrsti gre za
               dejanje, ki presega ozek politični interes. Slednji v Sloveniji že nekaj časa, kot
               nam potrjuje tudi mednarodna javnost, ni uresničen sam po sebi, temveč je to, hočemo
               ali ne, vezano na vprašanje stabilnosti in zaupanja – ali je Slovenija sposobna
               preseči svoje težave sama ali pa res, kot kar kličejo nekateri, rabimo zunanjo pomoč.
               Resnost tega vprašanja in z njim povezane politične stabilnosti smo Socialni
               demokrati postavili v ospredje, ko gre za odločanje o tem, kaj je za nas prioriteta.
               Okrevanje, ki ne spodjeda socialne varnosti ter sposobnosti zediniti se v ključnih
               vprašanjih, smo videli kot najpomembnejšo materijo, ki je vtkana v proračunih za leti
               2014 in 2015. Zaupnica, vezana na proračun za leto 2014, kaže, da je Vlada v danih
               okoliščinah pripravljena zagristi v kislo jabolko in preseči političnost zaradi same
               politike. Ta zaupnica zato tudi ni samo zaupnica Vladi, temveč izraz zaupanja celotni
               koaliciji, da lahko presežemo težave težke finančne in gospodarske situacije.</p>
               <p>Socialni demokrati bomo proračuna za leti 2014 in 2015 podprli in s tem tudi dali
               zaupnico predsednici Vlade Alenki Bratušek. Hvala lepa.</p>
            </sp>
            <sp xml:id="SDZ6-Izredna-47-2013-11-11.sp29">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Bojan Starman bo predstavil stališče Poslanske skupine Državljanske liste.
            </p>
            </sp>
            <sp xml:id="SDZ6-Izredna-47-2013-11-11.sp30">

               <speaker>BOJAN STARMAN (PS DL):</speaker>

               <p>Hvala lepa še enkrat za besedo.</p>
               <p>Kot sem že prej povedal, iz razprav, ki smo jih imeli pri sprejemanju teh proračunov,
               sprememb proračuna za leto 2014 in proračuna za leto 2015, je res premalo
               konstruktivne pripravljenosti oziroma predlogov, kako bi se v težki situaciji stvari
               v Sloveniji začele izboljševati. Preveč je medsebojnih obračunavanj, kritik in tako
               naprej. Vendar, na žalost je bilo to vedno tako in tudi zdaj ne bo drugače.</p>
               <p>Smo v težkih časih, leta 2008, 2009 se je začela velika recesija. Sprejemati
               proračune v teh časih, ko je treba zmanjševati vse oblike porabe, na silo povečevati
               prihodke, ni enostavno delo. Kakor koli se opredeliš, kamor koli posežeš, razburiš
               neko kategorijo. V glavnem posegati moraš na način, da poslabšuješ situacijo in
               standard kakršni koli kategoriji. Tega se moramo zavedati in biti pri sprejemanju teh
               proračunov, ki so na nek način tudi odraz teh politik, kot se da bolj strpni in
               konstruktivni. Če bi to, kar sem povedal, malo konkretiziral in poskušal ta
               porabniški del, kar ustvarimo, še malo razširiti, ker premalo govorimo tudi o drugih
               dogajanjih, problemih in sploh o porabi.</p>
               <p>Mi smo leta 2008 za primerjavo ustvarili 37 milijard 264 milijonov evrov BDP. V letu
               2009 je padel kar na 35, za 7,9 % – na 35 milijard 420 milijonov evrov, za 7,9. Kaj
               se je na drugi strani zgodilo v letu 2009? Prihodki državnih bilanc so se zmanjšali
               za približno 900 milijonov evrov, smo pa povečali odhodke vseh državnih bilanc za
               skoraj milijardo evrov. Pri tem bi povedal, če govorimo o številki, da zaokrožim, 35
               milijard evrov, kolikor je bil BDP leta 2013, smo od tega vsega skupaj porabili 16
               milijard 150. Se pravi, v letu 2013 se je prvič začela situacija malo izboljševati. V
               letu 2009 sta začela strmo rasti državni in skupni javni primanjkljaj, leta 2008 smo
               imeli še plus v državnem proračunu, plus 65 milijonov evrov, že naslednje leto je
               bila posledica zmanjšanih prihodkov in povečanih odhodkov milijarda 800 primanjkljaja
               v državnem proračunu. Pri tem smo, kot sem že prej omenil, od 36 milijard porabili 16
               milijard v vseh blagajnah – samo omenil bi, da moramo vedno upoštevati vse blagajne,
               ki jih imamo. Ena je proračunska. Mi smo v letu 2009, ali pa bom govoril o letu 2012,
               porabili 9,6 milijarde evrov v proračunu, porabili smo 4 milijarde 851 milijonov
               evrov v pokojninski blagajni, od tega je bilo v proračunu za pokojninsko blagajno
               približno milijardo in pol evrov v teh zadevah. Porabili smo 2 milijardi 0,80 v
               občinah, to so občinske blagajne, in seveda dva milijona 338 v zdravstvenih
               blagajnah.</p>
               <p>Naš problem je, ker praktično z raznimi ukrepi, z indeksacijami in vsemi temi
               zadevami nismo pripravljeni, da v času krize odreagiramo z zmanjšanjem porabe. Nismo
               zmožni in praktično imamo 95 odstotkov proračunskih, pokojninskih, občinskih stvari
               zacementiranih z vsemi možnimi zakoni in z vsemi stvarmi, ki tukaj vplivajo. Zato se
               je v letu 2009 pokazalo, da smo popolnoma nesposobni, celo povečali smo javno porabo
               v primerjavi z letom poprej, ko je bilo precej več BDP, nismo uspeli zagotoviti in s
               tem imamo velike težave. V lanskem letu, v letu 2012, smo se lotili, kako in na
               kakšen način zmanjšati porabo, ker očitno prihodkov ne bo dovolj. Naredili smo tako
               imenovane popravke vseh zakonov in varčevalni program in se je kar poznalo, kar
               približno 400 milijonov manjši je bil primanjkljaj v letu 2012 kot leto poprej. Vse
               skupaj je šlo z velikimi težavami in zelo počasi. Tudi sedaj smo v situaciji, ko
               praktično nismo v stanju; kjer koli se lotimo, se nam zatakne. Zelo težko zmanjšujemo
               porabo, kar se nam še kar kaže. Naš proračun je pač tudi za naslednje leto, za 2014,
               predvideval dodaten padec BDP za 0,8 %. Za proračun kot tak se pa za leto 2015
               pojavlja ena vizija, opcija, ki je na žalost precej daleč, to je ponovno eno majhno
               povečanje BDP, da gremo v tej smeri. In proračuna za 2014 in 2015 zasledujeta neke
               stvari, za katere smo se po dolgih prerekanjih uspeli dogovoriti, da ne moremo
               trošiti več, kot ustvarjamo v naši državi. Sprejeli smo zlato fiskalno pravilo in ga
               na nek način zaščitili, da ne more vsak posegati na fiskalne stvari s spremembami
               zakona na referendumu. Stanje, kakršno je bilo prej, ni kazalo, da bi se naša poraba
               začela zmanjševati. Potem smo prišli zelo nizko na bonitetnih lestvicah, naš strošek
               za obresti je od leta 2009, ko je bil še 525 milijonov evrov, v štirih letih narasel
               na milijardo in treba je narediti za kar 500 milijonov dodatnih varčevalnih ukrepov,
               da povečaš stroške obresti. Naše bonitete so padle, strošek zadolževanja je blizu 7 %
               na letni ravni zaradi tega, ker nismo uspeli pravočasno odreagirati in znižati naše
               porabe. Imamo 2,9 – ena milijarda je pač zapisano v letu 2014 v proračunu, da bomo
               dosegli, to je z velikim naporom, z mogoče celo preveč iskanja dodatnih prihodkov z
               dodatnimi davki in mogoče s premalo, kot je bilo povedano, dodatnimi rezi v javni
               porabi. Verjetno je vedno težje zmanjševati stroške in porabo, ker potrebujemo
               določene resne posege, da se javna poraba zmanjša. Vendar, ta cilj je tukaj
               postavljen z velikimi težavami. Nekje pa smo na tisti poti in s proračunom za leto
               2015 še nekoliko znižujemo, približno na 877 milijonov evrov, ta pričakovani
               primanjkljaj. Sam osebno bi rad videl, če bi bili bolj enotni, bolj jasni, bolj
               uspešni in hitreje zmanjšali ta primanjkljaj. Ko smo govorili o zlatem fiskalnem
               pravilu, sem rekel, da bi kar morali vztrajati, da do leta 2015 pridemo na izravnane
               prihodke in odhodke v proračunu. Vendar na žalost se ni dalo, to je pa stanje, ki je
               in na nek način mislim, da smo v toku.</p>
               <p>Proračun za leto 2014 – cel kup vprašanje je bilo na odboru. Prvič, kakšne so osnove,
               na katerih <gap n="..."/> Kateri koli proračun ali popravek proračuna je neka matematika, ki se
               več ali manj avtomatsko izvaja. Upoštevajo se makroekonomske napovedi Umarja, čim
               bolj sveže, upoštevajo se dosedanji statistični podatki, v to se upošteva čim več
               mesecev tekočega leta . Temu ustrezno se morajo posamezne kategorije prihodkov in
               odhodkov na nek način popraviti in uskladiti. Tudi vlada je dolžna predlagati
               spremembo proračuna, ki prihaja, da se vidi, da prihaja do prevelikih razlik,
               odstopanj od prihodkov ali nekaterih prihodkov. V proračunu za leto 2014, dejansko je
               bil to proračun prejšnje vlade, so tri kategorije, ki so se pokazale. V eni
               kategoriji smo enostavno planirali premalo sredstev za pokojnine za leto 2014, 188
               milijonov je premalo. Če bo obdržali veljavni proračun za leto 2014, bi to pomenilo,
               da bi bila dotacija s strani države, državnega proračuna v pokojninsko blagajno v
               zadnjem mesecu, skoraj nič in bi pomenilo, da ne bi mogle biti izplačane pokojnine,
               tako kot predvideva zakon.</p>
               <p>Druga stvar. Vemo, da smo za leto 2014 planirali 230 milijonov premalo obresti in to
               so stvari, ki jih bo država morala plačati in moramo to popraviti v tem. Smo pa
               planirali nekaj več odhodkov na ustrezne prihodke in ne vplivajo toliko na
               izravnavanje teh položajev. Smo le planirali, da bomo bolj optimistično porabljali
               evropska sredstva in tukaj smo za 200 milijonov povečali proračun. Na koncu smo
               vseeno do 9 milijard 600 in je to, če povem, da je bilo leto 2009 - 9 milijonov 300
               proračunske prišli porabe v celoti, da je bila ta številka kar nekje kljub
               zmanjševanju BDP enaka do zdaj, razen v lanskem letu, ko smo porabili 8 milijard 998
               milijonov evrov. Se pravi, pod 9 milijard. Zdaj smo pa v letu 2014 na 9 milijard 600,
               seveda smo pa tudi nekje upoštevali v tem proračunu določene večje prihodke od
               nekaterih kategorij. Ta vprašanja, plan – daljši ko je načrt za 15 oziroma za 15,
               manj je natančen. To je dejstvo. Povedali, slišali smo tudi na odboru, da določene
               kategorije niso zapisane, kot so izbrisani, kot so četrto izplačilo nesorazmerij v
               plačah, niso vpisani, niso predvideni, ker še nimajo zakonske podlage in se bodo
               morali pokrivati naknadno, potem bo verjetno kakšen rebalans tudi tega proračuna, kot
               smo ga še vedno do sedaj imeli.</p>
               <p>Imamo pa res vsi skupaj eno veliko težavo, ker ne najdemo odgovora na eno od velikih
               vprašanj oziroma neznank tudi pri planiranju za naslednja leta, to je ta bančna
               luknja. Kaj in koliko bo potrebno dati? Imamo neka sredstva planirana za ta namen v B
               bilanci za leto 2014 in tudi za 2015 imamo v planu, vendar ne vemo še, kakšni bodo ti
               zneski, in upam, da ne bodo preveliki. To ostaja odprto. Seveda, ko bomo to
               ugotovili, bo potrebno korigirati, če bodo razlike prevelike, tudi proračun za leto
               2014. Vendar to so procesi, ki so bili vedno taki in vedno se bodo tako in so se tako
               odvijali. Osebno mislim, da je škoda, da nismo že prej naredili. Tukaj smo padli v
               soglasje mednarodni skupnosti teh prenosov slabih terjatev na slabo banko in občutek
               imam, da preveč špekuliramo s temi številkami. V glavi imam tiste podatke, ki jih je
               dal minister Šušteršič, ko smo obravnavali zakon o slabi banki. Takrat je bilo
               povedano: tri do štiri milijarde bomo izdali garancij v zameno, da bomo prenesli te
               terjatve iz bank. Približno milijardo evrov je bilo pa že takrat namenjenih za
               eventualne dokapitalizacije, to se pravi, za pokrivanje razlik v ceni. Veliko je bilo
               odpisov. Upam tudi, da tukaj ne bo prišlo do tako drastičnih stvari, kot bi jih eni
               želeli napovedati.</p>
               <p>Mene samo zelo moti, ker poslušamo, gledamo – res je kriza. Poslušamo, težko je,
               posebno za tiste, ki nimajo kaj dati v peč ali v usta in res bo tudi naprej treba
               iskati načine, da se jim pomaga, pa tako naprej. Niso pa vsi v taki situaciji.
               Praktično mene najbolj moti ta stvar, ko nekako nimamo nobenega optimizma več.
               Nobeden ne reče glede izhoda iz krize, da imamo možnosti, prišli bomo iz krize in bo
               bolje za vse. Motijo me na primer mladi, ki odhajajo od nas. Moti me vrsta stvari in
               mislim, da je treba in naša naloga<gap n="…"/> Tudi če bomo te proračune sprejeli, ne moremo
               reči, da smo nekaj naredili. Za zagotavljanje realizacije teh, kot so takšni, bo
               treba narediti še veliko, da bo tako.</p>
               <p>Osebno pa mislim, da bomo morali vsi zelo zelo močno garati, da bomo našli še kakšne
               druge variante in še kakšne načine, da bomo hitreje izboljšali situacijo in hitreje
               obrnili krog v drugo smer; se pravi, da bomo začeli rasti ne pa padati, da bo naš BDP
               začel rasti. Tukaj pa je en osnoven problem, ki ga imamo, deloma sem ga že načel, je
               pa to, da premalo pozornosti posvečamo temu, kako se ustvarja nova vrednost, kakšne
               pogoje imajo naša podjetja, kakšna je naša konkurenčnost. Mislim, da se nekaj
               trudimo, vendar še vseeno poslabšujemo situacijo naše konkurenčnosti, vsako leto smo
               nižje na lestvici in morali se bomo vprašati, kaj narediti, da bo situacija boljša.
               Na primer, ko sem razmišljal in ko smo na odboru debatirali, sem navrgel nekaj stvari
               v tej smeri, kako bi izboljšali situacijo. Seveda bi zelo težko <gap n="…"/> Pričakujem en
               ukrep, ki bo trajno in dolgoročno omogočil zaposlovanje mladih, predvsem zelo
               izobraženih ljudi. Naredili smo veliko napako, ko smo zaradi nekaterih tako rekoč
               lumpov, ki so si izplačevali ne vem kako velike plače nekih direktorjev po nekih
               bankah, ki nikoli niso znali ustvarjati, ker so vedno trošili, smo si spet dvignili
               vrhnjo lestvico v dohodnini na 50, kar se mi zdi, da postavlja našo državo, če to
               upoštevamo, v popoln absurd.</p>
               <p>Na odboru smo slišali izračun, da bruto plača tisoč 300 evrov, ki jo plača avstrijski
               podjetnik, pomeni tisoč evrov neto prihodka za zaposlenega. Pri nas – sem na hitro
               sam poskušal izračunati – rabimo 2 tisoč 300 evrov izplačila, da dobimo tisoč evrov
               enakega dohodka. Se pravi, nekdo, ki je 8 let vložil v izobraževanje ali celo več, bo
               praktično pri nas delal samo za državo in davke. Ni šanse! Moram povedati to. Meni je
               – to je bilo leta 2005 – gospod Dragonja iz Leka, takrat še slovenskega, rekel:
               <q>"Dajte za božjo voljo popraviti to lestvico, mi ne moremo normalno plačati ljudi, ne
               moremo postaviti razvojnega centra Leka tukaj, ker smo preveč dragi. Enostavno ne
               morejo biti naši ljudje plačani."</q> Namenoma govorim o tem delu, ki je mogoče bolj
               skrit, vendar vidimo, kako ljudje odhajajo. Skratka, v svojem razmišljanju sem rekel,
               poiščimo si neke rezerve, vsaj 500 milijonov bi moralo to prinesti, da bi znižali
               davke na dohodnino za zaposlene. Samo, 50 % je dohodnina, 24,9 ali koliko so
               prispevki prvega ranga, na to plačo so 16,9 – pa izračunajte, kako je. Približno 25 %
               dobi človek takšnega ranga od tega, kar plača delodajalec. Se pravi, za 10 tisoč
               evrov stroškov podjetja dobi v roke 2 tisoč 300 evrov. Nikjer, nobena analiza, nobeni
               strokovnjaki tega pravilno ne izračunajo in povedo! Prav žal mi je. In tu je eden
               velikih takšnih naših problemov in težav.</p>
               <p>Skratka, imamo problem, izhaja iz časov, ki smo jih živeli prej, iz socializma, in
               potem naprej, naprej. Vsi ki smo tukaj, večina, se znamo zelo pokregati, določiti,
               kje je res potreba, znamo, zelo smo sposobni trošiti. Kako ustvariti novo vrednost,
               temu pa se posveča zelo malo pozornosti - v vseh organih, povsod. Ne znamo niti
               toliko, da bi prisluhnili gospodarstvu, ki noče nič; noče subvencij, noče nič. <q>"Dajte
               nam enake pogoje, kot imajo pogoje podjetniki, ki delajo na trgih, kjer je naša
               konkurenca. Ne rabimo nič."</q> To je tako težko slišati, da enostavno ne pride do tega
               in stalno govorimo, kakšne subvencije in kakšne podpore bodo prišle. Kot sem že
               rekel, ko sem razmišljal, sem poskušal malo ovrednotiti te stvari. In sem rekel, da
               bom tudi tu povedal, kaj bi morali narediti, da bi imeli več, da bi lahko več
               trošili, začeli vračati kredite oziroma dosegli to, da se bo stvar spremenila. Niti
               približno ne mislim, da je to tisto, da ni mogoče še veliko bolj pametnih stvari, pa
               da jih ni mogoče še več doseči. Vendar mislim, da je iz naših razprav premalo slišati
               raznih idej, raznih predlogov, kje kaj pridobiti, kje kaj izboljšati – ne glede na
               to, ali je to opozicija ali katera koli stran, vsi smo zainteresirani, da nam gre
               dobro oziroma moramo biti zainteresirani, da nam gre dobro. Že nekajkrat sem povedal:
               če hočemo več imeti, moramo več delati. Edina država na svetu smo, ki pravimo, da ko
               med malico sedimo in jemo, delamo. Nič nimam proti, da podjetnik malico plača, da ima
               vsak mir za pol ure, ampak da pa pravimo, da v tistem času delamo, to je pa odveč.
               Morali bi se dogovoriti, da dejansko delamo 8 ur, če delamo 8 ur, ali če delamo 7 ur,
               pa delamo 7 ur v tej državi. Te pol ure je 6,25 %, če izračunamo, koliko je 0,30
               deljeno z 8. 6 % delovnega časa, če milijon ljudi v Sloveniji vsak dan nekje nekaj
               dela, je to 500 tisoč delovnih ur na dan! Boste rekli, saj nimamo dela, saj podjetja
               še za to nimajo dela. Če bo to, bo tako vplivalo na konkurenčnost, da bomo na
               lestvicah takoj šli za 10 mest više. Da bo marsikdo pogledal zopet Slovenijo in dal
               kakšno naložbo v Slovenijo in da se bo delo našlo in bomo lahko tudi več proizvajali.
               Ocenil sem, da je to na dolgi rok oziroma v zelo kratkem času, če bi se to uspeli
               dogovoriti v naši državi vsi skupaj - seveda, nobena stranka tega ne bo predlagala,
               sam, ki sem že v pokoju, si upam kaj takega reči. Na koncu koncev bi bilo to dobro za
               vse. Najmanj, kar je, bi to pomenilo eno milijardo za državo, za povečanje našega
               BDP, kar bi bilo dobro.</p>
               <p>Velikokrat sem že predlagal in govoril o tem, zakaj imamo tak cirkus okrog
               zaposlitev. Toliko imamo nekih čudnih zadev: študentsko delo, upokojenec lahko dela
               ne vem koliko, vsak do minimalne plače lahko zasluži, nadur lahko delamo samo 20 ur
               in kup nekih stvari, pa tako delo pa drugačno delo. Jaz pravim, da bi delo moralo
               biti delo, naj dela kdor koli, naj mu gre vse v kakršne koli osnove lahko spravi te
               stvari, za kar plačuje, vendar naj bo vse enako obdavčeno. Ne bo nelojalne konkurence
               na trgu dela, najmanj 400 milijonov evrov bi pa v blagajni več imeli denarja, če bi
               bilo tako. Kot sem že rekel, davke bi znižal, subvencije bi ukinil, javnih naročil ne
               znamo pobrati, vsaj tistih 10 % prihrankov, kar je ena sama špekulacija. Veliko,
               veliko je teh nepravilnosti, preveč kompliciran sistem. Kolikokrat sem rekel, da
               poenostavimo vso to zadevo, vso to birokracijo, ki jo imamo. Bistvo javnega naročila
               je, da je vsak, ki rabi javni denar, dolžan poiskati več konkurenčnih ponudb in
               izbrati tisto, ki se mu zdi ekonomsko najbolj upravičena. Mi imamo tudi cele službe,
               ki se s tem ukvarjajo, pa se v glavnem trudijo, kako bi zaobšle te zakone, na koncu
               pa vse dražje plačujemo. Seveda, če bi prihranili, pa če bi začeli vračati kredite,
               bi se nam rating dvignil in bi pri obrestih lahko veliko prihranili. V bankah nismo
               naredili ničesar. V bankah, kar se tiče racionalizacije poslovanja, se ne dogaja nič.
               Poglejmo plače direktorjev bank, ki so v izgubi in v državni lasti, če vse po vrsti
               pogledamo, število zaposlenih, njihove regrese in vse stvari, tu ob ogromnih izgubah
               nihče nič ne ukrepa. Tu bi morali od njih lastniki doseči 300 milijonov evrov, da
               pometejo pred svojim pragom in naredijo red. Pol preveč jih je za ta del, ki ga
               obsegajo, pol predragi so.</p>
               <p>Še eno stvar bi povedal; to, da naša telovadba z upravljanjem z javnim premoženjem,
               SDH, Slovenski državni holding, kaj se bomo še vse izmislili okoli tega, dejstvo je,
               da je to ena sama katastrofa. Če bi gospod Klemenčič uspel – ne vem, verjetno ni –
               spustiti program, revizorje tudi v ta državna ali pa delno državna podjetja, bi se
               hitro pokazalo, kam vse odteka naš denar iz teh podjetij. In tega ni malo. Škoda, da
               je tako – ni mogoče. Verjetno, v naše banke, v naše razne ustanove, ki dokaj dobro
               živijo in tukaj dokaj dobro trošijo. Mi smo veliko naredili, veliko se je ta stvar
               zmanjšala preko bank, preko raznih institucij in vse. Odliv denarja za storitve, ki
               niso bile opravljene oziroma so šle raznim opcijam – tistim, ki nas od zadaj sledijo
               in nam ukazujejo, tudi nam, kako naj delamo tukaj v parlamentu in kakšne zakone naj
               sprejemamo, da bodo imeli mir. Še vedno mislim, da se tega dogaja pred našimi očmi še
               na ravni 300 do 400 milijonov evrov. Samo to so stvari, o katerih bi bilo treba
               razmisliti.</p>
               <p>Skratka, hočem pa povedati in zaokrožiti v to zadevo: mi moramo biti v stanju
               odreagirati, ko začne BDP padati, ne smemo imeti vsega zacementiranega in mi moramo
               pokazati naši državi pot iz krize. Kot sem že rekel, mislim, da ta luknja v bankah le
               ni tako velika. Če je že tako velika, smo jo že približno 3 milijarde, sem slišal, že
               odpisali. Ne bo treba še enkrat, ker so banke toliko izgube imele zaradi tega. Za eno
               največjih bank sem slišal zadnji podatek, da je v devetih ali desetih mesecih
               pridelala 293 milijonov izgube. To je Ljubljanska banka in od teh 293 milijonov je
               345 milijonov evrov odpisov – če ste slišali; več je bilo odpisov. Če bi banka ne
               imela teh terjatev, bi imela 51 milijonov plusa. In če bi že zdavnaj prenesli vse
               slabe terjatve v upravljanje slabi banki, bi seveda banke ne imele več razloga za
               kakršne koli izgube, to se bi upravljalo na enem mestu, se bi omogočalo gospodarjenje
               s tem <gap n="..."/> <stage>/ nerazumljivo/</stage><gap n="..."/> in res smo tukaj mogoče premalo odločni, pa malo preveč
               poslušamo tiste, ki se jih ne potrebuje <gap n="…"/> Mislim, da je tukaj zadevno preveč, kako bi
               rekel, tajno. To sem danes prebral, pa nekje mi res smrdi po tem, da se nekateri na
               vse načine branijo, da ne bi prišli v javnost ti podatki. Strinjam se, da bančni
               podatki ne morejo biti javni. Strinjam se pa tudi s tem, da tisti podatki, ki so jih
               banke že odpisale, tisti slabi, pa imena in priimki tistih, ki so take kredite
               sklenili <gap n="..."/> <stage>/ znak za konec razprave/</stage></p>
               <p>Državljanska lista predlog proračuna podpira. Upajmo, da ga bomo izvedli in upajmo,
               da bomo še bolj aktivno pristopili k celotni rešitvi iz krize in sprejemu ustreznih
               ukrepov za izboljšanje situacije v Sloveniji. Hvala.</p>
            </sp>
            <sp xml:id="SDZ6-Izredna-47-2013-11-11.sp31">

               <speaker>PREDSEDNIK JANKO VEBER:</speaker>

               <p>Hvala.</p>
               <p>In gospod Franc Bogovič bo predstavil stališče Poslanske skupine Slovenske ljudske
               stranke, izvolite.</p>
            </sp>
            <sp xml:id="SDZ6-Izredna-47-2013-11-11.sp32">

               <speaker>FRANC BOGOVIČ (PS SLS):</speaker>

               <p>Lep dober dan. Spoštovane kolegice in kolegi, spoštovani predsednik, spoštovani
               finančni minister, ostali predstavniki Vlade! Redki ste že tukaj. Lepo pozdravljeni
               in dovolite, da predstavim tudi stališče Poslanske skupine Slovenske ljudske
               stranke.</p>
               <p>Še enkrat več lahko rečem, da sem razočaran z uvodno predstavitvijo. To je bilo že
               rečeno, da je poleg proračuna Republike Slovenije, ki se sprejema na nekih
               predpostavkah, katerih tudi danes nismo dobili obrazloženih in tudi predstavniki teh
               institucij, se pravi Banke Slovenije in Umarja, niso bili prisotni. Bilo bi zelo
               pomembno, da bi danes spregovorili tudi o stanju zdravstvene blagajne, stanju
               pokojninske blagajne, kakšno je stanje po občinah. Tudi na samih sejah odbora nas je
               nekajkrat obiskal redkobesedni finančni minister, pa mislim, da ni nič slabega, če je
               finančni minister redkobeseden. Ampak ključno sporočilo na neko vprašanje je bilo, da
               vsi vemo, da nič ne vemo. To je bil odgovor na to, kakšen je javni dolg oziroma
               kakšno breme bo prišlo iz bank v proračun. Žal je tudi ta predstavitev šla bolj v tej
               smeri, tako da bi to lahko veljalo še za kaj drugega.</p>
               <p>Kaj me moti pri predstavitvi letošnjega proračuna in tudi sicer pri tako pomembnih
               dokumentih, kot sta proračuna za leto 2014 in 2015? Sam še vedno, in se že ponavljam,
               ampak še enkrat več rečem: mi ne želimo videti slike, ki jo vidimo v našem ogledalu,
               ne želimo pogledati resnici v oči. Dovolite mi zato, da to podkrepim samo z dvema
               podatkoma, ki sta alarmantna, na katera bi morali biti zelo pozorni vsi, ki smo tu
               prisotni, pa tudi državljanke in državljani, da bi se lažje razumeli, ko bi
               sprejemali različne ukrepe, s katerimi bi državo spremenili. Prvi je podatek o javnem
               dolgu. Če vidimo graf okoli javnega dolga, je zelo zgovoren. Ta graf kaže na to, kako
               se je javni dolg v Sloveniji povečeval v zadnjih letih, kako je bil javni dolg še
               leta 2001 na nivoju 5 milijard, kako se je s teh 5 milijard do 8 milijard rabilo vse
               do leta 2008, se pravi, da smo imeli v času konjukture stabilizirane javne finance.
               Zagotovo bi lahko v tem času mogoče tudi še ta dolg bolj zmanjšali, vendar smo ga
               zmanjšali v smislu deleža BDP na najnižjo stopnjo 22 %. Od leta 2008, ko je nastopila
               kriza, enostavno nismo odreagirali na to situacijo. Tako smo v treh letih Vlade, ki
               jo je vodil gospod Pahor, prišli z 8 milijard na 16 milijard javnega dolga. Letošnje
               leto bomo zaključili med 22 in 23 milijardami javnega dolga. Če upoštevamo še leto
               naprej, ne da bi špekulirali, koliko bo dote iz slovenskih bank, smo na 25
               milijardah. Glede na doto lahko računamo, da se bo ta številka približala celo 30
               milijardam. Ne bom špekuliral, 25 in naprej je zagotovo. To pomeni, da je javni dolg
               na Slovenca v vseh teh letih z nekje približno 4 tisoč evrov na Slovenca v letu 2008
               prišel danes že na 11 tisoč evrov na Slovenca in da bo v naslednjem letu od 13 do 15
               tisoč evrov dolga na Slovenca. Ko velikokrat govorimo, da naš javni dolg BDP še ni
               tako visok, pozabljamo, da bomo s takšnim skokom, kjer smo imeli leta 2008
               22-odstotni javni dolg in smo uspeli do konca lanskega leta že priti preko 50 – do
               konca naslednjega leta, ko bosta bančna dota in javni primanjkljaj pridružena k temu,
               bo zagotovo ta javni dolg prebil tudi tistih famoznih 80 %. Lahko se povzpne tudi
               višje. Temu primerno v Sloveniji plačujemo tudi visoke obresti. Te obresti so bile
               leta 2008 330 milijonov, letošnje leto bodo na nivoju 840 milijonov in naslednje leto
               je planirano v proračunu že 940 milijonov. Ne upam si špekulirati, kam bodo šle
               stvari naprej. Več kot očitno pa je, da če smo leta 2008 plačevali še 160 evrov
               obresti na Slovenca na leto, letos plačujemo 420 evrov na Slovenca in da bomo
               naslednje leto 470 evrov na Slovenca, grozi pa nam, da bomo v letu 2015 plačevali že
               med 600 do 750 evrov na Slovenca. Pomeni, da bo vsaka družina plačevala 2 tisoč evrov
               za obresti na leto, če je družina tričlanska. 150 evrov na mesec za obresti, to so
               zastrašujoče številke. V tem kontekstu je ključen problem, ki ga imamo danes,
               nikakršna boniteta države Republike Slovenije, smo v rangu ekonomsko najslabših držav
               in zaradi tega plačujemo ekstremno visoke obresti, 6 do 7 % za obveznice, ki jih
               prodajamo. Kolegice in kolegi! Slovenci se po takšni obrestni meri ne smemo več
               zadolževati. Če bo minister prišel s te turneje, bodisi ameriške ali evropske, in
               oznanil, da smo dobili kredite zopet po 6 do 7 % obrestni meri, vedite, da je to
               takšna obrestna mera, da resnično ne vem več, kdo jih bo plačal, glede na te visoke
               obresti. Zato je tudi tisto, kar je bilo polemizirano tukaj okoli prihoda trojke,
               zelo relevantno vprašanje. Mimogrede, od poletja že imamo trojko v bankah, ker nam ne
               verjamejo več. In se bomo morali resnično resno vprašati, po kakšni obrestni meri
               bomo zadolževali Slovenijo v naslednjem letu, ko bo treba v tujini najeti od 5 do 10
               milijard evrov kreditov, odvisno od tega, kakšen bo bančni dolg, in to je ključno
               vprašanje.</p>
               <p>Kar se tiče korakov za sanacijo države, so že nekaj časa znani. Tudi danes jih je
               predstavil finančni minister in se strinjam z njim, da so koraki slaba banka,
               upravljanje z državnim premoženjem, konsolidacija proračuna in reforme različnih
               podsistemov – da je to pot, po kateri moramo iti. Vendar, kolegice in kolegi, mi smo
               s slabo banko zamočili, ker je nismo sprejeli v državi in jo uvedli že leta 2009, ko
               so bili že prvi klici, da je to prava pot za sanacijo bank. Od takrat do danes je to
               breme v bankah nekajkrat večje, kot bi bilo sicer. Mnogi, tudi tisti, ki ste danes v
               koaliciji, ste še lansko leto prisegali na dokapitalizacijo bank, da se ne odkriva
               teh kreditov in da bodo že v bankah sami problem rešili. Letošnje leto imamo težave,
               da nam Evropska komisija več ne verjame in se pregled teh kreditov zavlačuje, in bomo
               v bistvu šele konec leta, ko bodo proračunski dokumenti očitno že pod streho,
               izvedeli, kakšen je ta dolg. Resnično se vprašajmo vsi skupaj, kaj smo počeli lansko
               leto, ko se je tudi z ustavnimi presojami in podobnimi zadevami zavlačevalo, da bi se
               stopilo v bančni sistem. Zanimive so tudi sedaj stvari, ko sprejemamo zakonodajo na
               področju bančništva, Zakon o bančništvu. Ko govorimo v parlamentu, da bo treba
               Slovenkam in Slovencem razložiti, da bomo v prihodnjih letih plačevali to, kar je v
               bistvu nastalo v bankah, posledično pa prej že tudi v gospodarstvu, da imamo zelo
               velike težave, kako narediti ta prenos transparenten in kako ob prenosu teh slabih
               kreditov, slabih terjatev izpostaviti odgovornost tistih, ki so podpisovali tako
               kreditne pogodbe na strani kreditojemalcev kot na strani kreditodajalcev – zagotovo
               je bančno tajnost treba spoštovati. Vendar, ko enkrat bančništvo in podjetništvo
               prideta tako daleč, da v parlamentu odločamo, kako bomo v tujini prosili za denar, da
               bomo pokrivali neumnosti in lumparije, ki so bile storjene, imajo državljanke in
               državljani pravico do tega, da bodo za tiste kredite, ki so prišli v breme slabih
               terjatev, tudi izvedeli povzročitelje in da bomo poklicali ljudi na odgovornost.
               Mnogo ljudi je bilo po svetu že poklicanih na odgovornost. Amerika, ki je bila
               tolikokrat omenjena, v 14 dneh so bili ljudje razlastninjeni. Mi se pa še po 5 letih
               sklicujemo na problem tajnosti podatkov, na bančne tajnosti in podobno. Tako da si
               bomo morali tudi v tem delu naliti čistega vina in predvsem zaupanje, ki ga bomo
               morali dobiti v tujini na področju finančnih trgov, vzpostaviti tudi v državi, kjer
               bo treba pridobiti voljo ljudi, da se to plačuje.</p>
               <p>Slovenski državni holding je drug primer, ki bo vlekel še eno leto naprej. Vse vlade
               in politike doslej so imele na tem področju očitno napačno pot in se je lansko leto
               širše spoznalo, da je to treba spremeniti, in je bilo zopet predmet oviranja. Imam
               občutek, da se na takšen način zopet zavlačuje, da se tako nadaljuje na področju
               upravljanja kot tudi na področju privatizacije. Pri tem je ključno, da enkrat
               preidemo na polje transparentnosti, da bomo v Državnem zboru videli predloge
               strategije različnih podjetij, skozi klasifikacijo podjetij tudi, kaj narediti s
               katerim podjetjem, kateri del premoženja je vredno prodati, katerega obvezno
               obdržati, kako bomo sanirali javni dolg in podobno. Zopet je leto mimo in se to
               prenaša v leto naprej. Ko poslušaš ljudi, je bilo stališče tako, da če se je v
               preteklosti poskušalo zaslužiti z lastninjenjem državnega premoženja, kar je
               nekaterim uspelo, nekateri so tudi pogoreli na tem področju, je danes ključni cilj
               zaslužiti pri prodajanju tega premoženja. Upam, da ni tako in da ne bodo provizije
               spet tiste, ki bodo ključno gonilo privatizacij v tem času, in da se to naredi na
               transparenten in javen način.</p>
               <p>Ključni problem v tej državi je bil že izpostavljen, to je problem pripravljenosti na
               spremembe, speljati reforme v okviru države. V Sloveniji se ne da nič očitno
               narediti. S sabo imam knjigo, ki sem jo imel kot čtivo na morju, to je knjiga <q>"From
               reform to growth"</q>, se pravi Od reform k rasti – knjiga, ki jo je letošnje leto,
               aktualna knjiga, spisal Center evropskih študij. Knjiga je bila tudi fundirana iz
               Evropskega parlamenta, kjer je na poglobljen in hkrati zelo preprost način napisano,
               kako je 19 držav, 19 primerov je v tej knjigi, prešlo iz krize preko reform k rasti.
               Zanimivo, med temi 19 državami je 17 članic Evropske skupnosti, Slovenije pa ni med
               njimi. Očitno še nismo prišli tja oziroma nismo naredili še nič, da bi bili vredni v
               tej družbi. Je pa tudi Hrvaška kot nova članica, čeprav je bila knjiga izdana, tik
               preden je Hrvaška vstopila v Evropsko skupnost. Prav tako je bila zajeta Norveška kot
               primeren primer. Oprostite, v nobeni od teh držav ni šlo brez reform. Česa so se
               lotevali in na kakšen način? Vsi so takoj začeli v bančnem sistemu. Bančni sistem je
               bil tisti prvi, ki ga je bilo treba spraviti v red, od tam naprej pa se je šlo
               različno od države do države. Če se je pokazalo, da je še možnost zadolževanja, ker
               je bil javni dolg dosti nizek, so šli tudi s pospešeno aktivnostjo, javno porabo in
               povečanjem javnega dolga. Vendar oprostite, niti v eni od teh držav javni dolg ni šel
               tako, da bi v teh letih povečevali število zaposlenih v javnem sektorju, ampak je šlo
               za investicije v različna področja, s katerimi se je naredil zagon gospodarstva. Od
               tam naprej so od vsake države posebej pojasnjeni primeri, kaj so naredili na področju
               zdravstva, izobraževanja, na polju brezposelnosti in podobno. Dokler ne bomo sodili v
               to knjigo, toliko časa se bomo čudili, zakaj imata kar naenkrat od vseh evropskih
               držav samo še Slovenija in Ciper predvideno negativno rast. Zato ker nočemo sprememb,
               in to vsi; to nismo parlamentarci, koalicija, opozicija.</p>
               <p>Tukaj je zelo velik problem, da nekateri dajejo, dajete, velike obljube, ki jih je
               lažje zagovarjati v času, ko si v opoziciji, ko prideš pa na pozicijo, pa kar na
               enkrat sramežljivo priznaš, da je bilo mogoče kaj prejšnja leta tudi dobro narejenega
               in od tu naprej pa ni več koraka. In v tem delu nas čaka ogromno na področju javnega
               sektorja –.kaj smo mi uspeli narediti? Očitno bo vladni predstavnik, zadolžen za
               javni sektor, gospod Virant v tem tednu podpisal dogovor, po katerem bo uslužbencem
               zagotovil zamudne obresti za eno leto naprej. S tega mesta mu javno rečem, da tega ne
               sme narediti, in če to naredi, bo oškodoval državni proračun za 2 do 3 milijone ali 4
               milijone, kolikor bi bile redne obresti nižje. Če smo tako na slabem, da se ne moremo
               več zadolžiti za 70, 80 milijonov, ta denar dati naprej in ga po 4 % plačevati, da
               obljubljamo obrestno mero 8 in 8,5 %, potem res ne vem več, kje smo oziroma drugače;
               mi lahko ta denar porabimo, vendar ne razumem ministra, ki to počne. V vseh ostalih
               sektorjih, od zdravstva, izobraževanja, socialnih transferov, lokalne samouprave, je
               treba iti na poti reform, se začeti pogovarjati in se tudi za te reformne programe
               dogovoriti, dogovoriti v sodelovanju z ljudmi. Že večkrat smo predlagali, se tudi
               aktivno vključili kot Slovenska ljudska stranka pri referendumski zakonodaji, pri
               fiskalnem pravilu. Oprostite, dvignili ste roko za fiskalno pravilo s takšnima
               proračunoma, kot sta za leti 2015 in 2017 – tisti ciljni korak si bomo morali
               prestaviti še za nekaj let naprej. 2017 več tega ni. Mislim pa, da očitno bo nekdo
               moral pogledati, ali gremo v pravo smer ali ne. Mislim, da gremo v napačno smer in da
               bo treba narediti tudi kaj več.</p>
               <p>Kar se tiče evropskih sredstev. Ja, v lanskem letu sem tudi kot minister za
               kmetijstvo in okolje skupaj s kolegom Žerjavom, ki je koordiniral na Ministrstvu za
               gospodarstvo, naredil premik na infrastrukturi, in ker je bil kolega Černač na
               zdravstvu, smo tedensko na koordinacijah poskušali iz tistega mrtvega teka stvari
               pripeljati naprej. Kolegi, v novembru smo. Imeli smo terminski plan, da bomo imeli do
               poletja zadeve jasno razčiščene, s tistimi, ki ne bodo mogli speljati že vnaprej
               pridobljenih pravic iz odobrenih investicij, se zadeve prekinejo, da se v septembru,
               najkasneje v oktobru, podpišejo vse pogodbe. Slišim, da je ekipa na Ministrstvu za
               gospodarstvo v totalnem razsulu. Tistih ljudi, ki so leta delali na tem, ni več in se
               zelo bojim, da bo tukaj moral nekdo prevzeti odgovornost za to, koliko bo teh pogodb
               realno podpisanih v letošnjem letu, kajti v letu 2014 lahko še koristimo, novih
               pogodb pa več ne bomo mogli podpisovati. In v tem delu imam zelo slab občutek, kaj se
               počne s temi projekti naprej. Predvsem pa imam zelo slab občutek, ko sistematično
               režete sredstva občinam, bodisi skozi 21. Člen, bodisi skozi sistem financiranja
               povprečnine, bodisi skozi predvidene davke, in jemljete tisti investicijski potencial
               občinam, ki so se v teh letih izkazale kot tiste, ki najbolje črpajo ta sredstva. Tam
               so projekti, tam so ljudje in operativne skupine, ki lahko naredijo. Mislim, da je
               tukaj na tem področju črpanje evropskih sredstev – upam, da se bodo te vaše številke
               izpolnile. To, kar pa počnete, kar še spremljam, kako stvari potekajo, mi pa daje
               veliko dvoma, da ekipa gospoda Stepišnika enostavno, ki bo ključna v tej zadevi, teh
               stvari ne bo izpeljala. Kajti, stara je bila razpuščena, nova se še ni sestala.</p>
               <p>Kar se tiče zagona gospodarstva. Od istega ministra, lani opozicijskega poslanca, smo
               v teh klopeh pri poslanskih vprašanjih res na vsaki seji poslušali, kaj smo naredili
               za zagon gospodarstva, pa smo imeli kaj povedati; zmanjšali smo davke, uvedli
               investicijske olajšave in podobne zadeve. Ne vem, s čim se lahko on danes pohvali. S
               tem, da imamo nove davke na vseh področjih, da ne slišimo obrtnikov, kako opozarjajo
               na to, da je tako nestabilno okolje, kot ga imajo danes, nemogoče za normalno delo?
               Da ljudje jasno in javno povedo, kot je povedal gospod Akrapovič, da je imel vse
               pripravljeno za investicijo in jo je ustavila napačna politika vlade? Da nam
               obrtniki, podjetniki glasno in jasno govorijo, da delamo v okolju, v katerem ne moreš
               prosperirati in da se odločajo o tem, da gredo ven? Obrtniki potrebujejo malce več
               časa, ker imajo tukaj premoženje, ker imajo poslovno okolje. Mladi, ki se hitro
               odzovejo, so svoje korake že naredili. V tem delu je politika novih davkov, politika
               slabšanja podjetniškega okolja iz leta v leto enostavno napačna politika. Nič ni
               narejenega na področju javnih investicij. Slišim kvečjemu, kdo še kaj ovira in te
               zadeve. Nič ni narejenega na področju poplavne varnosti. Ko govorimo o prehranski
               samooskrbi in prehranski varnosti, izvemo, da je drugo leto 30 milijonov novih davkov
               – kaj je na drugi strani, ne vem. To ne daje upanja, ne daje vere, kar Slovenke in
               Slovenci rabimo. In ko govorimo o tem, da je treba stopiti skupaj, iti v dialog z
               ljudmi, mislim, da je to v posmeh tistim, ki so ravno danes prinesli skoraj 58 tisoč
               glasov <q>"ne"</q> neki politiki, nekim odločitvam, ki niso bili toliko vredni, da bi jih
               vladni predstavniki prišli razložiti, niti takrat, ko je bilo 150 županov na kupu; da
               bi bil to član Vlade, ne nekdo, ki nima nobenega pooblastila, da lahko kaj govori;
               niso bili vredni obrtniki, da bi se pravočasno spregovorilo in podobno. To, da na
               deklaratorni ravni, ko se lepo sliši, ko cela zadeva prehaja skoraj že v fazo neke
               pravljice, govorimo o tem sodelovanju, bo treba z dejanji dokazati.</p>
               <p>V Slovenski ljudski stranki smo se pripravljeni pogovarjati, tudi prevzemati bremena
               krize, nikakor pa ne na takšen način, da bodo edina pot, ki jo vodimo, novi davki in
               novi davki. Če boste šli po tej poti naprej, boste marca ali aprila ugotovili, da je
               treba še za 400, 500 milijonov novih davkov. Tako ne bo šlo, bo treba biti bolj
               kreativen. Zato ne bomo podprli tega proračuna. Verjamem, da bo sprejet. Kar se tiče
               pa zaupnice predsednici Vlade Republike Slovenije, bi bil pa veliko bolj vesel, če bi
               tudi člani koalicije lahko o tej zaupnici glasovali eno leto po začetku mandata, se
               pravi marca, ko bo teh krutih resnic, ki sem jih povedal, v Sloveniji znanih še več.
            </p>
            </sp>
            <sp xml:id="SDZ6-Izredna-47-2013-11-11.sp33">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi predstavitev stališča Poslanske skupine Demokratične stranke upokojencev
               Slovenije, gospa Marija Plevčak.</p>
            </sp>
            <sp xml:id="SDZ6-Izredna-47-2013-11-11.sp34">

               <speaker>MARIJA PLEVČAK (PS DeSUS):</speaker>

               <p>Hvala za besedo in lep pozdrav vsem zbranim!</p>
               <p>V Poslanski skupini DeSUS ocenjujemo, da sta tako Predlog sprememb proračuna
               Republike Slovenije za leto 2014 kot Dopolnjeni predlog proračuna Republike Slovenije
               za leto 2015, sprejeta na matičnem delovnem telesu, primerna. Proračun predstavlja
               temeljni akt za delovanje države. Ta dokument izkazuje razrez prihodkov in odhodkov
               po ekonomski, funkcionalni in institucionalni klasifikaciji. Torej, kolikšen del
               sredstev bo deležno posamezno področje oziroma institucija. Sta pa bila oba predloga
               že na matičnem delovnem telesu deležna dolgih razglabljanj, vse z namenom, da bi čim
               več iztržili za določeno področje. Osrednji cilj pripravljenih proračunskih
               dokumentov je stabilizacija davčnega okolja oziroma dvig davčne kulture, izravnava
               prihodkov in odhodkov vse tja do leta 2017 ter dolgoročna stabilizacija dolga države
               pod 55 % bruto domačega proizvoda. V programu stabilnosti so zapisani ključni
               parametri, in sicer znižanje strukturnega primanjkljaja pod 3 % do konca leta 2015.
               Na podlagi makroekonomskih izhodišč Umarja in že sprejetega proračuna za leto 2014
               znaša popravek odhodkovne strani na 1 milijardo evrov primanjkljaja, kar pomeni 2,9
               BDP. Pri obeh predlogih proračunov Republike Slovenije za leti 2014 in 2015 je
               nedvomno veliko prahu povzročil nov element na prihodkovni strani, to je davek na
               nepremičnine, ki pa smo ga z zavezniki starejše populacije omilili vsaj s prehodnim
               obdobjem ter s posebno obravnavo socialno najšibkejših ljudi, to se pravi tistih, ki
               so upravičeni do socialne pomoči, tistih, ki so upravičeni do varstvenega dodatka in
               invalidov. V obeh predlogih se izkazuje nadaljevanje zategovanja pasu na vseh
               področjih. Varčevanja smo bili, smo in bomo deležni vsi, tako aktivno prebivalstvo
               kot tudi upokojenci.</p>
               <p>Glede na to, da smo zagovorniki tudi starejših, njihovih socialnih in zdravstvenih
               pravic, smo zadovoljni tudi z obema predlogoma proračuna za prihodnji leti. V
               predlogu sprememb proračuna za leto 2014 se namreč obveznosti države do skupnosti
               pokojninsko-invalidskega zavarovanja načrtujejo v višini 1,46 milijard evrov, kar
               predstavlja 14,3 % povečanje glede na sprejeti proračun za leto 2014. V letu 2015 pa
               za 30 milijonov manj kot v letu 2014. Za usklajevanje pokojnin ostane zakonska obveza
               Kapitalske družbe v višini 50 milijonov evrov, pri čemer Demokratična stranka
               upokojencev ni in ne bo popuščala. Glede investicij za gradnjo novih domov za
               starejše in onemogle preprosto ugotavljamo, da jih ni, in niti drugih prilagoditev
               infrastrukture za starajočo se slovensko populacijo.</p>
               <p>V Poslanski skupini DeSUS ugotavljamo tudi, da se sredstva za zdravstveno varstvo
               znižujejo za okoli 10 milijonov v letu 2014 in 6 milijonov v letu 2015 glede na
               izhodišče leta 2014. Zmanjšanje sredstev gre na račun temeljitega klestenja
               investicij, predvsem je to urgenca UKC v Ljubljani, varstva nezavarovanih oseb,
               delovanja nujne medicinske pomoči, presaditve organov. Manj denarja je tudi za
               delovanje zdravstvenega inšpektorata in za javno zdravstvo. V Poslanski skupini DeSUS
               pričakujemo, da se to zniževanje ne bo odražalo na nivoju zdravstvene varnosti in
               zagotavljanju socialne pravičnosti in da bo ta manko tako rekoč kljub rezom ohranil
               učinkovit, uspešen, kakovosten sistem zdravstvenega varstva. Ali povečanje davčnega
               bremena pomeni glavnino polnjenja proračuna za prihodnje leto? Odgovor v naši
               poslanski skupini je pritrdilen. Država namreč namerava pobrati kar za 6,87 milijarde
               evrov davkov, kar je za 560 milijonov evrov več kot letos, h katerim večji del
               prispevajo dohodnina, davek od dohodkov pravnih oseb, davek na dodano vrednost,
               trošarine ter novi davek na nepremičnine. Zaradi doseganja javnofinančnih ciljev se
               bo med drugim varčevalo tudi na javnih uslužbencih in zniževanju investicijskih
               izdatkov. Kot je zapisano, naj bi se razmere na trgu dela stabilizirale v naslednjih
               dveh letih. Dejstvo je, da sta oba proračunska akta izjemno varčevalno naravnana.
               Ukrepi in učinki bodo tudi kmalu vidni in se bodo izkazovali takoj, ko se bo pričelo
               izvrševanje. Šele takrat bomo lahko z gotovostjo in povsem realno ocenili delo
               Vlade.</p>
               <p>Slovensko gospodarstvo se ob ukrepih za stabilnost javnih financ in sanacijo
               finančnega sistema sooča s postopno stabilizacijo. Okrevanje zavirata predvsem upad
               zasebne in investicijske potrošnje. Skratka, potrošnjo prebivalstva in države bosta
               zaznamovala tudi intenzivna sanacija bank in nadaljevanje konsolidacije javnih
               financ. Usklajenost fiskalne in monetarne politike se je zmanjšala in ni stimulativna
               za ponoven zagon rasti v zasebnem sektorju, saj se pogoji za financiranje še niso
               izboljšali, fiskalna politika pa je še dodatno omejujoča. Torej, ekonomsko-socialna
               slika velikega dela prebivalstva se je slabšala in z novimi varčevalni ukrepi se ta
               del socialnih transferov še zaostruje. V naši poslanski skupini budno spremljamo
               situacijo in jo bomo tudi v prihodnje, saj se na področju pokojninskega varstva spet
               obetajo spremembe, vendar si bomo zelo prizadevali, da bomo v tem kriznem obdobju
               ravnali premišljeno in ne bomo dovoljevali dodatnega obremenjevanja tako aktivnega
               kot tudi upokojenskega dela prebivalstva.</p>
               <p>Tudi na področju črpanja evropskih sredstev v Poslanski skupini Demokratične stranke
               upokojencev ocenjujemo, da je zaznati premike v pozitivno smer. Zato tudi
               pričakujemo, da bodo akterji na tem področju absolutno zmagovalci oziroma se
               približali najvišji možni meji doseganja učinkovitosti in uspešnosti pridobivanja teh
               že dodeljenih sredstev. Na področju davčnega in sodnega sistema pa vsekakor
               pozdravljamo uspeh, saj so nekateri rezultati že vidni. Nedvomno je treba za te
               namene nadgrajevati sisteme, da bodo s tem zagotovljene učinkovitejše storitve
               oziroma rešitve, ki jih imajo v pristojnosti Durs in sodišča. V strukturi
               proračunskih odhodkov največji delež predstavljajo izdatki za pokojninsko varstvo,
               izobraževanje in socialno varnost, sledijo izdatki za prometno infrastrukturo,
               kmetijstvo, politiko trga dela, državno politiko, obrambo in zaščito ter notranje
               zadeve in varnost. V naši poslanski skupini poudarjamo, da je treba poskrbeti za bolj
               racionalno načrtovanje odhodkov, da ne bomo še dodatno povečevali zadolževanja. S
               predlaganima proračunskima aktoma za leti 2014 in 2015 je Vlada Republike Slovenije
               nakazala strateško načrtovane poteze za izhod iz krize z namenom zagotavljanja
               medčloveške solidarnosti, socialne in zdravstvene varnosti ter ekonomsko in socialno
               uravnoteženje na vseh področjih. Čas pa bo tisti, ki bo pokazal, ali so odločitve
               Vlade pravilne.</p>
               <p>V Poslanski skupini Demokratične stranke upokojencev se zavedamo, da bi v primeru
               zavrnitve sprejema obeh proračunskih aktov nastala situacija, ki bi omogočila
               destabilizacijo dela v državi. Povzročili bi zastoj celotnega delovanja javnega
               sektorja. Ostali bi brez plač, pokojnin, socialnih transferjev, zdravstvenih storitev
               in tako naprej. Ravno zaradi tega imamo v Poslanski skupini Demokratične stranke
               upokojencev tako rekoč zavezane roke pri odločanju o obeh proračunih in pri odločanju
               o novem davku na nepremičnine. Od sprejetja teh aktov je tako odvisno delovanje te
               vlade in te odgovornosti stranka DeSUS, niti Poslanska skupina DeSUS, ne more
               prevzeti. Zato bomo oba predloga proračunov, za leti 2014 in 2015, podprli in s tem
               izkazali zaupanje Vladi Alenke Bratušek. Naša poslanska skupina pričakuje, da bo ta
               Vlada uspešno zaključila mandat, brez večjih pretresov za nas in za celotno
               prebivalstvo Slovenije.</p>
            </sp>
            <sp xml:id="SDZ6-Izredna-47-2013-11-11.sp35">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Nove Slovenije, gospod Jožef Horvat.</p>
            </sp>
            <sp xml:id="SDZ6-Izredna-47-2013-11-11.sp36">

               <speaker>JOŽEF HORVAT (PS NSi):</speaker>

               <p>Najlepša hvala za besedo, gospa podpredsednica. Spoštovane poslanke, spoštovani
               poslanci, spoštovane predstavnice in predstavniki Vlade! Dovolite, da vas najprej vse
               skupaj prav lepo pozdravim v imenu Nove Slovenije - Krščanskih demokratov.</p>
               <p>Pred nami je, kolegice in kolegi, izredno zahteven, predvsem pa odgovoren teden,
               teden odločitev, ki bodo usodne za državljanke in državljane te države. Ni res, da je
               imela opozicija vedno povsem drugačno stališče kot koalicija, ko je šlo za obravnavo
               proračunskih dokumentov. Naj vas spomnim, v času prejšnje slovenske vlade, ki je bila
               slovenska – ni bila vaša in ne naša, ampak je bila slovenska –, smo skupaj sprejemali
               tudi kakšen proračunski dokument. In nas, Krščanskih demokratov, ne zanima zaupnica
               niti nezaupnica Vladi. Nas zanima Slovenija, zato gojimo upanje, da bomo vsi,
               poslanke in poslanci, ob glasovanju o teh dokumentih imeli pred seboj vse ljudi, ki
               jih po Ustavi Republike Slovenije tudi zastopamo. Še vedno gojim upanje, da bomo vsi
               skupaj glasovali po vesti, ne za lasten interes, ne za interes koalicije ali pa te
               Vlade, nam mora biti v interesu Slovenija. Ko predsednica Vlade, gospa Alenka
               Bratušek, govori o sodelovanju, o povezovanju in tako naprej – seveda, prvi smo za
               sodelovanje in povezovanje.</p>
               <p>Ampak, naj se vrnem na začetek obravnave proračunskih dokumentov, na 45. izredno sejo
               Državnega zbora, ki je bila 8. oktobra 2013, ko je gospa predsednica pri predstavitvi
               proračunskega memoranduma 2014 in 2015 med drugim dejala, citiram: <q>"Zakaj je torej
               naš proračun drugačen od vašega? Zato, ker ne kliče trojke, ampak si prizadeva
               storiti vse, da bi naše domače težave doma tudi rešili. Zato, ker odplačujemo vaše
               dolgove. Med leti 2004 in 2008 se je bruto zunanji dolg Slovenije podvojil, z 20 na
               40 milijard. Podvojil! To bodo davkoplačevalci plačali ob sanaciji bank. Prva Janševa
               vlada takrat na to ni reagirala in dolg, ki je bil predvsem dolg podjetij in bank,
               prebivalstvo je manj zadolženo v Evropi, bodo danes plačali davkoplačevalci."</q> Konec
               citata. Ne želim nikogar, spoštovane gospe in gospodje, loviti na besedah, ampak ko
               govori predsednica Vlade, ima močno sporočilo vsaka beseda. Verjamem, da državljanke
               in državljani te države niso ovce in da jih ne more predsednica Vlade Alenka Bratušek
               voziti in zavajati z izjavami, da smo v mandatu 2004–2008 mi krivi, takratna
               koalicija, za povečanje bruto zunanjega dolga Slovenije, ker predsednica Vlade pa je
               toliko zvita, da ne pokaže tabele oziroma histograma, ki bi pokazal strukturo
               povečanja bruto zunanjega dolga. In ta struktura pokaže, da so se v letih, ki nam jih
               očita gospa predsednica, na zunanjem finančnem trgu najbolj zadolževale banke in
               podjetja, poslovne banke. Nič pa gospa predsednica ne pove, kaj bi mi takrat morali
               storiti. Ali bi morali zakonsko preprečiti zadolževanje zunaj podjetjem in slovenskim
               komercialnim bankam? Saj smo vendarle v svobodnem gospodarstvu. Ali pa je gospo
               predsednico zaneslo v kakšen prejšnji družbenopolitični sistem? In naš, vaš proračun.
               Očitno si gospa predsednica Alenka Bratušek nekako proračun Republike Slovenije
               privatizira. Torej, neverjetno, kakšno zavajanje in poniževanje državljank in
               državljanov Republike Slovenije. Ne morem razumeti teh njenih izjav in te večne
               mantre, da smo v mandatu 2004–2008 toliko zadolžili slovenske davkoplačevalce.</p>
               <p>Gospe in gospodje, pred leti sem preko televizijskih ekranov spremljal nastop gospoda
               Steva Ballmerja, to je izvršni direktor korporacije Microsoft, nekateri ga imajo za
               čudaka. Sklical je konferenco in nekaj tisoč razvijalcev softverske oziroma
               programske opreme je bilo v dvorani, ko je prišel na oder, in bom v njegovem stilu
               začel vpiti: <q>"Developers, developers, developers, developers!"</q> Preznojil je srajco,
               glasilke so mu že skoraj odpovedale in še vedno: <q>"Developers, developers,
               developers!"</q> Kaj je hotel s tem povedati? S tem je hotel povedati, da so
               najpomembnejši razvijalci softverske opreme. Žal nimam njegovih sposobnosti, ampak
               tukaj bi, kolegice in kolegi, danes najrajši pred vami vpil in kričal: gospodarstvo,
               gospodarstvo, gospodarstvo, gospodarstvo! In še enkrat: gospodarstvo, gospodarstvo,
               gospodarstvo, gospodarstvo! Morda bi se koga kaj prijelo. Če ne bomo gospodarstvu
               ustvarili ugodnega okolja, potem ne bo penzij, gospe in gospodje. Potem bomo sicer
               imeli brezplačno zdravstvo, zdravljenje bomo pa plačevali. Ampak o gospodarstvu danes
               ob predstavitvah nismo slišali nič, razen da bomo imeli pol milijarde evrov za
               spodbujanje gospodarstva. Kdo ga bo dobil? Ministra Stepišnika ni tukaj, da bi ga
               vprašal. Mi smo namreč prepričani, da je gospodarstvo ključno in da je gospodarstvo
               ključni proračunski vir. In kot sem že uvodoma povedal, mi smo za sodelovanje, mi smo
               šli tudi na predstavitev proračunskih dokumentov, ker nas je povabila gospa Alenka
               Bratušek. Ampak seveda takrat, ko so bili proračunski dokumenti že davno na Vladi
               sprejeti. Torej, lahko smo bili samo poslušalci.</p>
               <p>Mi, krščanski demokrati, imamo odgovore za prihodnost. Mi v Novi Sloveniji razumemo
               in gradimo ekonomsko politiko na socialnem in tržnem gospodarstvu, v katerem svoboda,
               konkurenca, odgovornost in solidarnost sestavljajo celoto. Gre za preizkušeno
               povezavo načel svobodnega tržnega gospodarstva in prizadevanj socialne politike za
               dosego pravične družbe. Krščanska demokracija je v Evropi dokazala, da je politika
               lahko tudi dobra in ne zgolj boj za oblast, da je politika lahko tudi za kristjane.
               Smo za nižje davke. Izhajamo iz spoznanja zdravega razuma, da je za pobiranje davkov
               treba ustvariti najmanj materialno blagostanje. Ugotavljamo, da je Slovenija žrtev
               socialističnih in socialdemokratskih konceptov prerazdeljevanja in izenačevanja
               dogodkov. To je ustvarilo pretirana pričakovanja in odvisnost od socialnih
               transferjev, ki zatirajo gospodarsko ustvarjalnost.</p>
               <p>Krščanski demokrati smo tudi za manjšo javno upravo. Javno upravo razumemo kot servis
               za zagotavljanje kvalitetnih storitev državljanom in podjetjem, javna uprava ni
               namenjena uničevanju potencialov državljanov, ampak njihovemu spodbujanju. Ker se
               javna uprava financira pretežno iz davkov, zahtevamo racionalno porabo javnih
               sredstev in vidne rezultate. Privoščimo si lahko zgolj tako obsežno javno upravo, kot
               jo lahko plačamo. Krščanski demokrati smo za umik politike iz gospodarstva.
               Gospodarska dejavnost je prvenstveno namenjena človeški osebi in družini, da
               odgovorno poskrbita za svoj gmotni položaj. Gospodarstvo naj usmerjajo načela
               svobode, uspešnosti, odgovornosti, konkurence in solidarnosti. Vsega tega pa ni
               mogoče dosegati brez odgovorne svobode, zasebne podjetniške pobude, dostopnosti in
               nedotakljivosti zasebne lastnine in svobodnega trga. Mi smo tudi za ustvarjalne,
               poštene in marljive državljane. To smo želeli povedati tudi predstavnikom Vlade,
               vendar k sodelovanju za prihodnost Slovenije, žal nismo bili povabljeni.</p>
               <p>Spoštovani! Proračuna za leti 2014 in 2015 sta po oceni Nove Slovenije slaba,
               nerazvojno naravnana in nepopolna in ju v Novi Sloveniji ne podpiramo. Vsebina obeh
               proračunov kaže, da očitno Vlada nima strategije razvoja Slovenije. Očitno je, da sta
               oba proračuna sestavljena le na način in z namenom, da je izkazani proračunski
               primanjkljaj pod zahtevano mejo 3 % bruto družbenega proizvoda. Zaradi zasledovanja
               tega cilja je iz proračunov izpuščena vrsta proračunskih odhodkov, pa tudi nekaterih
               prihodkov, za katere že obstaja ustrezna zakonska ali druga podlaga ali pa bo
               sprejeta še v letošnjem letu. Če se spomnimo zavez, ki jih je predsednica Vlade sama
               določila, to postopno uravnoteženje proračuna bo doseženo tako, da bo ena tretjina
               ukrepov predstavljala zvečanje prihodkov in dve tretjini zmanjšanje odhodkov
               odhodkovne strani. Vlada se teh lastnih zavez ne drži. To seveda pomeni močan padec
               kredibilnosti Vlade Alenke Bratušek. Zmanjšanje proračunskega primanjkljaja pod 3 %
               bruto družbenega proizvoda skuša Vlada doseči v pretežnem delu s povečanjem
               prihodkov, konkretneje s prekomernim obremenjevanjem gospodarstva in prebivalstva, z
               vedno večjimi davčnimi in drugimi obremenitvami. Spomnimo se, katere ukrepe je Vlada
               Alenke Bratušek že sprejela; dvignila je stopnje DDV, zvišala je sodne takse, uvedla
               nov davek od srečk, zamrznila je usklajevanje dohodninske lestvice in dohodninskih
               olajšav ter zvišala stopnjo davka od dohodkov pravnih oseb in tako dalje. Najbolj
               drastičen ukrep bo sprejet predvidoma, žal, še na tej izredni seji Državnega zbora,
               to je uvedba davka na nepremičnine, ki naj bi v državni proračun prinesla dodaten
               priliv preko 100 milijonov evrov. Obenem pa bo s tem davkom, če bo sprejet, zaprta še
               ena od zadnjih pipic za dovajanje kisika slovenskemu gospodarstvu.</p>
               <p>Veliko stvari bi še želel povedati. Pokazal bom samo še na eno zadevo, ki se mi ne
               zdi toliko problematična, je pa nehigienska. Kolegice in kolegi! Veste, da je z
               letošnjim majem začel veljati evropski zakonodajni paket, tako imenovani <q>"two pack"</q>,
               dvojček, ki nalaga nacionalnim vladam, da proračune za naslednje leto pošljejo v
               mnenje Evropski komisiji. Vlada je to naredila. Mi, opozicijski poslanci, ne vemo,
               ali smo že dobili kakšen odgovor, torej mnenje Evropske komisije o proračunu za leto
               2014, in če ne drugo, bi bilo vsaj higiensko, da bi danes tukaj predsednica Vlade o
               tem spregovorila vsaj eno besedo. Vedno zagovarjam in verjamem, da ne bomo nikoli
               Združene države Evrope in da bo Slovenija znotraj Evropske unije ostala suverena
               država in da bo tisto, kar bo sprejel Državni zbor, ostalo. Seveda bo pa ostala neka
               grenkoba, če bo Državni zbor oziroma ta koalicija, ki napoveduje sprejetje proračuna
               za leto 2014, če bo temu sledilo kakšno negativno mnenje Evropske komisije o
               proračunskih dokumentih. Zato se mi zdi, da se nekako v tem pogledu Vlada, milo
               rečeno, obnaša nehigiensko.</p>
               <p>Na tej točki zaključim, dovolite pa mi, da slovenski vladi izročim Kongresno
               resolucijo Nove Slovenije, ki je bila včeraj sprejeta. Kopiranje ni prepovedano,
               uporaba je zaželena. Hvala lepa.</p>
            </sp>
            <sp xml:id="SDZ6-Izredna-47-2013-11-11.sp37">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina italijanske in madžarske narodne skupnosti, dr. László
               Göncz.</p>
            </sp>
            <sp xml:id="SDZ6-Izredna-47-2013-11-11.sp38">

               <speaker>DR. LÁSZLÓ GÖNCZ (PS NS):</speaker>

               <p>Hvala lepa za besedo, gospa podpredsednica. Spoštovani predstavniki Vlade, kolegice
               in kolegi!</p>
               <p>Priprava rebalansa proračuna za leto 2014 in predloga proračuna za leto 2015 se
               simbolično lahko primerja z načrtovanjem kmečkega gospodarstva v nekem virtualnem
               obdobju in okolju, ko je pridelek zdesetkala močna suša, nepridipravi so si pograbili
               vse zaloge, vihar in toča pravkar pustošita, kljub temu pa moramo predvideti, koliko
               krme bo potrebno za živino, semena za setev ter ali bo zaradi povzročene materialne
               škode treba obnoviti kmetijsko mehanizacijo. Tudi laiku je popolnoma jasno, da je
               takšna naloga, točno oceniti potrebna finančna sredstva in potek nadaljnjih
               aktivnosti, skorajda nemogoča. Če se zares iskreno soočimo z dejanskim stanjem v
               Sloveniji z vidika javnih financ, ko je položaj bank več kot težak in poln neznank,
               pokojninske, socialne, zdravstvene ter ostale blagajne nestabilne, trend
               gospodarskega gibanja pa žal še vedno negativen, si moramo priznati, da je v takšnih
               okoliščinah priprava stabilnega in vzdržnega proračuna zelo otežena. Da bi bilo to
               izvedljivo, bi morali potegniti črto pod vso problematiko, ki nas tako ali drugače
               bremeni in si postaviti bolj realen in optimalen sistem javnih financ, gospodarske
               dejavnosti, davčne politike in še česa. Vendar v praksi to ni mogoče, kot se tega vsi
               zavedamo, zato se moramo sprijazniti z dejstvom, da optimalnega proračuna trenutno v
               Sloveniji skorajda ni mogoče pripraviti. S tem spoznanjem so se srečavali praktično
               vse vlade v zadnjih letih, ne glede na to, kako so to v javnosti interpretirali. V
               danih okoliščinah lahko zgolj ocenjujemo, kar so v zadnjih tednih počeli praktično
               vsi politični dejavniki in interesne skupine, ali sta predlagana proračuna oziroma
               rebalans za 2014 in predlog za 2015 z vidika osnovnih pričakovanj še kljub vsemu do
               neke mere sprejemljiva. Enoznačne ocene objektivno ni. Te ne bi bilo niti, če bi bile
               razmere precej bolj ugodne.</p>
               <p>Tudi v sami koaliciji so bili nekateri dokaj kritični, verjetno imajo v marsičem prav
               tisti, ki trdijo, da je na prihodkovni strani preveč dodatnih obremenitev
               gospodarstva ter najbolj ogroženega dela prebivalstva. Po drugi strani pa je težko ne
               podpreti argumentov, da je vrednote socialne države treba kljub vsem težavam ohraniti
               vsaj do minimalno vzdržne mere. Po svoje sta si ti dve težnji, ki sta sicer podobni v
               slehernem proračunu, pa naj bo to v ZDA, Nemčiji ali kje drugje, že v osnovi
               nasprotujoči. Zato je najvažnejša naloga vsake vlade, sedanje še toliko bolj glede na
               okoliščine, da poskuša poiskati vzdržno ravnovesje. Ali je to iz predlaganih
               proračunov razvidno, v naši poslanski skupini ne moremo z gotovostjo trditi. Kljub
               temu ne moremo spregledati niti spoznanja, da se je poskusilo precej narediti, da se
               v skladu s sprejetim zlatim fiskalnim pravilom do konca 2015 ugodi kriteriju 3 %
               proračunskega primanjkljaja. Hkrati smo v naši poslanski skupini tudi mnenja, da
               določeni zakoni, ki so z vidika proračuna zelo pomembni, kot so na primer danes že
               večkrat omenjen nepremičninski davek, Zakon o dohodnini, izplačilo plačnih
               nesorazmerij, kljub temu da so s strani koalicije deležni podpore, puščajo odprtih
               veliko dilem in vprašanj.</p>
               <p>Naj poudarim, da se perečega finančno-gospodarskega stanja maksimalno zavedamo tudi v
               okviru narodnih skupnosti. Mimogrede naj omenim, da se prav zaradi težav, s katerimi
               se soočamo, v zadnjih letih vse od leta 2008 finančna sredstva na tako imenovani
               narodnostnih postavkah niso povečala. Nasprotno, na nekaterih področjih so se
               finančni okviri krepko znižali. Na primer, na področju kulture pred dvema letoma za
               nas težkih 8 %, pa tudi drugje, predvsem pri narodnostnih medijih. Naše organizacije
               in ustanove delujejo transparentno, vsa poročila in zaključne račune v skladu z
               zakonom pošiljajo pristojnim državnim organom. V okviru avtohtonih narodnih skupnosti
               ne prihaja do zlorab denarja. Potreba po prestrukturiranju nekaterih dejavnosti pa se
               kaže tudi na tem področju, kar je normalna posledica okoliščin in narave dela. To
               omenjam zgolj zato, ker žal v zadnjem obdobju, kar je verjetno delno tudi posledica
               vedno globlje socialne krize, nekateri neupravičeno, z nepravilno uporabo javnih
               podatkov, slabimi in vsebinsko nemogočimi primerjavami in brez utemeljenih argumentov
               obdolžujejo omenjene narodne skupnosti ter njihove predstavnike zaradi, po njihovem
               mnenju, zlorab javnega denarja. Ponavljam, da tendenciozni pritiski nimajo nikakršne
               realne osnove, kar so potrdile tudi določene preiskave v zadnjih mesecih. Seveda
               sleherno tovrstno neargumentirano in tendenciozno obtoževanje, katerega posledice v
               madžarski narodni skupnosti že močno občutimo, vnaša nestabilnost in konflikt v
               večnacionalno okolje, kar pa nikakor ni prav. Ne želim ob tej priliki poglabljati te
               problematike, omenil sem jo zgolj zato, da javno in jasno tudi v tem stališču
               poudarim upravičenost proračunskega denarja, ki se namenja za obstoj in razvoj
               avtohtonih in drugih narodnih skupnosti ter ostalih manjšin.</p>
               <p>Kljub splošnim dilemam in opazkam, ki sem jih omenil, moramo ponovno izraziti
               zadovoljstvo, da je podobno, kot je bilo to v preteklosti, tudi sedanja vlada že ob
               nastopu svoje funkcije poudarila in sprejela zavezo do ohranjanja ravni zaščite
               narodnih skupnosti, vključno, vsaj nominalno, z obsegom financiranja iz državnega
               proračuna na osnovi letošnje ravni. Skupaj smo namreč ocenili, torej skupaj z Vlado,
               da na tem področju praktično ni rezerv. Z morebitnim posegom na tej postavki
               privarčevani denar količinskega učinka pri stabiliziranju javnih financ ne bi imel,
               bi pa zaradi visoke stopnje ranljivosti omenjenih skupnosti lahko povzročil
               nepopravljivo škodo v njihovem delovanju, predvsem pa z vidika aktivnosti v prid
               ohranjanja in razvoja narodnih skupnosti. Ker je do omenjenega dogovora torej prišlo,
               smo bili v madžarski in italijanski narodni skupnosti prvotno zelo presenečeni, ko je
               bil v predlogu rebalansa, v prvotnem predlogu za 2014, v okviru postavke Urada za
               narodnosti znesek zmanjšan za naše razmere izredno visokih 7,5 %. V okviru predloga
               proračuna za leto 2015 pa je bilo zmanjšanje še višje, za dodatna 2 %. Na področju
               kulturne dejavnosti je bilo predlagano, da se bodo sredstva zmanjšala za 1 %, kar
               sicer glede na prej omenjeno 8 % znižanje v letu 2011 tudi ni zanemarljivo, vendar
               smo glede na poslabšanje javno finančne situacije države menili, da je to kljub vsemu
               sprejemljivo. Na Komisiji za narodni skupnosti smo obravnavali oba proračuna, kjer so
               predstavniki organizacij in ustanov narodnih skupnosti jasno poudarili, da bi bilo
               zmanjšanje določenih postavk v okviru kvote Urada za narodnosti katastrofalno z
               vidika obstoja in razvoja obeh skupnosti. K sreči pa v okviru stališča naše poslanske
               skupine lahko sedaj z zadovoljstvom poudarim, da je Vlada v precejšnji meri
               prisluhnila našim opozorilom. Tako je v Dopolnjenem predlogu proračuna Republike
               Slovenije za leto 2015 spodnja postavka Urada za narodnosti popravljena in je
               zmanjšanje glede na leto 2013 okoli 1,8 %. Zato bo predlog deležen tudi naše
               podpore.</p>
               <p>Kar se tiče leta 2014, je bil predlagani rebalans na tej postavki k sreči tudi
               spremenjen in je sedaj predvideno 2,4 % zmanjšanje glede na leto 2013. Sem zaokrožil
               decimalke. Naj bom jasen; ker so po seji matičnega odbora prvotno prišle v javnost
               napačne informacije, poudarjam, da je glede na tekoči proračun, torej za leto 2013, v
               novem predlogu zmanjšanje postavke Urada za narodnosti v višini 2,4 %. Torej, ne gre
               za povišanje sredstev, gre za povišanje zgolj v primerjavi s prvotnim predlogom
               rebalansa, ki bi obseg denarnih sredstev zmanjšal, kot sem že rekel, za drastičnih
               7,5 %. Ugotavljamo, da so glede na zares izredno težko finančno stanje tudi
               organizacije in ustanove narodnih skupnosti tako prikrajšane nominalno za 2,4 oziroma
               za 1,8 %. To bo sicer pomenilo določeno redukcijo oziroma preoblikovanje delovanja,
               vendar upamo, da s tem ne bo bistveno ogrožena sistemska dejavnost avtohtonih
               narodnih skupnosti.</p>
               <p>Področje kulture in dejavnosti v okviru Urada za narodnosti sem na kratko omenil. Naj
               izrazim še naše pričakovanje, da bo tudi Ministrstvo za izobraževanje, znanost in
               šport zagotavljalo potrebna sredstva za nemoteno izvajanje vzgojno-izobraževalne
               dejavnosti v okviru ustanov italijanske narodne skupnosti ter dvojezičnega šolstva v
               primeru madžarske narodnosti. Žal pa ugotavljamo, da na področju izboljšanja sistema
               ustvarjanja gospodarske osnove avtohtonih narodnih skupnosti še vedno ni prišlo do
               bistvenih sprememb, čeprav se na to zmeraj opozarja. To sicer ni zgolj neposredna
               proračunska zadeva, je pa z vidika ohranjanja naših skupnosti in pa narodnostno
               mešanega območja izrednega pomena. Na koncu naj, kljub omenjenim težavam in dvomom v
               zvezi s predlaganim proračunom, še enkrat izrazim zadovoljstvo, da smo z Vlado uspeli
               na našem specifičnem področju najti skupen imenovalec pri premostitvi problematike
               financiranja narodne skupnosti, za kar se iskreno zahvaljujemo. Hvala lepa.</p>
            </sp>
            <sp xml:id="SDZ6-Izredna-47-2013-11-11.sp39">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Pozitivne Slovenije, gospod Alojzij Potočnik.</p>
            </sp>
            <sp xml:id="SDZ6-Izredna-47-2013-11-11.sp40">

               <speaker>ALOJZIJ POTOČNIK (PS PS):</speaker>

               <p>Hvala za besedo. Spoštovane državljanke in državljani, predsednica Vlade,
               podpredsednica Državnega zbora, minister, predstavniki Vlade, kolegice poslanke in
               kolegi poslanci!</p>
               <p>Najprej bi rad pojasnil, da bom stališča o Predlogu sprememb proračuna Republike
               Slovenije za leto 2014 in Dopolnjenega proračuna Republike Slovenije za leto 2015
               podal združena. Se mi zdi smiselno, navsezadnje so podobo pot ubrale tudi komisije in
               odbori Državnega zbora. Povsem razumljivo je tudi, da bo večji del razprave še v
               prihodnjem, bližnjem letu. Še dveh okoliščin ne gre prezreti. Prvič, par mesecev
               nazaj smo razpravljali, in ga tudi sprejeli, o rebalansu proračuna za leto 2013.
               Opazne družbene in gospodarske spremembe se od tedaj niso zgodile, morda kakšen
               notranjepolitični pretres šibke jakosti, ki je že za nami. Druga posebna okoliščina
               pa je pred nami. V mislih imam sklepni del pregleda kakovosti sredstev aktive bank in
               zaključek tako imenovanih obremenitvenih testov ključnih slovenskih bank. Potem ko
               bomo izvedeli, po kakšnem izgubljenem desetletju, kaj se je dogajalo in kaj se je
               zgodilo v tem sektorju, bodo številke pokazale obseg škode in bržčas možne, potrebne
               in nujne ukrepe, ki jih država mora storiti. To bo brez optimizma in brez pesimizma
               konec neke zgodbe. Za večino, za veliko večino, ki to že ve, se bo potrdilo, da na
               točko, na točko tam okrog leta 2007, ni vrnitve. S točke, kjer smo nasedli pred
               krizo, ne bo mogoče ali ni mogoče nadaljevati. V tem smislu je proračun mogoče
               obravnavati zgolj v daljšem časovnem obdobju, nikakor ne zgolj za eno ali dve leti.
               In prav tako ga ni mogoče stisniti v podsistem, poenostavljam, družbenih dejavnosti,
               ne da bi ga soočili in povezali z gospodarstvom, finančnim svetom, delavstvom,
               intelektualci, z mladimi in upokojenci. Skratka, z bivajočo družbo odgovornih, ki
               bomo prej ali slej spisali novo družbeno pogodbo. O tem sem prepričan. Pri tej
               premisi, se razume, so koncepti različni.</p>
               <p>V nadaljevanju bom skušal pokazati na očitne razlike v nekaterih konceptih, nekaterih
               pogledih, predvsem ker o tem teče tudi razprava v zvezi s proračunom, in naj kar
               vnaprej povem, ne na razlike v rezultatih. O tem je prezgodaj soditi, pričakovanja so
               lahko nestrpna, razum ne. V pol leta ni mogoče žeti tistega, kar še klije. Koncept,
               ki ga je resno prakticirala prejšnja vlada, je temeljil na rezih v javno porabo in
               predpostavki, da je fiskalna politika brez rezerve najodgovornejša za stanje v tej
               državi. Pri tem se je trdilo, da zategnjen pas nima alternative. Kasneje, pa tudi že
               v času pred tem, je stroka v Sloveniji v središče postavila banke in gospodarstvo. V
               časih poplave denarja v prvih letih tega tisočletja je gospodarstvo rastlo razmeroma
               zelo hitro, a se pri tem tudi pospešeno zadolževalo do te mere, da je obrambni
               mehanizem pred morebitnimi krizami klecnil. Imunski sistem, kolegice in kolegi,
               enostavno ni vzdržal. Pojavil se je nov problem javnih financ, ki je bil do sedaj
               Sloveniji nepoznan. Podjetja in banke se ne morejo več zadolžiti, država, torej
               proračun, prične z dokapitalizacijami, posojili, državnimi pomočmi. Slednjič tudi
               država kot lastnik v skrajni sili opeša, obresti na finančnih trgih gredo v nebo,
               podjetja gredo pod zemljo. Da spirala nima zavore, postane več ali manj jasno
               pravzaprav vsem, tudi v Evropski uniji, tudi v Evropski centralni banki, v
               Mednarodnem monetarnem skladu morda še najprej. In besedi varčevanje se dodata dve
               novi; razumno in zmerno. V skladu s to presojo ravna tudi ta vlada in v programu
               stabilnosti to usmeritev predstavi v letošnjem letu Evropski uniji. Praktično to
               pomeni, da se v fiskalnem naporu v procesu konsolidacije javnih financ zaradi učinkov
               multiplikatorjev kombinirata oba ukrepa, zmanjšanje izdatkov in uvedba tistih davkov,
               ki imajo relativno manjše negativne učinke na gospodarsko rast.</p>
               <p>Opozicijski ugovori tej rešitvi so enostavni in temu primerni tudi med seboj v
               opreki. Prvič, država zna le obdavčevati. Prav zato je, drugič, ogrožena socialna
               država in tretjič, kar je slišano najpogosteje, proračun je nerealen, ker so davčni
               prihodki nerealno načrtovani. Najprej o zadnji trditvi, da je proračun nerealen.
               Napovedovanje proračunskih prihodkov je zelo resno strokovno delo. Oceno proračunskih
               prihodkov za določeno obdobje pripravi Ministrstvo za finance s pomočjo splošno
               priznanih modelov, ki se uporabljajo za napovedovanje ključnih kategorij prihodkov.
               Pri tem izhajajo iz različnih virov, iz različnih baz, od Ministrstva za finance,
               Davčne uprave Republike Slovenije, Carinske uprave, makroekonomske indikatorje
               izračuna Umarja – pa nisem naštel vseh, samo ključne. Načrtovanje, napovedovanje je
               tvegan posel. Kdor to ve, ga ne uvršča med nosilce teorije zarot. Dva primera: leta
               2007 je gospodarstvo zraslo precej več, kot je bilo napovedano, in le dve leti
               kasneje, leta 2009, je padec za 8 % presenetil vse. Tolikšnega skrčenja gospodarske
               aktivnosti, posebej v evrskem območju, ni pravočasno napovedala nobena institucija,
               ne domača ne tuja. Kako se v kritičnih časih napovedi nehvaležen in nezanesljiv
               kazalec, pove izjava vodilnega analitika Wall Streeta, ki pravi, leta 2007, takole:
               <q>"Ne vem, kaj se je zgodilo, pač spodrezalo nam je vse temelje."</q> In tudi na seji
               Odbora za finance in monetarno politiko direktor Umarja pove, kar upam, da ni bilo
               preslišano. Pravi: <q>"To je scenarij, ki se nam zdi najbolj verjeten, seveda pa obstaja
               velika nevarnost, da se gospodarske razmere spremenijo, da bodo nekoliko drugačne od
               tistih, ki jih pričakujemo."</q> Torej, pravi: <q>"Velika nevarnost."</q> Naj povem še tole,
               povprečna napaka prvotno načrtovanih proračunskih prihodkov glede na realizacijo
               znaša 4,2 %, barva vlade pri tem ne igra nobene vloge, ni pomembna.</p>
               <p>In sedaj k prvemu vprašanju; kateri davki in drugi prihodki proračuna so tarča
               kritike? Najprej davek na dodano vrednost. Na splošno velja, da je odvisen od končne
               potrošnje. Ta v trendu pada in za to so vsaj trije razlogi; plačna politika, naj
               spomnim na ZUJF, pa tudi letošnja znižanja v javnem in deloma zasebnem sektorju,
               potem razmere na trgu dela, manj zaposlenih je, in tretjič, odlaganje nakupov dobrin
               trajne narave, avtomobilov, bele tehnike, pohištva, ključnih nakupov, kar imenujemo
               efekt previdnostnega varčevanja. Nekako se ocenjuje, da bo višja stopnja davka na
               dodano vrednost kompenzirala siceršnji padec potrošnje. Toda DDV ni, kljub
               pripravljenim grobarskim ekipam, pokopal gospodarstva in ne bo v nebo dvignil
               inflacije, kar se je govorilo. Davek na nepremičnine je davek, ki je vsaj 15 let ali
               pa vsaj 20 let veljal za najbolj zaželenega, dokler se ni pojavil. To je v resnici
               davščina z mnogimi neznankami, z veliko pripombami, a nihče v strokovnih krogih ga
               kot potrebnega ni zavrnil. Institucije bodo na hudi preizkušnji pri tem davku.
               Nesporno velja, da bomo davek morda lažje sprejeli, kot pa izvajali, kot bomo davke
               pobirali. Kot je nekdo zapisal: <q>"Odslej smo država nepremičnikov."</q> Tretjič – evropska
               sredstva. O njih samo bežno, čeprav so brez dvoma zaradi povezanosti z
               investicijskimi projekti sredstva prve kategorije, vsaj v tem proračunu, predvsem
               tudi za lokalne skupnosti. Nisem prepričan, da črpanje obvladujemo v celoti. Razkorak
               med zapisanimi obljubami in realizacijo mi ta dvom potrjuje. Ta trend tudi še v
               letošnjem letu traja in z njim relativno vzporedno padajo investicijski izdatki. Z
               malo cinizma, proračun se na tej točki uravnoteži avtomatično. Vladi zgolj namig;
               centralizirajte operativne funkcije na tem področju. Storite to, to bo dobro
               dejanje.</p>
               <p>Gledano v celoti, glede davčnih in drugih prihodkov proračuna. Ker nekateri
               parametri, ki pomagajo izračunati davčni donos, še drsijo, je možno za katero od vrst
               davčnih prihodkov, o katerih sem govoril, pa morda še za katero, reči, da dno še ni
               doseženo. Vendarle v preteklih mesecih je bilo uvedenih, narejenih in zagnanih nekaj
               politik, predvsem v okviru boja proti sivi ekonomiji. Naj omenim in prikličem v
               spomin davčne blagajne, davek od nenapovedanih dohodkov, tako imenovani davčni
               razkorak, sinergijo od pričakovane združitve Dursa in Cursa v finančno upravo in še
               bi lahko našteval. Tisti, ki znajo pobirati davke, bodo morali to narediti
               učinkovito, toda šteli bodo zgolj rezultati in te rezultate v prihodnjem letu
               pričakujemo. Nisem posebej skeptičen na tem področju, mnogo je prostora. Kaj je v
               središču pozornosti proračunskih razprav? Ukrepi za spodbujanje rasti. O tej temi je
               bilo v razpravah izrečenih največ besed, največ trditev, največ presoj, tudi zelo
               različnih po vsebini, pa vendar nekaj izhodiščnih predpostavk oziroma problemov v
               zvezi s tem najbrž ni spornih. Najprej gre za zelo zahtevno, zelo zapleteno, zelo
               kompleksno področje in struktura javnih izdatkov, gola in brez vseh dodatnih
               informacij, ne omogoča posplošenega sklepanja o gospodarski politiki. Domala vsak
               izdatek, ki ga opravimo, ima gospodarske posledice, še posebej v tranzicijah in še
               posebej v krizah – in v obeh živimo. Spremembe javnofinančnih izdatkov je treba tudi
               zato interpretirati še posebej previdno. Tretje vprašanje je seveda vrstni red
               korakov, ki jih moramo narediti, prioritet. Hkrati smo soočeni z odzivanjem na
               propadanje podjetij, pogosto zaradi prilagajanja na spremenjene težavne razmere, nato
               s socialnim problemom zaradi brezposelnih in s spodbujanjem izvoza in še bi lahko
               našteval. Soočeni smo, če sem z obema nogama v realnosti, z dilemo, ali na primer
               tekoči izdatki za izobraževanje in razvoj, gospodarski rasti prispevajo manj kot
               vlaganja v zidove ali obnove mestnih znamenitosti. Kaj hočem povedati? Sprehajanje
               samo po bilanci prihodkov in odhodkov proračuna ni zadosti. Ne samo podrobnosti, tudi
               ključni podatki so v bilanci B, v računu finančnih terjatev in naložb. Iz nje so
               vidni prvi koraki drugačne, spremenjene in, prepričan sem, boljše politike. Gre za
               dana posojila zasebnim podjetjem preko mehanizma SID banke, za sanacijo podjetij in
               spodbujanje tehnološko razvojnih projektov skozi finančni inženiring. Gre za
               zagotovitev povečanja sredstev za izvedbo plačil poroštvenih ter jamstvenih
               obveznosti in gre za povečanje kapitalskih deležev v gospodarskih družbah, torej za
               dovoljene državne pomoči.</p>
               <p>Spoštovane poslanke in poslanci! V Sloveniji imamo le slabo tretjino konkurenčnih
               podjetij in na teh temelji naš razvoj. Hitrega preobrata, potem ko je gospodarska
               kriza lani dobila še nove razsežnosti, ni pričakovati. Zato pa gospodarstvo pričakuje
               spodbudno politiko. Od države predvsem ureditev poslovnih pogojev, pa tudi, da država
               in predvsem njena politika ne izgublja priložnosti, ki so nam pred nosom. Mislim na
               posojilno-razvojne sklade, na kombiniranje proračunskih, bančnih in evropskih
               sredstev, slišimo in razpravljamo o ekoregijah, in mislim, da se vse to že deloma
               tudi dogaja. Poti za večji obseg kreditiranja je več. Torej, nekaj vemo. Vprašanje
               je, česa ne vemo. Na tem mestu, ko govorimo o gospodarstvu, je beseda racionalizacija
               stalnica, je način razmišljanja in je način dela. Česa podobnega, žal v večini
               organizacij javnega sektorja še ni. Vprašanj je veliko. Ali so res vse institucije
               nujne za zadovoljevanje državljanskih potreb? So katere same sebi namen, včasih
               ustanovljene in vzdrževane kar na zalogo? Je menedžment primerno usposobljen in
               motiviran? In ali so zainteresirani in motivirani zaposleni? In tako dalje in tako
               dalje. Mnogo dela za ministra, ki je napisal na tem področju knjigo vseh knjig, vsaj
               po branosti, Plačna reforma.</p>
               <p>In na koncu vendarle o temi, ki je poslance Pozitivne Slovenije na poseben način
               presenetila, o opazkah, o namigih, sem ter tja celo o izračunih precej počez, o tem,
               da je namesto socialne države vstopila beda. Zaradi izjemne občutljivosti moram
               vendarle navesti nekaj dejstev, ki so splošno priznana in ki se pogosto pri obravnavi
               te teme ignorirajo. Na prehodu v 20. stoletje industrijske države prve razvijejo
               druga mimo druge zelo podobne socialne programe. Naj jih nekaj naštejem, da boste
               presenečeni: zavarovanje pred nesrečami pri delu, pokojnine za invalide, vdove,
               boleznine, nadomestila za primer nezaposlenosti, podpora prizadetim družinam, vse to
               že pred prvo svetovno vojno. Naj pri tem poudarim, ideološki viri socialne države so
               zelo različni in ne pripadajo zgolj eni sami politični opciji, da me ne bi na tem
               mestu napak razumeli. Danes v večini družboslovne literature in raziskav obstaja
               soglasje, in to se mi zdi zelo pomembno poudariti, da je socialna država največja in
               hkrati ireverzibilna civilizacijska pridobitev 20. stoletja. Veste, na pragu 20.
               stoletja je polovica proračunov šla za vojaške izdatke, po drugi svetovni vojni in
               danes le še 10 % in manj. Socialna država seveda ni brez slabosti. Ena od teh je, da
               težko obvladuje obseg zahtev, problemi se večajo. Druga, da posebej v krizah izrazito
               krepi predvsem obseg denarnih pomoči, sem pa tja pa pozablja na dejstvo, da je
               največja investicija učinkovito financiranje šolstva, raziskav, zdravstva, in za
               tiste, ki se s tem ukvarjate, bi seveda našteval in bi zmeraj kaj izpustil.
               Friedmanovo naravno brezposelnost, kot jo imenuje tako imenovana neoliberalna opcija,
               je brez priziva zamenjala ugotovitev, da države z razvito in moderno socialno državo
               bistveno lažje in hitreje prebrodijo krizo. Teh dokazov v Evropi ne manjka. Za
               državljanke in državljane je zato dobro, da vedo, da razgradnja socialne države za to
               vlado ni niti skrajni možni ukrep.</p>
               <p>Kolegice in kolegi! Proračun, ki ga tokrat sprejemamo, je prelomen iz dveh različnih,
               a med seboj zelo tesno povezanih razlogov. Najprej je prelomen zato, ker pomeni obrat
               od proračunske logike prejšnje vlade, ki se je oklenila koncepta proračunskih rezov,
               ki je bil takrat tudi splošno na delu v Evropi. Te logike se dobro spomnimo predvsem
               zaradi političnih in družbenih konfliktov ob sprejemanju raznih predpisov ZUJF
               globoko v noč, še bolj globoko kot tokrat. Še bolj pa je prelomen, ker je tokrat
               predsednica Vlade na njegov sprejem vezala zaupnico Vladi. Glasovanje o zaupnici so
               do sedaj predlagali trije predsedniki Vlade, vendar pa je tokrat prvič zaupnica
               vezana na sprejem proračuna. Zakaj pravim, da sta ta dva razloga, s katerima
               utemeljujem prelomnost tega proračuna, med seboj povezana? Zato, ker bomo z
               izglasovanjem zaupnice – verjamem namreč, da bomo zaupnico izglasovali, o tem sem
               prepričan – potrdili tudi obrat vladne politike od rezanja proračunskih izdatkov k
               smiselnemu kombiniranju varčevalnih in davčnih ukrepov za konsolidacijo javnih
               financ, preprosto za izhod iz krize. Da je ta obrat v politiki potreben, dokazuje
               vsaj dvoje in oboje je na nek način v uvodnem govoru omenila že predsednica Vlade.
               Prvi dokaz je dejstvo, da slavne trojke tako rekoč ni več. Točneje, ni več politike
               pretiranega rezanja plač, pokojnin in socialnih transferov. Odkar sta dve ločeni
               analizi, v mislih imam tisto Mednarodnega monetarnega sklada izpred slabega leta in
               nedavno analizo ekonomske komisije, ugotovili, da hitro in sočasno zniževanje
               proračunskih izdatkov v vseh državah Evropske unije krizo le poglablja, da poglablja
               recesijo in je nesmiselno vztrajati pri reševanju krize zgolj z rezi na tem področju.
               Drugi razlog so pa rezultati. Kot je že povedala predsednica, je prevzela Vlado v
               času, ko je gospodarska rast v prvih treh mesecih letošnjega leta padla za 4,5 %.
               Število brezposelnih pa je zraslo na nekaj čez 122 tisoč. Skratka, poudarjam, tako
               strokovne analize Mednarodnega monetarnega fonda in Ekonomske komisije, ki sta
               ugledni instituciji in za katere so uglednost v preteklosti jamčile tudi sedanje
               opozicijske stranke, so rezultat spremenjene politike in nedvoumno kažejo na pravilne
               odločitve Vlade, da naredi resen obrat pri reševanju gospodarske krize in
               javnofinančnih težav. Čeprav obstajajo tudi drugi razlogi za premierkino zahtevo po
               glasovanju o zaupnici, domnevam, da bomo danes v tej zvezi še največ govorili o
               politični stabilnosti in posledicah izglasovane ali pa ne izglasovane zaupnice. Sam
               dajem prednost prav temu vidiku. Namreč dejstvu, da bomo z glasovanjem o zaupnici
               hkrati glasovali tudi o potrditvi tega drugačnega pristopa Vlade do reševanja kriznih
               gospodarskih razmer, ki je ključen. Naj ponovim, padec gospodarske rasti se je od
               marca do danes znižal. Enako brezposelnost. In res bo zvenelo nekoliko groteskno, če
               bodo nezaupnico zagovarjali tisti, ki so tej vladi predali slabše gospodarske
               rezultate, kot jih imamo danes.</p>
               <p>Za konec bi vas rad spomnil še na dvoje. Da sta se dve od treh glasovanj o zaupnici
               končali s padcem vlade in z novimi volitvami. Prvič se je to zgodilo dr. Drnovšku v
               času, ko je bila Slovenija še zgodba o uspehu in se je zdelo, da si lahko brez
               gospodarskih in socialnih posledic privošči nekaj političnih igric. Drugič se je to
               zgodilo Borutu Pahorju leta 2011, ko so mnogi verjeli in trdili, da lahko nove
               volitve prinesejo bistvene spremembe v politiki. Danes vemo, da nimamo več na
               razpolago udobne pozicije države, ki se je imenovala zgodba o uspehu, in vemo, da
               nove volitve niso nobena garancija za spremembe na bolje. Zato vas vse skupaj
               pozivam, da vključimo razum in podpremo zaupnico Vladi, pod katero so se gospodarski
               kazalci začeli obračati na bolje in kot je rekla predsednica Vlade, ne obračajo se
               spektakularno, vendar se obračajo na bolje. Hvala za pozornost.</p>
            </sp>
            <sp xml:id="SDZ6-Izredna-47-2013-11-11.sp41">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Slovenske demokratske stranke, mag. Andrej Šircelj.</p>
            </sp>
            <sp xml:id="SDZ6-Izredna-47-2013-11-11.sp42">

               <speaker>MAG. ANDREJ ŠIRCELJ (PS SDS):</speaker>

               <p>Spoštovana predsednica Vlade, spoštovana podpredsednica Državnega zbora, spoštovani
               ministri, državni sekretarji in sekretarke!</p>
               <p>¸ Proračun za leti 2014 in 2015 predstavlja ekonomsko, finančno in socialno politiko
               neke države. In na ta proračun ne moremo gledati kot na običajen proračun, kot na
               proračun, ki bi bil v nekih dobrih časih, ampak tudi kot na proračun, ki naj bi
               Slovenijo pripeljal iz krize. S političnimi floskulami nas Vlada ne more pripeljati
               iz krize, lahko pa nas pripelje, če že ne drugega, na podlagi argumentirane razprave,
               dokazov in ne nazadnje tudi predstavitve tega proračuna. In žal v predstavitvah gospe
               predsednice Vlade in ministra za finance ni bilo kakršnihkoli argumentov, da se bo to
               res zgodilo. Gospodarska aktivnost, kot je bilo rečeno, se spreminja na bolje, vendar
               gospe in gospodje, evropske institucije nam še vedno pravijo, da bo gospodarska
               aktivnost v naslednjem letu pešala in da bomo po bruto družbenem proizvodu ena izmed
               dveh držav, kjer bo bruto družbeni proizvod negativen. To seveda pomeni, da smer, v
               katero gremo, verjetno ni prava, ali pa da v tem proračunu ni dovolj ukrepov, ki bi
               nas pripeljali v gospodarsko rast. Omenjen je bil tudi dosežek te vlade, in sicer
               zmanjšanje brezposelnosti. Če strokovno primerjamo indekse, obdobje na obdobje, gospa
               predsednica Vlade, potem lahko ugotovimo, da se je nezaposlenost iz obdobja v obdobje
               povečala. Povečala se je za 7,1 %, če gledamo januar–oktober 2012 in januar–oktober
               2013. Tukaj niso pomembni le odstotki, niso pomembne številke, pomemben je vsak
               brezposeln, vsak tisti, ki je dejansko v tem zadnjem času postal brezposeln. In na te
               bi morali biti še posebej pozorni, saj gre ta številka preko 119, 118 tisoč, bliža se
               120 tisoč. To je signal, da nekaj ni v redu. Nihče si tudi ne dela utvar, da se bo s
               trojko prikrilo kakršne koli grehe, kot pravite, vaše grehe in vaše zmote. Ne! Treba
               se je zavedati, da danes nismo 50 ali 60 let nazaj in nas pač ne morete s političnimi
               floskulami prepričati, da smo na pravi poti. Mi smo danes del Evropske unije, smo del
               Evropske komisije, smo del monetarnega sistema in v okviru tega obstajajo določeni
               mehanizmi, ki ne pomenijo izgube samostojnosti. Izgubo samostojnosti pomeni verjetno
               kvečjemu prevelika zadolžitev in ta zadolžitev, govorim o zadolžitvi države, je bila
               največja v obdobju 2009–2011, takrat se je država zadolžila bistveno bolj.</p>
               <p>Politika te vlade je, da se bo z davčno politiko doseglo to, da bo imela država
               manjši primanjkljaj in da je davčna politika tudi temelj socialne politike. To je
               prav tako teza predsednice Vlade, in dovolite mi, da dam odgovore na njene teze ali
               na njene trditve. Ta teza, da je davčna politika temelj socialne politike, lahko drži
               samo v primeru, če se tiste ljudi, ki imajo več dohodkov, tudi bolj obdavči, glede na
               njihov dohodkovni položaj. Pa pojdimo po vrsti. Dvig davka na dodano vrednost ne
               pomeni tega, ker bodo največ davka plačali najrevnejši, glede na njihove relativne
               prihodke – zelo enostavno. Tisti, ki ima 500 evrov mesečnih dohodkov, jih mora
               potrošiti in 500 evrov bo plačan davek na dodano vrednost. Tisti, ki ima 5 tisoč
               evrov mesečnih dohodkov, ne bo vsega potrošil in od tistega, česar ne bo potrošil, ne
               bo plačal davka na dodano vrednost. Kar z drugimi besedami pomeni, ta davek je
               regresiven in kot regresiven velja v vsakem učbeniku. Zaradi tega ta davek ni
               socialen davek in ni element socialne politike. In prerazporeditev dejansko pomeni,
               da bodo tisti, ki so revnejši, plačali še več. Tudi ukinitev usklajevanja lestvice in
               usklajevanja olajšav pri dohodnini ni noben socialni ukrep, kajti zaradi tega bodo
               realno manj imeli vsi, tisti z najnižjimi dohodki in tisti z najvišjimi dohodki.
               Davek na nepremičnine, gospe in gospodje! Glede na to, da Vlada ni naredila analize o
               dohodkovnem položaju ljudi v Sloveniji v primerjavi z vrednostjo premoženja, ki ga
               imajo, ki je bilo zgrajeno s samoodrekanjem in samogradnjo v preteklih desetletjih,
               ne moremo govoriti, da je to kakršen koli socialni davek, zato ker se dohodkovni
               položaj ljudi bistveno razlikuje od premoženjskega stanja ljudi. Zaradi tega davčna
               politika ne more biti del socialne politike v teh konkretnih primerih. To pa dela
               vlada Alenke Bratušek in glede na to ne pomeni, da bodo revni ali tisti, ki imajo
               manj denarja, plačali manj, ampak pomeni, da bodo plačali glede na relativni položaj
               več. Zelo enostavno je to tudi izračunati. Enostavno je izračunati na ta način, da
               naj bi bila štiričlanska družina bolj obremenjena ali plačala za 1 tisoč evrov več
               davkov v letu 2014 ob predpostavki, da ima povprečne dohodke.</p>
               <p>Ne glede na to, da davčni prihodki ne bodo prinesli zaželenih rezultatov, moramo tudi
               ugotoviti, o čemer so predhodniki že govorili, da so nerealni. Z drugimi besedami,
               proračun je nerealen. Zakaj je nerealen? Zaradi tega, ker je Davčna uprava v prvih 9
               mesecih pobrala oziroma je bilo pobranega za približno 6,5 % manj, kot je pobrala v
               letu 2012. Z drugimi besedami, davčni prihodki v državi padajo glede na predhodno
               leto in na enako obdobje, ne glede na to, da je Vlada Alenke Bratušek povečala
               stopnje davka na dodano vrednost. Zato je to nerealno in tudi zato, ker v tem
               proračunu ni vseh odhodkov, ki bodo dejansko morali biti izplačani, tako plače v
               javnem sektorju, tako glede izbrisanih in verjetno še kakšni drugi odhodki niso
               upoštevani v tem proračunu. In če govorimo o oceni stanja, na podlagi katerega bi
               moral biti ta proračun tudi pripravljen, potem lahko rečemo, da je ocena stanja
               napačna ali da je za tem proračunom še kaj drugega. Če upoštevamo vse napovedi, da bo
               rast bruto družbenega proizvoda v naslednjem letu negativna, da se bo zmanjšala
               potrošnja, tako zasebna kot državna, potem lahko ugotovimo, da je ta proračun
               nerealen in da ga bo verjetno treba spremeniti zelo hitro. Tukaj se lahko na
               deklarativni ravni strinjamo z ministrom za finance, ki govori približno tako, da je
               treba potrošiti toliko, kot ustvarimo, in da gremo v pravo pot. Navsezadnje smo na
               pobudo Slovenske demokratske stranke sprejeli fiskalno pravilo in ga imamo sedaj v
               ustavi. Vendar, gospe in gospodje, nimamo zakona o fiskalnem pravilu in zato ni možno
               tega fiskalnega pravila uresničevati. Tukaj gre za vprašanje, ali ta vlada dela s
               figo v žepu, če vemo, da tega zakona po rednem postopku ne bomo mogli sprejeti v
               letošnjem proračunu in ta zakon torej ne bo sopotnik tega proračuna.</p>
               <p>Naslednja pomembna zadeva, tukaj sta bili omenjena bilanci B in C, je privatizacija,
               je pridobljeni denar iz naslova prodaje državnih podjetij. Tega denarja ni in ga ne
               bo. Tako piše pač v proračunu in utvare, da bo na podlagi 15 podjetij, ki so bila
               sedaj imenovana oziroma izbrana, zato da naj bi se nekaj naredilo na področju
               privatizacije – v to lahko zelo dvomimo. V to lahko zelo dvomimo zato, ker temu
               izboru ne sledijo konkretna dejanja in na področju privatizacije je seveda preveč
               mnenj, preveč sugestij in interesov, da bi jo bila ta koalicija sposobna narediti.
               Navsezadnje lahko govorimo o tem, da ena stranka dejansko nasprotuje kakršni koli
               privatizaciji in iz tega zornega kota je verjetno tudi nekoliko zavajajoče, da
               govorimo o kakšnih prihodkih iz tega naslova, ki pa je nujen za to, da bo država
               prišla iz krize. Kajti, državna lastnina se je pokazala kot popolnoma neučinkovita in
               državna lastnina je najmanj učinkovita in zaradi tega ne pride do tega, da bi bili
               ustvarjeni transparentni pogoji za gospodarjenje. Gospodarstvo Slovenije temelji na
               monopolnem položaju državnih podjetij in na monopolnem položaju, preko katerih se
               lahko financirajo in se financirajo različni nameni. Proračun tudi ni realen zaradi
               tega, ker nimamo nobenih podatkov o stanju v bančnem sektorju, ali kot pravi minister
               za finance, da mi vsi vemo, da ne vemo, kakšni bodo učinki stresnih testov. V
               javnosti, na Umarju pa se pojavijo podatki, ki so javni in na podlagi katerih se
               seveda lahko ocenijo scenariji A, B, C in D glede tega, kakšna bo bančna luknja ali
               bančni krater – kakor želite. Na to bi morale biti seveda pripravljeni. Tako da vsi
               nič ne vemo, kot kaže. In kot lahko beremo v medijih, nekateri vedo najbrž nekoliko
               več, na Ministrstvu za finance pa, kot kaže, vedo nekoliko manj. In od vsega tega, od
               pravilne fiskalne politike, od sanacije bančnega sistema, od ustvarjanja pogojev za
               gospodarjenje, od vsega tega je odvisno, po kakšni obrestni meri se bo Slovenija
               zadolžila in niti tega ne vemo. Oktobra so bile obresti na 10-letne obveznice okoli 6
               %. 6 % obrestna mera pri zadolžitvi Slovenije pomeni katastrofo in pomeni prelaganje
               dolga na prihodnje rodove. Ali se da narediti kaj drugega, kot je naredila vlada
               Alenke Bratušek? Vsekakor in navsezadnje je ta vlada tudi obljubila Evropski
               komisiji, da bo dve tretjini primanjkljaja dosegla na področju odhodkov in eno
               tretjino na področju prihodkov. Tega se Vlada ni držala. Na odhodkovni strani pač ni
               naredila domače naloge, ne glede na to, da je to obljubila Evropski komisiji in da bi
               se to dalo narediti. Ukrepi bi vsekakor morali biti tudi na prihodkovni strani veliko
               bolj selektivni, ne pa splošni. Če bi bili ukrepi na prihodkovni strani selektivni,
               ne bi prizadeli najrevnejših, ne bi prizadeli tistih, ki imajo danes dejansko
               najmanj, in ne bi povečevali nezaposlenosti, kajti moramo vedeti, da približno 606
               tisoč ljudi v gospodarstvu skrbi za 750 tisoč ljudi, ki pridobivajo denar iz javnih
               sredstev. Gospe in gospodje, to razmerje ni več možno. Ni več možno zaradi tega, ker
               bo enostavno zmanjkalo denarja. Seveda mi lahko rečete, da tudi negospodarstvo
               prispeva k bruto družbenemu proizvodu. Prispeva 15 m%, vprašajte Umar in
               makroekonomske kazalce, ki to dejansko povedo. Vendar opozarjam, 606 tisoč zaposlenih
               v gospodarstvu dejansko financira 750 tisoč ljudi, ki dobivajo denar iz javnih
               sredstev, in to razmerje je eno izmed najbolj problematičnih, zato tudi opozorila
               Mednarodnega denarnega sklada o tem, da je treba nadaljevati reforme. Teh reform,
               strukturnih reform, pa ni. Vlada Alenke Bratušek teh reform – vsaj nam ni znano, da
               bi jih pripravljala in da bi se tukaj še kaj zgodilo.</p>
               <p>Če govorimo o davku na nepremičnine in tudi o tem, da je, kot je bilo tudi rečeno,
               pri davku na dodano vrednost izredno pomembno, kakšna je davčna osnova – citiram
               Alenko Bratušek: <q>"Višina davka bo temeljila na vrednosti nepremičnine."</q> Gospa
               predsednica Vlade, višina davka bo temeljila na posplošeni vrednosti nepremičnine, ki
               je neka umetna vrednost, izračunana na podlagi različnih meril. Dejansko je to
               modelski princip, ki bo povzročil številne nepravilnosti in številne nepravičnosti
               pri tej obdavčitvi. Ni res, razen če bo sprejet amandma, da se bo to vsaj delno
               omililo, da bo zaradi tega ta davek najbolj zveličaven, najboljši in bo obdavčil
               tiste, ki imajo največ, in ne tistih, ki imajo zelo malo dohodka, v preteklosti pa so
               si zagotovili vrednost, neko nepremičnino, s svojim delom. Ta vrednost je previsoka,
               ta modelska vrednost je previsoka tudi glede na ocene, ki bodo znane konec leta, ko
               bodo opravljene ocene jamstev za kredite. Takrat bo jasno, da bo padec na
               nepremičninskem področju verjetno precejšen. To pa bo pomenilo, da bo padla tudi cena
               nepremičnin. Vsekakor je treba povedati, da je izvoz tisti, na katerem bo temeljilo
               slovensko gospodarstvo in na katerem bo tudi temeljila slovenska družba oziroma na
               uspehih tega izvoza. Vendar z novimi davki, tudi z novimi birokratskimi ovirami se
               absorpcijska sposobnost izvoza in konkurenčnost izvoza zmanjšujeta. Zaradi tega bi
               bilo nujno potrebno, da se spremenijo pogoji gospodarjenja v smeri poenostavitve ter
               v smeri pridobivanja novega kapitala. Tukaj bi si zelo želel, da bi minister za
               gospodarstvo večkrat prišel iz tujine in nam povedal, da so možnosti za prihod
               kapitala in da so tudi s strani Slovencev možnosti, da bodo investirali. Žal temu ni
               tako. Žal vse prevečkrat delimo neka sredstva v proračunu, ne vemo pa, kakšni bodo
               dejanski učinki teh sredstev oziroma učinki teh delitev. Zato je stanje v
               gospodarstvu in na področju konkurenčnosti izredno zapleteno in težko. Menimo tudi,
               da s takšno gospodarsko politiko Slovenija vsekakor ne bo prišla iz krize.</p>
               <p>Če pogledamo izračune, ki jih je naredila Evropska komisija, potem lahko ugotovimo,
               da Evropska komisija predvideva primanjkljaj po ESA metodologiji v višini 7,1 %. Kot
               je bilo pojasnjeno na Odboru za finance in monetarno politiko Vlada po isti
               metodologiji predvideva primanjkljaj 6,4 %, kar pomeni, da gre za neko nesorazmerje.
               Po drugi strani pa Vlada predvideva primanjkljaj ožjega državnega sektorja v višini
               2,9 % za leto 2014. Tukaj obstajajo določene razlike. Zelo bi si želel, da se te
               razlike razjasnijo, še posebej zato, ker bo Evropska komisija ta proračun ocenjevala
               tudi na podlagi teh napovedi in ker bo Evropska komisija, kot je rečeno, 15. novembra
               dala mnenje o tem proračunu, mi pa ga danes sprejemamo – brez tega mnenja, brez
               realne osnove, ne da bi vedeli, po kakšnih obrestnih merah se bomo zadolževali.
               Zadolžili pa naj bi se za skoraj 5 milijard v naslednjem letu, v letu 2014. Iskali
               bomo določene garancije in odobravali garancije tudi določenim bankam, tako da bomo
               lahko prišli do morda skoraj 10 milijard dodatne zadolžitve in jamstev, kar je seveda
               nesprejemljivo. Nesprejemljivo je, da ta generacija prelaga krizo na prihodnje
               rodove. Naslednje leto bomo plačali milijardo evrov obresti. In nesprejemljivo je, da
               načrtujemo ob tem, da ne vemo, kakšni so osnovni parametri za javno porabo, za
               zadolževanje, glede privatizacije, glede vloge države v gospodarstvu. Občutek imam,
               da ta vlada krize ne obvladuje. V tem proračunu ne daje niti možnosti kakršnega koli
               napredka. Ne daje niti možnosti za napredek, kaj šele da bi vodila ritem napredka, da
               bi vodila tempo napredka države.</p>
               <p>Tukaj je bilo tudi večkrat omenjeno oziroma na Odboru za finance, da je ta proračun
               stabilizacijski glede javnih financ, ki bodo ena izmed osnovnih izhodišč za nadaljnji
               razvoj. Vendar, ob stabilizaciji javnih financ je možno sprejemati takšne ekonomske
               in finančne politike na področju gospodarstva, ki bodo pomenile napredek in ki bodo
               pomenile tudi upanje. Tako pa je zaradi vseh neznank, ki jih danes imamo, ta proračun
               velika utvara. Takšna politika na ekonomskem, na socialnem področju, kjer se
               zmanjšuje to, da bi ljudje imeli večji realni dohodek, lahko pomeni politiko bede in
               ruševin, kot pravim in ni treba, da se vsi strinjate. Kajti tukaj ni upanja, ta
               proračun ne daje upanja, kot je navedla premierka v svojem govoru. Razmere se
               poslabšujejo in napovedi so, da se bodo v naslednjem letu še poslabšale na področju
               potrošnje, na področju nezaposlenosti, na področju socialne varnosti, vse več bo
               podjetij, ki bodo šla v insolventne postopke in stečaj. Zelo rad bi v tem proračunu
               videl tudi neke signale, ki bodo za Slovenijo pomenili napredek in neko prihodnost,
               tako pa bo na koncu izgledalo, kot da bo Slovenija imela samo preteklost, pa še o tej
               se ne moremo zediniti, kakšna je. Enostavno bo ostala brez prihodnosti. To nam daje
               ta proračun in v Slovenski demokratski stranki smo zelo zaskrbljeni glede tega. Zelo
               smo zaskrbljeni tudi glede tega, da ni vizije in strategije, ali da ta vizija oziroma
               strategija temelji izključno na zadolževanju, izključno na tem, da se dodatno
               obdavčuje ljudi, in to neselektivno, in da ni ukrepov, ki bi dejansko prispevali k
               temu, da bi se gospodarski položaj izboljšal.</p>
               <p>V Slovenski demokratski stranki takšnega proračuna ne moremo podpreti. Ne moremo ga
               podpreti – ne zaradi tega, ker ga je pripravila vlada Alenke Bratušek, ampak zato ker
               nam ne daje, državljanom in državljankam, poti iz krize, ne pomeni poti iz krize,
               kriza se kvečjemu lahko poglobi, in nam tudi ne daje tistih možnosti, tistega upanja,
               da država lahko preide v gospodarski razvoj. Navsezadnje niti ne vemo, ali smo že na
               dnu te krize. Zaradi tega ne moremo podpreti tega proračuna. Pri sami pripravi,
               razlagi in tako naprej, bi si želeli veliko več sodelovanja in manj izključevanja.
               Manj izključevanja s tem, da je tudi vsak dobronameren predlog predmet posmeha,
               predvsem pa negacije, in takšno sodelovanje je bilo prisotno v preteklih letih tudi v
               Sloveniji. Na primer, pri reformi davčnega sistema leta 2006 in 2007, ko je
               Partnerstvo za razvoj, v katerem so bili sedanji Socialni demokrati, enostavno tudi
               potrdili tisto reformo, ne glede na nadaljnje kritike. In bi si želeli, da bi bila na
               takšen način pripravljena in tudi sprejeta ekonomska, gospodarska, socialna in
               finančna politika v sedanjih razmerah. Razmere se izredno hitro spreminjajo in
               razmere za Slovenijo ob neznankah, da nimamo ugotovljene bančne luknje, da ne vemo,
               po kakšnih obrestnih merah se bomo morali zadolževati – vemo edino, da se bomo morali
               –, gredo v negativno smer. In če nam potem še glavni dokument ne prikaže smeri
               razvoja, kako se bo ta trend spremenil, da bomo šli navzgor, potem menimo, da bi
               morali ta proračun pravzaprav prenehati obravnavati in narediti nekaj boljšega.
               Mislimo in menimo, da si Slovenci in Slovenke želijo boljši dokument, da je Slovencem
               in Slovenkam treba pokazati tudi možnosti, ki bodo za njih pomenile večje
               blagostanje, ki bodo pomenile, da bo Slovenija šla iz krize. Žal s temi dokumenti
               tega ne bomo dosegli in tudi ne s politiko, ki jo vodi sedanja vlada. Hvala lepa.
            </p>
            </sp>
            <sp xml:id="SDZ6-Izredna-47-2013-11-11.sp43">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa. Končali smo s predstavitvijo stališč poslanskih skupin in skupno uvodno
               predstavitvijo k predlogu sprememb proračuna in k dopolnjenemu predlogu proračuna.
               Prehajamo na razpravo o vsakem od predlogov aktov posebej. <title>Nadaljujemo s 1. točko dnevnega reda, to je z obravnavo Predloga sprememb proračuna Republike
                  Slovenije za leto 2014.</title>
               </p>
               <p>Prehajamo na razpravo o predlogu sprememb proračuna. Razpravljali bomo o posameznih
               delih predloga sprememb proračuna in vloženih amandmajih. Kot posamezni del je štet
               splošni del, posebni del in načrt razvojnih programov. Prehajamo na obravnavo
               splošnega dela predloga sprememb proračuna. Želi kdo razpravljati? Odpiram prijavo s
               tem, da povem, da se je prva že prijavila k besedi predsednica Vlade Republike
               Slovenije, mag. Alenka Bratušek. Seveda pa odpiram prijavo na razpravo tudi vsem
               ostalim poslankam in poslancem. Prijava poteka. Prijavljenih je 8 poslank in
               poslancev.</p>
               <p>¸ Prva ima besedo predsednica Vlade mag. Alenka Bratušek.</p>
            </sp>
            <sp xml:id="SDZ6-Izredna-47-2013-11-11.sp44">

               <speaker>MAG. ALENKA BRATUŠEK:</speaker>

               <p>Najlepša hvala. Bom skušala v kratkem tudi skozi številke še enkrat predstaviti
               dokumente, ki so pred vami.</p>
               <p>Najprej se mi pa vseeno zdi, po tej zadnji predstavitvi, še enkrat povedati, da je
               stanje v državi v tem trenutku bistveno boljše, kot je bilo konec marca, ko sem
               prevzela vodenje Vlade. Bom še enkrat ponovila, v prvem tromesečju je bil padec
               gospodarske aktivnosti 4,5 %, minus 4,5 %. Drugi kvartal smo zaključili, še vedno na
               žalost negativno, ampak z 1,7. S 4,5 na 1,7! Upam in verjamem, da veste, da se ne da
               iz minus 4,5 v istem letu narediti plusa. In tudi število zaposlenih hočete ali
               nočete se je od marca do konec oktobra zmanjšalo za 4 tisoč ljudi. Se strinjam, še
               vedno premalo, moralo bo biti bolje, ampak to so številke. Izvoz se povečuje hitreje
               kot v ostalem delu Evrope, hitreje kot je evropsko povprečje. Vse to so kazalci, za
               katere si tudi sama želim, da bi bili boljši, ampak šest mesecev, sedem mesecev
               pravzaprav vodim Vlado in mislim, da je bilo v tem času narejenega ogromno, ogromno
               za tako kratek čas. In to kažejo tudi vsi podatki, s katerimi ste operirali.</p>
               <p>Kar se tiče ocen Evropske komisije. Verjamem, da se spomnite, da so tudi v lanskem
               letu, v predlanskem letu pa v predpredlanskem letu bila razhajanja, vendar lani vas
               to ni motilo, da ne bi sprejeli proračuna, letos pa vas moti. Vedno so neka določena
               razhajanja. S tem, da so za to obdobje, za katero zdaj pripravlja Evropska komisija,
               v bistvu zelo, zelo majhna razhajanja. Proračunski primanjkljaj se znižuje skladno z
               zavezami, ki so jih pred nami ali pa, če hočete, pred mano dale vlade in predsedniki
               vlad. Ta proračunski primanjkljaj bo v letu 2015 znašal 859 milijonov evrov ali 2,4 %
               bruto domačega proizvoda. Vse to izhaja iz številk v splošnem delu proračuna, na vrhu
               teh tabel. In vse te dokumente, spoštovane poslanke in poslanci, ste dobili in jih
               imate pred seboj. Nisem videla smisla, da vas z vsemi temi številkami še enkrat
               obremenjujem, ampak se bom zdaj posebej dotaknila davčnih prihodkov oziroma skupaj
               prihodkov, teh bo v letu 2014 za 8,6 milijarde. Če pogledamo davčne prihodke, bodo po
               predlogu sprememb proračuna – seveda so to ocene – znašali 6,8 milijona evrov. Ampak
               v tej isti tabeli vidite, da ste tudi vi, ko ste sprejemali proračun za leto 2014,
               načrtovali praktično enako višino davčnih prihodkov, celo za 28 milijonov in pol so
               naše ocene nižje. Ob tem, da smo slovenskim državljanom in državljankam pošteno
               povedali, katere davke je treba dvigniti, da do te številke pridemo. To je bistvena
               razlika. 450 milijonov evrov je bilo treba pridelati z novimi davki, da smo na koncu
               prišli na vaš plan, vi ste sprejemali proračun za leto 2014 – enaka številka, tabela,
               kjer na vrhu piše: <q>"Splošni del proračuna za leto 2014."</q> Toliko o realnosti napovedi.
               Se pa strinjam, to so napovedi in lahko so odstopanja in vsako leto so odstopanja pri
               teh številkah.</p>
               <p>Če se najprej dotaknem še enkrat nepremičninskega davka. V bistvu smo imeli tudi v
               koaliciji, v Vladi dileme, kaj in kako konsolidirati javne finance. Pa bom še enkrat
               povedala, zakaj smo se odločili za davek na nepremičnine. Prvič zato, ker bo pravično
               porazdeljen po celi državi, zato ker doslej nekateri niso plačevali nič, nekateri pa
               veliko za enakovredne nepremičnine in v isti državi, v Sloveniji. In zato, ker tega
               davka ne bodo plačevali tisti, ki ničesar nimajo, nimajo v lasti nepremičnin. Tisti,
               ki imajo v lasti majhno oziroma malo vredno nepremičnino, bodo plačevali nekoliko
               manj, tisti, ki imajo pa teh nepremičnin veliko in so veliko vredne, pa bodo
               plačevali več. Kot sem videla določene izračune, tudi nekateri politiki bodo tega
               davka plačali kar konkretno veliko – tisoč 200 evrov na leto. Ampak če veliko imajo,
               naj veliko plačajo. Povprečna velikost stanovanjske nepremičnine v Sloveniji je nekaj
               več kot 68 kvadratnih metrov. Povprečna vrednost nepremičnine je 78 tisoč evrov.
               Povprečno plačilo davka na nepremičnine bo tako v letu 2014 znašalo 93,6 evra letno
               oziroma 7,8 evrov mesečno. Še enkrat podatek, koliko se plačuje nadomestila za
               uporabo stavbnega zemljišča – približno 4,8 evrov na mesec. Se pravi, je 3 evre na
               mesec razlike pri povprečju. Tisti, ki imajo nepremičnino vredno veliko več, bodo pač
               plačevali veliko več, ampak upam, da se strinjamo, da je v neki solidarni družbi tako
               tudi prav.</p>
               <p>Druga stvar, kjer smo bili pri oceni prihodkov celo zelo konservativni, je boj proti
               sivi ekonomiji. Zelo nizko smo upoštevali, pa ne zato, ker ne bi mislili resno, ampak
               ker smo želeli biti pri oceni prihodkov na varni strani. In tudi z akcijami, ki jih
               pelje Davčna uprava – verjamem, da vidite, da z bojem proti sivi ekonomiji mislimo
               maksimalno resno. Enako resno mislimo tudi z bojem proti davčnemu razkoraku. Letos je
               bilo do septembra, se pravi pred spremembo zakona, zaključenih 32 postopkov, iz tega
               naslova je bilo pobranih 7,8 milijona evrov davkov. V tem trenutku je v postopku še
               40 stvari, koliko pa bo iz tega plačanega davka, se pa ne da povedati, dokler zadeve
               niso zaključene. Lahko vam povem samo en primer, seveda brez imen, ker jih tudi sama
               ne vem, so mi pa povedali, da človek, lahko je tudi gospa, ki je prijavila za 30
               tisoč evrov prihodkov, je na drugi strani naredila za 3 milijone evrov porabe. Hvala
               bogu, da se je, kot ste danes večkrat omenili, vlada Alenke Bratušek, sama pa bom
               rekla naša vlada, tega lotila na tak način. Kar se tiče odhodkov, socialni transferji
               se ne znižujejo dodatno, plače v javnem sektorju se znižujejo skladno s tem, kar smo
               se dogovorili. Investicije, pa ne boste verjeli, se povečujejo, in to za 80 %. 740
               milijonov evrov je bila realizacija v vašem proračunskem letu 2012, milijardo 300 je
               sredstev, namenjenih za investicije v letu 2014. Ne vem, če si lahko kdo želi še več
               oziroma lahko si želimo in če bi bila situacija ugodna, verjemite, da bi bilo tega še
               več, ampak 80 %! 80 % več, kot ste realizirali vi v proračunu za leto 2012. In če za
               koga, bom rekla, da smo se morali odločati med brezplačnim šolanjem naših otrok,
               dodatkom za upokojence, 12-mesečnim porodniškim nadomestilom, otroškim dodatkom,
               nadomestilom za brezposelne in še kaj na eni strani, in na drugi strani davkom na
               nepremičnine, bojem proti sivi ekonomiji, bojem proti tistim, ki porabijo več, kot
               ustvarijo, potem ne vem, mogoče ne živimo v isti državi. To niso nobene politične
               floskule, ampak realnost, ki je razvidna iz tega proračuna. Mi smo se odločili za to
               drugo pot, ker mislimo, da je bolj pravična in bolj solidarna. Še primerjava, ki je
               bila edina ponujena na mizi – kaj bi naredili, če ne bi uvedli davka na nepremičnine,
               bil bi krizni davek. Ampak s tem, sem vam prej povedala, pa bom tukaj ponovila, bi
               človeka s povprečno plačo, če bi ta davek znašal 2 % – in ko smo poleti, ko smo
               pripravljali rebalans, delali izračune, se je ta stopnja za povprečno plačo gibala
               tam nekje okrog 2 % –, obremenili s 30 evri na mesec. Predlagali ste, da ljudi
               obremenimo s 30 evri, namesto s 3 evri, kot bo pri davku na nepremičnine. Mi smo se
               pač odločili za to pot, ki je manj boleča za ljudi. S kriznim davkom bi bilo dodatno
               obremenjeno delo, mislim pa, da se vsi strinjamo, da ni prav, da obremenitve še
               dodatno povečujemo.</p>
               <p>Strinjam se, lahko bi bil proračun boljši, lahko bi bil bolj razvojen, samo ne v tej
               gospodarski situaciji. Prepričana sem, da smo v tem kratkem času, v sedmih mesecih
               naredili največ, kar je bilo mogoče. Mislim, da tudi več, kot je kdor koli tudi v tej
               dvorani pričakoval od nas, in konec koncev to kažejo tudi ocene, ki jih dobivamo iz
               tujine, tako od Mednarodnega denarnega sklada, Evropske komisije, Evropske centralne
               banke in še koga. Tudi sama bi si želela, da bi gospodarsko okrevanje teklo hitreje,
               ampak na žalost, še enkrat, iz minus 4,5 se ne da skočiti v pozitivno gospodarsko
               rast. In tako kot sem tudi v svojem govoru na koncu povedala, lahko so za vas
               floskule, za mene so pa zelo zelo tehtne besede. Povezovanje, dialog in sodelovanje,
               to je edina prava pot za našo državo in mislim, da je prav, da poskrbimo, da je
               Slovenija država solidarnih državljanov in državljank, poštena, gospodarsko uspešna
               država in pravična družba. Ko teh vrednot ne bom mogla več zagovarjati oziroma delati
               v skladu z njimi, ne bom več stala pred vami kot predsednica Vlade.</p>
            </sp>
            <sp xml:id="SDZ6-Izredna-47-2013-11-11.sp45">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naslednji je prijavljen k razpravi gospod Aljoša Jerič.</p>
            </sp>
            <sp xml:id="SDZ6-Izredna-47-2013-11-11.sp46">

               <speaker>ALJOŠA JERIČ (PS PS):</speaker>

               <p>Hvala lepa in lep pozdrav tudi z moje strani!</p>
               <p>Prekomerni oziroma preveliki rezi v socialne izdatke niso instrument, ki bi spodbujal
               okrevanje. Tega se nisem sam izmislil, to je ugotovitev med drugim tudi Mednarodnega
               denarnega sklada. Tako v svojih analizah ekonomisti Mednarodnega denarnega sklada
               jasno ugotavljajo, da je fiskalna konsolidacija v času recesije dvakrat bolj rizična
               kot v času gospodarske rasti, da postopne konsolidacije dajejo boljše učinke kot
               hitre šok terapije in da imajo drastične konsolidacije bolj negativen učinek na
               gospodarsko rast in da povečujejo javni dolg glede na BDP. Da slednje drži, je dokaz
               tudi katastrofalno stanje v Grčiji, kjer ga ni ekonomista, ki danes ne bi priznal, da
               je na primeru Grčije poskus hitre fiskalne konsolidacije v stilu šok terapije stanje
               v tej državi drastično poslabšalo. Poleg izgradnje socialne države je tako fiskalna
               politika v Grčiji nevarno povečala nacionalizem in ekstremistične politične skupine.
               Tak pojav povečanja ekstremizmov lahko žal zaznamo tudi v drugih evropskih državah,
               kar je samo dodaten alarm za resen premislek o restriktivni varčevalni politiki.
               Proračun, ki ga imamo pred seboj, je glede na vse do sedaj povedano, zelo
               uravnotežen, vsaj na postopen in družbeno-socialni, human način zmanjšuje
               primanjkljaj in s tem potrebo po zadolževanju. Istočasno pa z davkom na nepremičnine
               in z bojem proti sivi ekonomiji izpostavlja pravičnejšo razporeditev bremena
               pobiranja davkov na celoten teritorij Republike Slovenije in za vse državljane in
               gospodarske družbe registrirane v Republiki Sloveniji. V opoziciji lahko oporekate,
               da s tem proračunom ne mislimo resno, da tega nismo sposobni realizirati ali pa da je
               tak, kot ga imamo pred seboj, neizvedljiv, vendar druge poti za izhod iz krize ni in
               verjamem, da se tega zavedamo vsi v tej državi, predvsem pa vsi, ki imamo odgovornost
               na strani koalicije, in da bomo vsi podprli proračun, ki ga imamo pred seboj, in tudi
               potrdili zaupnico Vladi. Hvala.</p>
            </sp>
            <sp xml:id="SDZ6-Izredna-47-2013-11-11.sp47">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospa Alenka Pavlič.</p>
            </sp>
            <sp xml:id="SDZ6-Izredna-47-2013-11-11.sp48">

               <speaker>ALENKA PAVLIČ (PS PS):</speaker>

               <p>Hvala lepa, podpredsednica.</p>
               <p>Za proračun za leto 2014 lahko rečemo, da je slab, ker je krizni. Vprašati pa se
               moramo, kdo nas je pripeljal do sem. Alenka Bratušek prav gotovo ne. Proračun je
               edini možni, ker nadaljuje, kar so nam pustile pretekle vlade. Je slab, ker moramo 10
               % vseh sredstev nameniti za plačilo obresti za kredite, ki so jih najemali v
               preteklosti. Čeprav je slab, pa je razvojno naravnan, ker področju gospodarstva
               namenja več denarja za gospodarsko rast in nova delovna mesta. Proračun je dober, ker
               ohranja socialno državo. Je dober, ker ohranja samostojnost Slovenije. Je dober, ker
               zasleduje cilj finančne konsolidacije. Je dober, ker zasleduje cilj doseganja
               proračunskega primanjkljaja 3 % BDP za leto 2014 in 2,5 % za leto 2015. Je dober, ker
               Vlada ne posega v plače javnih uslužbencev, ki so bile znižane po spomladanskih
               pogajanjih. Pogoji sporazuma pa so v veljavi za leto 2014. Proračunski dokumenti so
               stabilizacijski, proračunski odhodki so načrtovani v višini 9,64 milijarde evrov.
               Proračun je dober, ker tako pravi predsednica Vlade Alenka Bratušek, ki je preteklih
               10 let pripravljala proračun za vse vlade. In če kdo, potem je ona tista, ki lahko
               verodostojno komentira vsebino proračuna. Zato nimam razloga, da ji ne bi verjela in
               zaupala njeni strokovnosti.</p>
               <p>Na očitke, da ta proračun ne vključuje oziroma vključuje nesprejete zakone oziroma
               davke, se pravzaprav v tem delu ne razlikuje od proračuna, ki ga je pripravila vlada
               Janeza Janše. Ta je imela v svojem proračunu tri davke, ki so bili sprejeti naknadno,
               nekateri celo mnogo kasneje od pričetka veljave proračuna. To govorim, ker jih je
               morala sprejeti vlada Alenke Bratušek. Alenka Bratušek pravi: <q>"Proračun je zahteven,
               varčen, ponekod tvegan, nikjer pa nevaren. Ne kliče trojke, je vzdržen in še vedno
               znosen."</q> Uspešnost sestavljenega dokumenta merimo z dejstvom, da je Vladi uspelo
               proračunski primanjkljaj znižati pod 3 %, s čimer je izpolnjena ena izmed temeljnih
               zahtev za evropsko verodostojnost. Razvoj ne bo zastal zaradi dolgov, saj je
               izobraževanju, vlaganju v razvoj in raziskave namenjeno največ sredstev, kolikor je v
               obstoječih razmerah sploh mogoče. Investicije ne bodo upočasnjene, saj bodo
               kombinirane z evropskimi sredstvi in bodo bistveno bolj fokusirane. Poleg tega je
               proračun usklajen brez večjih rezov v socialne pravice in pokojnine in brez
               enostranskih posegov v plače.</p>
               <p>Na očitke opozicije, da je nerealen, nevzdržen, nerazvojno naravnan in kliče trojko,
               pa odgovarjamo: kaj pravzaprav pomeni beseda nerealen? Po slovarju slovenskega jezika
               nerealnost pomeni neresničnost, nestvarnost, realnost oziroma nerealnost pa lahko
               dojemamo in spoznavamo. Ravno v tem grmu pa tiči zajec. To je objektivna ocena. In
               lahko jo sprejemamo vsak zase. Lahko govorite, da je nerealen, mi lahko govorimo, da
               je realen. Če se še naprej pomudimo pri očitku, da je nerealen, bi vam lahko rekla,
               da imate po eni strani celo prav, saj se za leto 2014 pripravlja sprememba proračuna,
               ki izhaja iz tistega, ki ste ga pripravili vi. Že ob rebalansu za leto 2013, sredi
               tega leta, pa smo ugotovili točno to, da je nerealen. Torej, se moram z vami celo
               strinjati. Nerealen tudi zato, ker ta hip ne vemo točno, kaj pomeni bančna luknja za
               državni proračun. Vendar tega sedaj ni moč vedeti. Lahko samo predvidevamo oziroma
               ocenimo. Kako si predstavljate sestaviti proračun drugače, spoštovana opozicija,
               potem ko ste ob predaji vlade zamolčali višino proračunske luknje? In sicer, namesto
               1 milijarde ste pustili še za 800 milijonov evrov večjo luknjo. Vprašanje, ki sledi:
               kako se izkopati iz tega stanja? Kako se to zakrpa brez posledic? Zelo težko, zato je
               ta hip vam v opoziciji bistveno lažje. Vedno je lažje hoditi za nekom, popravljati in
               kritizirati, s prstom kazati, ne ustvarjati, pač pa nadzirati. Opozicija je ta
               trenutek v boljšem položaju, kar bi jim pogojno lahko tudi prineslo boljši rezultat
               na morebitnih volitvah s poudarkom na pogojno. Kdor koli bi sedaj bil na vladi bi te
               stvari moral urediti, zato bi bil v očeh javnosti nezaželen. Moramo vedeti, da
               čistilka ni umazana, če odstranjuje umazanijo tistih, ki so jo ustvarili. Ukrepi na
               odhodkovni strani, ki sledijo, so znižanje plač v javnem sektorju, neusklajevanje
               pokojnin, neusklajevanje in nižanje socialnih transferjev, racionalnejša poraba
               tekočih izdatkov. Prispevek h konsolidaciji javnih financ na prihodkovni strani pa
               zajema dvig stopenj DDV, uvedbo davka na nepremičnine, davke na loterijske srečke,
               ustavitev znižanja stopenj pri davku od dohodka pravnih oseb, omejitev indeksacije
               davčnih olajšav in osnov pri dohodnini, ukrepe za učinkovitejše pobiranje davkov in
               boj proti sivi ekonomiji, spremembe drugih taks in nadomestil. Minister Čufer
               zagotavlja, da leta 2014 ne bo nobenih novih davčnih ukrepov. Predsednica Vlade pa je
               prepričana, da delamo za socialno pravičnost. Zavračamo obmetavanje te vlade z
               neoliberalno. Ne kličemo trojke, pač pa si prizadevamo naše težave rešiti sami doma.
               Citiram predsednico Vlade: <q>"Skupni bruto dolg naše države je še vedno praktično na
               enaki ravni kot leta 2008, zato ker ne luknjamo proračuna. V prvih treh mesecih
               letošnjega leta, ko se je Janez Janša po ugotovitvah protikorupcijske komisije
               poslavljal od premierskega mesta, ste nam pustili 800 milijonov evrov proračunske
               luknje. Danes ta isti proračun na mesečni ravni že izkazuje presežek, zato ker znamo
               najti kompromis, kar smo dokazali tako pri fiskalnem pravilu kot referendumski
               zakonodaji."</q> In je predsednica Vlade tudi glede tega dialoga s socialnimi partnerji
               optimistična. Zato, ker so iz omar padli okostnjaki, ustavne odločbe, pokojnine,
               regres javnih uslužbencev, izbrisani, plačna nesorazmerja, in zato, ker mi rečemo
               bobu bob in problemov in težav ne pometamo pod preprogo samo zato, da bi bilo videti
               lepo. Slovenija je še pod prejšnjo vlado prevzela zaveze iz fiskalnega pakta. Gre za
               mednarodni sporazum, ki smo ga dolžni spoštovati in ga tudi bomo.</p>
               <p>Spoštovana opozicija, ki tako kritizirate oba dokumenta, napake, ki ste jih v svojem
               delovanju ustvarjali, so merljive, in to v milijonih. Zavedamo se, da je treba
               zagotoviti spoštovanje ljudi, demokratičen razvoj Evrope in ohranitev lastne
               suverenosti. Na drugo trditev, da proračun ni razvojno naravnan, vam odgovarjam: na
               Ministrstvu za gospodarski razvoj in tehnologijo prav gotovo ne drži, ker dobiva več
               sredstev na področju razvoja in raziskav. Ravno to ministrstvo pa je tisto, ki naš
               voz lahko potegne iz blata. Na področju gospodarstva po dolgem času proračun
               zagotavlja negativno gospodarsko rast, ki prvič po letu dni ni presegla 3 %, kar še
               vedno ni zadovoljujoče, je pa vsaj spodbudno za naprej.</p>
               <p>In še zadnje. Na enem izmed spletnih portalov je bilo zapisano: <q>"Ne kličite trojke,
               trojka je že tu."</q> Če bo komu zaradi te izjave mogoče lažje, se lahko z njo tudi
               strinjam. Želim si drugačne, strpne, pravične in solidarne Slovenije. Predlagani
               proračun vodi po poti razvoja in napredka, torej boljših časov, zato ga bom podprla.
            </p>
            </sp>
            <sp xml:id="SDZ6-Izredna-47-2013-11-11.sp49">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospa Romana Tomc.</p>
            </sp>
            <sp xml:id="SDZ6-Izredna-47-2013-11-11.sp50">

               <speaker>ROMANA TOMC (PS SDS):</speaker>

               <p>Hvala lepa.</p>
               <p>Prav impresionirana sem. Imam občutek, da se je svet začel vrteti marca letos, ko je
               Vlado prevzela Alenka Bratušek. Vse, kar ona naredi, vse, kar ona reče, je suho zlato
               in čista resnica. Večkrat je bilo že na primerih dokazano, da temu vendarle ni tako
               in da moramo tudi te izjave ter vsa dejanja Vlade gledati z neko kritično
               distanco.</p>
               <p>Dobila sem mnogo odgovorov na svojo razpravo, ki jo bom šele imela, ki bo šla v
               smeri, da ta proračun ni ne realen ne razvojno naravnan. Bom pa skušala svoje besede
               podkrepiti tudi s primeri in z dokazi. In še preden začnem, tudi sama odgovarjam
               vsem, ki ste bili že pred menoj in ste trdili, da drugačnega izhoda iz krize ni –
               seveda, da je. Drugačen izhod iz krize je in recept, ki ga je imela naša vlada za
               izhod iz krize kakšno leto nazaj, je bil zelo drugačen in je v tem delu tudi dopuščal
               realno možnost, da davčni prihodki ostanejo na takšen nivoju, kot smo jih planirali,
               seveda pod pogojem, da se še naprej izvaja politika, ki smo jo zastavili. Samo na
               hitro vas bom spomnila, da smo se lansko leto ob približno takem času pogovarjali o
               delovnopravni reformi, o pokojninski reformi, o upravljanju državnega premoženja, o
               zakonu o slovenskem državnem holdingu, o sanaciji bančnega sistema, o vsem tem. To so
               tiste razvojne stvari in nujno potrebne stvari, ki so dale podlago, da lahko
               Slovenija izide iz krize. Mnogim ste oporekali, mnoge ste blokirali in vendarle ste
               morali na koncu tudi pod pritiski tujih institucij priznati, da tega ne bo mogoče kar
               tako preskočiti in da bo treba to zgodbo na nek način peljati naprej. Vendar bi se jo
               dalo peljati tudi na drugačen način.</p>
               <p>Da sedaj skušam utemeljiti, zakaj mislim, da je proračun nerealen. Nerealen je zaradi
               tega, ker predvideva približno za 550 milijonov evrov novih davkov. Kdo mislite, da
               bo plačal te davke? Te davke bodo plačali slovenski državljani in državljanke ter
               slovensko gospodarstvo in ob vsem tem zelo vehementno trdite, da ohranjamo socialno
               državo. Višji davki pomenijo manj razpoložljivega dohodka in nižji standard. To je
               dejstvo. Povišali ste DDV. To vpliva na standard ljudi. Povišali ste dohodnino. Tudi
               to vpliva na standard ljudi. Ukinili ste znižanje davkov od dohodka pravnih oseb. To
               vpliva na poslovanje podjetij. Vse to znižuje kupno moč, vse to povzroča, da bo
               zasebna potrošnja v Sloveniji še naprej padala. Če bo zasebna potrošnja še naprej
               padala, kako si lahko obetamo višje davke iz tega naslova? Višji DDV? Gospodarska
               rast? Ni je še na obzorju. Napovedi Umarja in evropskih institucij so bile pred dnevi
               še poslabšane že na tako slabe osnove. Kako si lahko obetamo, da bomo od tega, ko bo
               gospodarstvo čedalje več ustvarjalo, po vašem mnenju, dobili čedalje več davka iz
               njihovega naslova? Ne bo šlo, zato menimo, da so te številke nerealne. Odhodki – vsi
               vemo, to ni treba večkrat ponavljati – so nerealno ocenjeni zaradi tega, ker danes
               vemo, da bomo morali plačati zaostale plače javnim uslužbencem in izbrisanim. Kako
               lahko trdite, da so odhodki realno načrtovani? Niso.</p>
               <p>Po moji oceni je ta proračun rezultat kreativnega računovodstva. Imeli smo nek končni
               cilj, nek primanjkljaj, ki so ga nam od zunaj prepisali drugi, kakšen je lahko
               maksimalno, in mi smo spremenljivke, ki jih lahko, prilagodili tako, da sta se ta
               formula in enačba izšli. Na eni strani poslušam, da je ta proračun slab, ker je
               krizni. Na drugi strani poslušam, da je ta proračun razvojni. Zdaj se bo treba počasi
               odločiti, ali je to krizni, protikrizni, razvojni ali stabilizacijski proračun, ampak
               v končni fazi je pravzaprav čisto vseeno, kakšen je. Dejstvo je, da je nerealnen in
               da obdavčuje in obremenjuje ljudi in podjetja. Vseeno bom nekaj prebrala, čeprav
               nimam najraje citatov, ampak ena izjava predsednice Vlade mi je bila pa posebej všeč.
               Rekla je:<q>" Moja vlada je začela mandat kot gasilska ekipa. Sprejeli smo potrebne
               reforme, da bi stabilizirali gospodarstvo in prvi znaki okrevanja so že tukaj."</q>
               Večkrat sem vprašala: Katere vendarle so pa te reforme? Kaj je to ugotavljanje sive
               ekonomije? Je to reforma? To delajo vse vlade ves čas. Te politike, ki jih vi tukaj
               naštevate, pravzaprav niso nobene strateške politike. To so tekoči posli države, ki
               jih vsaka vlada opravlja v vsakem mandatu. In še enkrat, iz tega mesta ponovno
               sprašujem – verjetno predsednica Vlade ali pa finančni minister poslušata, da ne bom
               dobila takšnega odgovora, kot sem ga že večkrat, da so že tolikokrat povedali, katere
               reforme so to, da se ne bi ponavljali. Prosila bi vas, če se malce ponavljate, da
               bomo vsi razumeli, za katere reforme gre. Kje sta tista razvojni preboj in razvojna
               naravnanost proračuna? Če slučajno kdo misli, da je razvojni proračun zaradi tega,
               ker smo Ministrstvu za gospodarstvo dali več denarja, potem bi ga napotila na
               proučevanje kakšnih osnov ekonomije. Bi pa bilo bližje resnici to, da je nerazvojno,
               da z novimi davki obremenjujemo gospodarstvo, kajti s tem gospodarstvu jemljemo ta
               razvojni naboj. Mi bomo vzeli celotni skupini podjetij, ki še delujejo v tej
               Sloveniji, da bomo potem z nekimi prerazporeditvenimi instrumenti preko nekih
               ministrstev in skladov ta denar namenjali tistim izbranim, za katere mislimo, da so
               do tega denarja upravičeni. Napačen pristop! Treba je razbremeniti vse, da bodo vsi
               lažje zadihali, da bodo vsi polnili ta proračun.</p>
               <p>Še na eno malenkost, če lahko tako rečem, bom opozorila. Vlada je marca, aprila, maja
               – ne vem, kdaj – obljubljala, da bo napor pri konsolidaciji proračuna naredila na
               obeh straneh, na prihodkovni in na odhodkovni. To je napisala v program stabilnosti,
               ki ga je poslala v Bruselj. Napisala je, da bomo dve tretjini naredili na strani
               odhodkov, eno tretjino pa na strani prihodkov. Mi lahko kdo pove in dokaže s
               številkami, ki jih imamo danes pred seboj, kakšno je to razmerje? Pa da se ne bomo
               mučili, deloma je Vlado že sam popravil minister za finance, ki je prostodušno
               priznal, da ni šlo tako, kot so načrtovali, šlo je bolj <q>"fifty-fifty"</q>. Torej,
               spoštovana kolegica, ki vas tukaj ni, ni vse, kar reče predsednica Vlade, suho zlato.
               Včasih se tudi zmoti.</p>
               <p>Zaključila bi s tem, da nam je predsednica Vlade na koncu le postregla z nekaj
               številkami bolj računovodskega značaja po posameznih postavkah. Mislim, da v tem hipu
               knjigovodske in računovodske informacije niso najpomembnejše. Bolj pomembne so tiste
               številke, ki govorijo o tem, in da bi to malce bolj razložila, da je v bilanci
               prihodkov in odhodkov enomilijardna luknja. Enomilijardni primanjkljaj! Da je v
               računu finančnih terjatev in naložb minusa za milijardo pa pol in da v tretji bilanci
               v računu financiranja predvidevamo, da se bomo na novo zadolžili za 4 milijarde 800.
               Iz teh krutih številk, ki imajo vse negativni predznak, bi bilo treba izhajati in
               pojasniti kakšne stvari nam tukaj v parlamentu, predvsem pa ljudem, državljanom in
               državljankam Slovenije, ki si zaslužijo vedeti, zakaj so te številke takšne, kot so.
               Da so te številke takšne, kot so, tudi zato, ker ne bomo, tako kot bi morali,
               posegali v javni sektor, ne samo z zmanjševanjem plač, ampak z reorganizacijo,
               racionalizacijo in vsem, kar je potrebno, ne samo na področju zaposlovanja, ampak
               tudi, recimo, javnih naročil. V Sloveniji imamo za 4 milijarde javnih naročil. 5 %
               prihranek pri javnih naročilih pokrije celoten izplen davka na nepremičnine, ki ga
               zdaj uvajamo v proračunu. 5 % prihranek! Kdo si upa trditi, da v tej Sloveniji ne
               zmoremo 5 % prihranka na javnih naročilih, pa ne bi potrebovali nobenega davka na
               nepremičnine. In še marsikaj drugega bi se našlo. Ampak na potezi ste vi, spoštovani
               koalicijski kolegi, in Vlada, da prinesete takšne rešitve. Naše rešitve, ko smo bili
               na Vladi, so šle v to smer. Tako da ni samo enega izhoda iz krize, izhodov je več,
               izhodi so drugačni in izhodi so boljši. Takšen, kot ga predlagate vi, vodi v novo
               spiralo omejevanja gospodarstva, rušenja socialne države na dolgi rok. To da smo za
               letos ohranili socialni mir, tako da smo se izpogajali s socialnimi partnerji, da
               posegov v plače javnih uslužbencev ne bo, ne pomeni ohranitve socialne države. To na
               dolgi rok pomeni škodo za socialno državo. Tako smo zelo skeptični do tega proračuna.
               Je daleč, daleč od tistega, kar bi pričakovali, in ga ne bomo mogli podpreti v
               nobenem primeru, takšnega, kot ste ga predstavili tukaj, žal ne.</p>
            </sp>
            <sp xml:id="SDZ6-Izredna-47-2013-11-11.sp51">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Matevž Frangež.</p>
            </sp>
            <sp xml:id="SDZ6-Izredna-47-2013-11-11.sp52">

               <speaker>MATEVŽ FRANGEŽ (PS SD):</speaker>

               <p>Jasno je, da vsakoletni proračun države predstavlja okvir ekonomske politike, ki jo
               Vlada postavlja. Vnaprej se strinjam, da je znotraj tega možnih kar nekaj nians,
               različnih poti, ampak ne glede na vse, v temeljnih gabaritih moramo danes ugotoviti,
               da ta proračun zagotavlja in stopa na pot za uresničenje treh ključnih ciljev. Prvi
               je postopna javnofinančna konsolidacija, zato ker se vsi skupaj zavedamo, da je treba
               na srednji rok in postopoma uravnotežiti naše javne finance. To je ne nazadnje tudi
               del naših zavez Evropski komisiji v okviru postopka, v katerem Slovenija je, to je
               postopek zaradi čezmernega primanjkljaja.</p>
               <p>Kot vemo, je Vlada letos zagotovila z dogovorom z Evropsko komisijo, da je Slovenija
               pridobila nekaj več časa in s tem nekaj več zraka, kisika za to, da doseže
               izravnanost svojih javnih financ. To nam omogoča, da katerega izmed ukrepov naredimo
               na način, ki zagotavlja večjo vzdržnost, s tem pa se ohranja tisto, kar je drugi cilj
               te ekonomske politike, in to je neka socialna sprejemljivost, socialna občutljivost.
               Iz številk tega proračuna, ki jih bom navedel čez nekaj trenutkov, bo jasno razvidno,
               da se v Vladi in v tej koaliciji zavedamo, da smo že prešli tiste meje, ko bi bilo
               dopustno in mogoče zmanjševati obseg socialnih transferjev. In končno, ta ekonomska
               politika ima cilj tudi v razvojnem preobratu, za razvojno naravnanost tega proračuna,
               ki se kaže predvsem v dveh vidikih. Prvi vidik je obseg sredstev za investicije in
               investicijske transferje in drugi vidik je obseg sredstev za prestrukturiranje našega
               gospodarstva, v katerega je treba nujno všteti tudi obseg sredstev, namenjen za
               preseganje problema, ki ga imamo v bančnem sistemu. V vsem skupaj drži, da je za
               Slovenijo usodno in izjemno pomembno, da ohranja stabilnost in kontinuiteto.
               Stabilnost za to, ker v tem trenutku preprosto nimamo več tega luksuza, da bi
               odlašali s spreminjanjem naše stvarnosti na način, da odločno presekamo tiste
               probleme, ki jih Slovenija ima. Tudi zato je po mojem prepričanju v tem trenutku
               razmislek o zamenjavi vlade, padcu vlade, predčasnih volitvah in podobno nekaj, česar
               si Slovenija ne more več privoščiti. S proračunom za leto 2014 in podobnim dokumentom
               za leto 2015 ne moremo odlašati, ker bo država za financiranje potreb že čez nekaj
               mesecev morala na mednarodne finančne trge in tam mora okrepiti svojo kredibilnost,
               zato da vlagateljem, na začetku pa vsem mednarodnim institucijam, na čelu z Evropsko
               komisijo, na čelu z Evropsko centralno banko in Mednarodnim denarnim skladom, pokaže,
               da je sposobna rešiti svoje težave sama in seveda, to je v tem mednarodnem finančnem
               sistemu žal realnost, prepričati vlagatelja, da je sposobna svoje dolgove poravnati.
               Seveda na način, ki ne bo pomenil, da bomo povzročili absoluten socialni, razvojni in
               še kakšen zastoj v državi, ampak na način, ki obeta, da bomo s postopnim, ampak
               odločnim reagiranjem, okrepili naše fiskalne možnosti, na drugi strani presekali
               probleme v gospodarstvu, zato da se v doglednem času ponovno začne dvigovati.</p>
               <p>Prav sposobnost pridobivanja virov financiranja je pri tem ključna, zato ker moramo
               zagotoviti ugodnejši vir. Soglašam s tistimi, ki opozarjajo na to, da je obrestna
               mera na ravni 6 % nekaj, kar za našo ekonomijo in za našo državo preprosto ni
               vzdržno. Mi se žal gibamo v okvirih mednarodnega finančnega sistema, ki je v veliki
               meri tudi krivičen, in sem prvi za to, da Slovenija tudi s svojim zgledom in s
               svojimi diplomatskimi možnostmi trasira pot za to, da spremenimo ta mednarodni
               finančni sistem. Eden od najizrazitejših primerov, da je s tem mednarodnim finančnim
               sistemom nekaj narobe, je ravno denimo primerjava med Slovenijo in Združenimi
               državami. Medtem, ko so bile Združene države nekaj tednov na pragu bankrota, ko
               demokratom in republikancem ni uspelo dogovoriti okvira dodatnega zadolževanja za
               financiranje ameriške administracije in je bil nekaj tednov dobršen del ameriške
               administracije zaprt, so ostali ameriški ratingi nedotaknjeni. Nedotaknjeni in za
               slovenske razmere sanjski! Slovenija, ki ima nekajkrat manjši javni dolg kot Združene
               države Amerike, pa ima ratinge na ravni, ki zaradi pomanjkanja zaupanja v naše
               sposobnosti, zaradi pomanjkanja zaupanja v to, da sploh mislimo resno z realizacijo
               naših zavez, pomenijo seveda velike težave. In to nas na koncu stane. To na koncu oži
               manevrski prostor pametnega reagiranja in pametnega sestavljanja proračuna, enega
               konca z drugim. Ampak to seveda ne pomeni, da Slovenija ne bi v tem trenutku naredila
               tisto, kar mora narediti. Tudi zato, da seveda javnofinančni primanjkljaj in
               strukturni primanjkljaj spravi pod raven treh odstotkov bruto domačega proizvoda.</p>
               <p>Naj vendarle na tem mestu načnem tisto zgodbo, za katero se mi zdi, da je ključna
               razlika med vami in nami. Ne zato, da bi to delitev povečeval, poglabljal, ampak
               zato, da odpremo tisti del razprave v tej državi, ki jo moramo nujno opraviti in brez
               katere ni mogoče zgraditi takšnega ali drugačnega družbenega soglasja. In to je
               vprašanje o vlogi javnega sektorja. Javni sektor v tej državi skrbi za to, da so
               ljudje varni. Skrbi za to, da imamo vsaj izhodiščno vsi bolj ali manj enake možnosti
               preko sistema vzgoje in izobraževanja, znanosti, ki skrbi za to, da se sposobnosti
               naših ljudi lahko prelijejo tudi v višjo dodano vrednost naše ekonomije preko
               izrazitih razvojnih impulzov, ki jih zagotavlja ta proračun ali vsak proračun, da se
               v tej državi krepi pravičnost, ta temeljna človečnost, po kateri tistim ljudem v naši
               skupnosti, ki jim gre slabo, ki so šibki, družba in skupnost pomagata, da ne nazadnje
               zagotavljamo sredstva za to, da deluje država kot temeljna infrastruktura te
               skupnosti, da vzpostavljamo, vzdržujemo in gradimo neko infrastrukturo, ki nam jutri
               obeta razvoj in podobno. Vse to so danes tudi naloge javnega sektorja.</p>
               <p>Soglašam s tistimi, ki na javni sektor, pa ne da bi bil njegov izrazit branitelj,
               gledajo tudi kot na generatorja bruto domačega proizvoda. Mnoge pametne države, ki so
               ob začetku krize razumele, da morajo javni sektor, javno šolstvo in javno zdravstvo
               še posebej krepiti, danes težav s krizo nimajo več. To pa ne pomeni, da naj javni
               sektor ostane tak, kot je. Nasprotno! Če mene vprašate, je največja past za zaveznike
               javnega sektorja, tistega, ki jamči enakost možnosti v tej državi, to, da ga pustimo
               na miru in ne reformiramo. Zato je tudi tukaj po letih, ko je reforma javnega
               sektorja pomenila predvsem linearno zniževanje plač, nujno, da začnemo s pametnim
               preoblikovanjem javnega sektorja in tudi z vprašanjem o tem, kakšen naj bo plačni
               sistem. Mimogrede, res je, da del potrebnih izplačil še ni realiziran in da je to
               zdaj predmet pogajanj s socialnimi partnerji, ampak tukaj se soočamo že s posledicami
               desetletne politike, ki je izenačila dobrega in slabega delavca v javni upravi,
               dobrega in slabega učitelja, ali če hočete, poštenega ali skorumpiranega policista,
               državnega uradnika, politika in tako dalje. Moramo vgraditi v plačni sistem v javnem
               sektorju drugačne elemente, ki bodo omogočili nagrajevanje dobrega dela in
               sankcioniranje slabega. Če mene vprašate, tu govorim zares v osebnem imenu, sam sem
               odprt za odpuščanje v javnem sektorju, ampak želim si, da bi odpuščanja tistih, ki ne
               delajo v tem sektorju dobro, vsaj delno nadomestil impulz mladih ljudi z novimi
               znanji, novimi pristopi, ki jih je država za poklice, ki jih javni sektor potrebuje,
               tudi izobraževala.</p>
               <p>No, zdaj pa na številke. Opravičujem se svojim kolegom, ker sem že nekoliko dolg.
               Pregled ključnih postavk tega proračuna. Opozicija od nas terja, naj znižujemo javno
               porabo. To s tem proračunom delamo in na nekaterih postavkah se že postavlja
               vprašanje, ali nismo že na meji vzdržnega. Pri tem se spomnite na policijska vozila,
               ki vas bodo čez nekaj dni spraševala, kakšne gume imate na avtomobilih, ali ste
               zamenjali svoje letne pnevmatike v zimske pnevmatike. Medtem se vprašajmo, ali bodo
               vsa policijska vozila opremljena tako, kot to zahteva zakon. Že danes je jasno, da je
               odgovor ne. Plače v javnem sektorju so v proračunu za leto 2014, kot je danes pred
               nami, za 25 milijonov evrov nižje, kot je realizacija v letošnjem letu, ali kar za 80
               milijonov nižje, kot to predvideva sedaj veljavni sprejeti proračun za leto 2014, ki
               ga je pred nas postavila Janševa vlada. Če k temu prištejem še prispevke za plače
               javnih uslužbencev, kar za 90 milijonov evrov nižje. Blago in storitve; 70 milijonov
               evrov nižje od realizacije v letu 2013. 110 milijonov evrov nižji plan sredstev, kot
               je bilo zastavljeno z osnovnim proračunom za leto 2014.</p>
               <p>To so podatki, ki kažejo na to, ali se v razmerju do javnega sektorja obnašamo
               racionalno ali ne. Kaj pa so tisti gabariti, ki nas po drugi strani bistveno
               omejujejo? Prvič, v tem proračunu je treba zagotoviti 188 milijonov evrov več
               sredstev, kot je planirano z osnovnim predlogom, zato da bomo realizirali pravice
               ljudi iz pokojninskega sistema. Milijardo in pol bomo v letu 2014 namenili
               dofinanciranju potreb pokojninske blagajne, kar je za 188 milijonov evrov več, kot je
               planirano v osnovnem proračunu. Dokapitalizacija bank; korak, ki se nujno mora
               zgoditi vzporedno s prenosom slabih terjatev, zato da problem bančnega krča in
               kreditiranja gospodarstva – to pa je ključni razlog, zaradi katerega Slovenija pada
               na lestvicah konkurenčnosti, dostopnost do virov financiranja je rak rana slovenskega
               gospodarstva – presežemo. Če bi imel več časa, bi lahko nekaj rekel tudi o
               spremenjenem konceptu sistemske razdolžitve, ki je nujno potrebna za to, da zmanjšamo
               prezadolženost slovenskega gospodarstva. No, kaj pa se na drugi strani dogaja z
               nekaterimi postavkami proračuna, ki pričajo o razvojni naravnanosti, vključno z
               milijardo in 200 milijonov evrov planirano dokapitalizacijo bank? Investicije in
               investicijski transferji se v tem proračunu za 200 milijonov evrov krepijo v razmerju
               z realizacijo letošnjega leta, glede na sprejeti proračun za 2014 pa so za kar 430
               milijonov evrov višji. Podobno je tudi s socialnimi transferji, ki se večajo, žal še
               vedno ne na tisto raven, da bi lahko vsi skupaj zadovoljno dejali, da je v tej državi
               zagotovljena učinkovita pomoč vsakomur, ki se znajde v težavah, ker ni. V situaciji,
               ko smo Socialni demokrati morali žrtvovati prenekatero svojo odločitev, zato da smo
               ohranili raven sredstev za socialne transferje vsaj tu, kjer so danes, se moramo
               zavedati, da ta sredstva danes ne zadoščajo za to, da bi vsem tistim, ki v tej državi
               zaradi krize potrebujejo učinkovito pomoč države, to pomoč tudi zagotovili. Ne
               zadoščajo! Ali veste, kakšna je višina denarne socialne pomoči danes?</p>
               <p>Nujno je, da ta proračun sprejmemo. Sam s prenekaterim ukrepom, ki spremlja ta
               proračun, vključno z davkom na nepremičnine, nisem zadovoljen, zavedam pa se, da
               zmanjšanje prihodkov in povečane potrebe po javnih izdatkih na prenekateri izmed že
               naštetih postavk ožijo manevrski prostor. In da moramo tudi v kontekstu
               prerazporejanja družbenega bogastva uvajati nepriljubljene ukrepe, zato da zagotovimo
               manevrski prostor in sposobnost te države, da se izvleče iz krize. Tisto, kar
               pogrešam v tem proračunu, je to, da bi polje javnofinančne konsolidacije izkoristili
               tudi s pomočjo zmanjševanja okolju škodljivih subvencij – teh je po poročilu
               Umanotere za 500 milijonov evrov –, na postopen način, z možnostjo prejemnikov
               tovrstnih sredstev, da se na pameten način prilagodijo, kot tudi še nekaj drugih
               neizkoriščenih priložnosti. Ta vlada dela tisto, kar je treba delati, pri tem pa ni
               treba ne pretiravati ne skopariti s pohvalami na njen račun.</p>
               <p>Jaz sem zaenkrat realist, zavedam se, da ima ta država svojo prihodnost samo, če bomo
               v tej dvorani, če bo v slovenski politiki in družbi sploh prevladala zadostna
               racionalnost za to, da bomo razumeli, da smo v ključnih trenutkih zelo težkih časov,
               verjetno najtežjih v zadnjih 20 letih, in da je preprosto potrebno odstraniti ves
               balast, ki onemogoča danes sprejemanja odločitev za to, da v letu 2014 izplavamo. In
               ne pozabite, napovedi Umarja, napovedi Evropske centralne banke in drugih
               ocenjevalcev glede gospodarske rasti v letu 2014 so zaenkrat še vedno napovedi.
               Potrudimo se, odpravljajmo ovire, krepimo sposobno te države, zato da bo Slovenija
               leta 2014 tokrat prijetno presenečenje Evrope. Hvala.</p>
            </sp>
            <sp xml:id="SDZ6-Izredna-47-2013-11-11.sp53">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Frangež.</p>
               <p>Mag. Andrej Šircelj, izvolite.</p>
            </sp>
            <sp xml:id="SDZ6-Izredna-47-2013-11-11.sp54">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Ko govorimo o proračunu, je treba poudariti še nekaj. Mi se ne moremo stalno
               primerjati z marcem tega leta. Mi ne moremo stalno govoriti, do takrat so bili
               prihodki taki, nezaposlenost taka, potem pa taka. Mi moramo govoriti o primerjavah,
               ki temeljijo, če ne drugega, na statistični stroki, obdobje na obdobje, in pač na
               žalost se je v tem obdobju januar–oktober 2012, januar–oktober 2013 nezaposlenost
               povečala za 7,1 %. In to so bistvene primerjave.</p>
               <p>Drugo. Ko govorimo o proračunu, o temeljnem aktu ekonomske, socialne in finančne
               politike, ne moremo stalno govoriti, da je proračun za leto 2014, ki ga je predlagala
               prejšnja vlada, temeljil na tem in tem in tudi mi nismo nič boljši, kot je bilo prej.
               Ne, vi morate dejansko na novih okoliščinah, ta vlada mora na novih okoliščinah
               načrtovati proračun, ne v primerjavi s prejšnjo vlado, ampak v primerjavi z realnimi
               podatki, ki danes so. In danes imamo pobranega davka na dohodek pravnih oseb 40 %,
               toliko bi ga morali pobrati. Vem, da lahko rečete, bilo je 110 milijonov vračil v
               mesecu aprilu 2013 oziroma v letu 2012, ampak oprostite, to je premalo; to je premalo
               zaradi tega, ker bo letos ravno tako treba davek nazaj plačati, imamo negospodarsko
               rast in imamo po zadnjih podatkih tudi to, da so dobički podjetij manjši, izgube pa
               večje, kar pomeni vračilo davka.</p>
               <p>Naslednje zadeve, pri davku na nepremičnine ne pozabiti na povečano centralizacijo,
               kar pomeni, da bodo občine manj samostojne, v slabšem položaju in tudi ljudje v
               svojih lokalnih skupnostih bodo zaradi tega imeli nižjo raven storitev, ki jih občine
               nudijo. Hvala.</p>
            </sp>
            <sp xml:id="SDZ6-Izredna-47-2013-11-11.sp55">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Izvolite, gospa Novak.</p>
            </sp>
            <sp xml:id="SDZ6-Izredna-47-2013-11-11.sp56">

               <speaker>LJUDMILA NOVAK (PS NSi):</speaker>

               <p>Spoštovana podpredsednica, spoštovani kolegi, gospod minister, državni
               sekretarji!</p>
               <p>Proračun je res najpomembnejši dokument države v letošnjem letu. Zato mi je izredno
               žal, jaz sem sedaj šesta razpravljavka, potem ko so bila predstavljena stališča
               političnih strank, in tukaj je samo en minister, gospod Stepišnik to vam štejem v
               dobro, drugih ni več tukaj. Torej, ministri nas nekako ne poslušajo; da nas ne
               slišijo, to že dolgo vem. Proračun oziroma to sejo spremljajo tudi mediji, zato se mi
               ne zdi zadovoljiva razlaga, da predsednica Vlade reče, imate tam na mizi toliko
               gradiva, sedaj ga preštudirajte. To je treba na razumljiv način predstaviti tudi
               javnosti. In to sem pogrešala! Prav tako minister za finance, pravijo, da je
               strokovnjak z dvema doktoratoma, verjetno je, ampak žal je tudi skromen, preveč
               skromen v besedah, ko je treba predstaviti proračun. Bi pa pohvalila gospo državno
               sekretarko iz Ministrstva za finance, gospod Matejo Vraničar, ki je pa res tako na
               odborih kot tukaj v parlamentu vedno tukaj, govori razumljivo, jasno, kljub temu da
               je strokovnjakinja, jo razumemo, čeprav se vedno ne strinjamo z njo. In prevzela je
               večji del bremena finančnega ministrstva. Zato se njej zahvaljujem, kritiko imam pa
               na ostale, ki pa bi vendarle morali biti tukaj in poslušati tudi naše razprave.</p>
               <p>Podala bi nekaj komentarjev na izvajanje predsednice Vlade gospe Alenke Bratušek,
               čeprav ima v spoštovani poslanki gospe Alenki Pavlič izvrstno zagovornico, da ne
               rečem celo advokatko. Prej bi pričakovala, da bi predsednica Odbora za gospodarstvo
               bila zagovornica gospodarstva in ne govorila o mokrih sanjah gospodarstva.</p>
               <p>Predsednica Vlade je govorila o pravični prerazporeditvi davkov. Zakon o davku na
               nepremičnine zame ni pravičen in o njem bomo posebej govorili, ampak izpostavila bi
               samo to, da je to davek na pridnost in podlaga za novo nacionalizacijo kmetijskih
               gospodarstev. Kdor je gradil, da bo lahko bolje in več delal, tako v kmetijstvu kot
               gospodarstvu, bo za to kaznovan. Kdor je užival in skrbel, da je imel le za sproti,
               mu ne bo treba plačati visokih davkov. In s tem uresničujemo načelo, ki smo ga
               velikokrat slišali, kakšno leto nazaj, da je treba trošiti čim več trošiti, ker se
               varčevanje ne izplača.</p>
               <p>Gospa predsednica Vlade je rekla, da so izplačane vse pokojnine. Prav je tako.
               Pokojnine niso socialni transferi, to so zasluženi dohodki zaradi minulega dela. Prav
               je tako. Vendar, kaj pa tisti dodatki zaradi večjih ali manjših zaslug? Prav bi bilo,
               da bi tudi tukaj naredili odločne reze, linearne, ker je tako reklo Ustavno ali
               Upravno sodišče. Tukaj mislim, da imamo rezervo, pa se jih nismo dotaknili.</p>
               <p>Predsednica je rekla, da državljanom ni treba na tuje. Kaj pa mladi brezposelni? Vsak
               dan slišimo nove zgodbe. Sama sicer pravim, da je prav, da če je mogoče, gredo tudi
               za nekaj časa v tujino, si naberejo nova znanja, izkušnje, pridejo nazaj, jih bomo z
               veseljem sprejeli – žal tudi to ni tako. Ne razumem te politike, da uvažamo zdravnike
               z vseh koncev sveta, tukaj smo pa veliko vložili v medicince, zdravnike, ki so se že
               specializirali, pa morajo oditi v tujino. Te politike ne razumem.</p>
               <p>Potem imamo 118 tisoč 700 in nekaj brezposelnih, slišim pa vedno znova podjetnike, ki
               ne dobijo delavcev za nekatere poklice. Mislim, da je tudi tukaj skrita rezerva.</p>
               <p>Predsednica je rekla, da skupaj gradimo mostove in ceste. Da, skupaj! Tudi sama sem
               za to, da delamo marsikaj skupaj, da se slišimo, da se razumemo, da smo dobronamerni,
               dobrohotni; ampak žal, vedno znova ugotavljam, da že mnogo zakonov sem podprla, ki
               jih je predlagala koalicija, z nasprotne strani pa zelo amandmajem podprtih, četudi
               so argumenti na naši strani.</p>
               <p>Pred dnevi sem slišala zanimivo modrost. Mislim, da bi si jo morali napisati tukaj na
               vrh v parlamentu, da bi jo vsi gledali, vsakokratna koalicija in vsakokratna
               opozicija in to upoštevali in ta modrost pravi, da smo mrtvec in tepec ne spreminjata
               svojih stališč. Velikokrat imamo veliko argumentov in vedno vztrajamo pri svojih
               stališčih, zato bi bil ta napis za parlament izredno primeren.</p>
               <p>Davek na nepremičnine bo pravično porazdeljen za vse glede na vrednost premoženja.
               Tudi to je rekla predsednica Vlade. Ko pa slišimo, kako je vrednoteno to premoženje,
               pa kar ne morem verjeti. Nek kozolec v Ljubljani je ovrednoten na 300 tisoč evrov,
               neka vila v Prekmurju na 1000 evrov, nek hlev za deset glav živine na 120 tisoč
               evrov, pa še pritožiti se ne bomo mogli. Ne vem, če bo potem ravno pravičen davek na
               vrednost premoženja. Kdor ima veliko, bo moral dati veliko, pravi. Kdor je delal, je
               priden in je varčeval, bo torej kaznovan. Kdor je užival, bo to delal še naprej in to
               z dovoljenjem in celo z državno spodbudo. V Novi Sloveniji krščanski demokrati
               pravimo, kdor je brez dela bogatel, kdor je trgoval z zemljišči in pri tem pošteno
               zaslužil, kdor je ropal banke, ta naj vrne. In tukaj imamo še kar veliko rezerve.</p>
               <p>Predsednik Odbora za finance je predstavil kar nekaj očitkov opozicije glede
               neprikazanih prihodkov ali odhodkov. Torej odhodki za izbrisane, kjer bo Slovenija
               velikodušna – tako so menda rekli, da moramo biti velikodušni –, otem dodatna
               sredstva za javno upravo. Že nekdanji finančni minister je rekel, ko se gre gospod
               Virant pogajat s sindikati, bo treba spet mošnjiček odpreti in izgleda, da se ta
               praksa nadaljuje. Potem evropska sredstva ne bodo po črpana v taki meri, kot je
               načrtovano – velika škoda za Slovenijo. In kje so prihodki od privatizacije,
               odkupnine? Tudi tega ne vidimo prav. In zaradi vsega tega pač menim, da ta proračun
               ni ravno verodostojen, čeprav sem dobronamerna in dobrohotna in bi z veseljem verjela
               temu, kar pravi predsednica Vlade, kako bomo vse stvari sami rešili, kako nam gre na
               bolje, kako vsi kazalci to kažejo. Jaz bom prav vesela in bom čestitala nam vsem, če
               se bo to res zgodilo, čeprav imam dvome, ampak naslednjo pomlad verjetno bo ura
               resnice, samo takrat ne bo izgovorov, da je to naredila prejšnja vlada, ampak kot sem
               rekla, bom čestitala, bom vesela, če nam bo vsem šlo bolje.</p>
               <p>Mislim, da te naše probleme lahko samo tako rešimo, da spodbujamo gospodarsko rast –
               ne z višjimi davki, ampak z nižjimi davki, ker potrebujemo nova delovna mesta –, z
               zmanjševanjem javne uprave, celo nekateri koalicijski poslanci o tem govorijo, ampak
               na koncu tukaj nismo zmanjšali javne uprave, ni bolj učinkovita in tudi delo ni
               nagrajeno, ampak izobrazba. Pri nas je nagrajena izobrazba, ne pa delo, zato je naša
               javna uprava tudi neučinkovita. So pridni delavci, zagotovo so taki med njimi, so pa
               tudi taki, ki verjetno ne zaslužijo svoje plače. In z izstopom države iz
               gospodarstva, kar naj bi bil naslednji korak, je pa potrebno še bolj spodbujati naše
               državljane, ki imajo mnoge vrline, samo spodbujati jih je treba. Podjetnost,
               ustvarjalnost, samoiniciativnost, vse to so pri nas nekako potlačene vrline, ker se
               nam pač ne splača, ker se bolj splača, da trošimo in ne varčujemo. Da zapravljamo in
               ne delamo. Zato bom rekla, da ta proračun nima moje podpore, bom pa vesela, če se bo
               dejansko uresničeval. Pravim, da ta proračun je nezaupnica delovnim državljanom,
               čeprav bo predsednica Vlade stoprocentno dobila zaupnico. In čeprav tudi sem
               optimistična in pravim, da moramo biti optimistični, če že pomislim na to, kaj se je
               zgodilo na Filipinih, moramo biti res optimistični in veseli in zadovoljni, da živimo
               v takih normalnih razmerah, čeprav imamo toliko in toliko milijard lukenj, zato
               moramo biti optimistični, moramo delati naprej. Vendar škarje in platno je v pretežni
               meri v rokah koalicije. Mi ne nagajamo, samo upam, da je obleka primerno krojena. Vi
               ste jo krojili, vi ste jo zašili, samo upam, da ne bo že spomladi premajhna.</p>
            </sp>
            <sp xml:id="SDZ6-Izredna-47-2013-11-11.sp57">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Katarina Hočevar, izvolite.</p>
            </sp>
            <sp xml:id="SDZ6-Izredna-47-2013-11-11.sp58">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Spoštovani predstavniki Vlade, kolegice in kolegi, lep pozdrav z
               moje strani!</p>
               <p>V tretjem razredu osnovne šole sem se odločila, da začnem varčevati za kolo. Do
               takrat še nisem imela novega kolesa in sem si ga želela za kolesarski izpit. Pridno
               sem dajala takratne dinarje na kupček in ko se je meni zdelo, da je ta kupček dovolj
               velik, sem vprašala očeta, če bo to dovolj za novo kolo. Odgovoril mi je: <q>"Ah kje pa!
               Tvoje kolo je požrla inflacija."</q> Takrat nisem razumela, kaj to pomeni, spomnim se le,
               da sem bila zelo žalostna. To so bili tisti časi začetka konca jugoslovanske zgodbe,
               ki bi se lahko končala manj tragično, če bi bilo več medsebojnega sodelovanja,
               dialoga in strpnosti.</p>
               <p>Danes, po dveh desetletjih, ko tudi sama odločam o ključnih dokumentih države in se
               sprašujem, ali podreti ali glasovati za predlog proračuna za leto 2014, se mi zdi
               situacija neverjetno podobna moji zgodbi iz mladosti, le da težava ni več inflacija,
               temveč obresti. Tako kot je moje kolo vzela inflacija, danes obresti za kredite, ki
               nam omogočajo vzdrževanje nekaterih pridobljenih pravic, našim otrokom jemljejo
               pravico do lepše prihodnosti. Kar dobra desetina proračun za leto 2013 bo namreč
               namenjena servisiranju dolga, poplačilu dolgov iz preteklosti, ki smo jih najeli za
               zagotavljanje razvoja naše družbe, vendar imam sama pomisleke, kako so bila ta
               sredstva porabljena.</p>
               <p>Proračun, ki je pred nami, predvideva 8,6 milijarde prihodkov in 9,6 milijarde
               odhodkov. Milijardo evrov porabimo kljub vsemu več, kot ustvarimo, in manjka nam
               ravno tista milijarda, ki jo porabimo za obresti. Zato trdim, da obresti postajajo
               rakovo tkivo naših javnih financ, ki ga moramo pazljivo, a odločno izrezati in za
               vedno ozdraviti. Svetle strani predloga proračuna so, da je predvideni primanjkljaj
               ocenjen pod 3 % BDP, da se povečujejo sredstva za investicije in da so predvidena
               sredstva za zagon gospodarstva. Promociji turizma na primer je na voljo 56 milijonov
               evrov, kar 8 milijonov več kot letos, spodbude za rast in razvoj podjetij se
               povečujejo za 31 milijonov na 37 milijonov evrov, za regionalni razvoj bo namenjenih
               63 milijonov evrov oziroma kar 35 milijonov več kot letos. Vse omenjene ukrepe
               podpirajo in so pohvalile tudi mednarodne organizacije. Temnejša stran pa so rezi, ki
               jih moramo že zaradi omenjenih obresti narediti tudi pri tistih, ki bi si prej
               zaslužili več sredstev kot manj.</p>
               <p>Ravno v teh dneh se po naši državi razlivajo vodotoki, sprožajo se plazovi in besnijo
               hudourniki in ponovno bodo v prvih vrstah predstavniki prostovoljnih gasilcev in
               Civilne zaščite. Na žalost tudi njim nimamo povedati nič spodbudnega. Država bo
               varčevala tudi pri njih in lahko se jim le zahvalimo za poslanstvo, ki ga opravljajo
               in jih prosimo za potrpljenje in razumevanje.</p>
               <p>S proračunom pa se daje tudi podpora premierki Alenki Bratušek in njeni vladi. Vendar
               ta podpora ne more biti brezpogojna. Pričakujemo njeno zavezo k strukturnim reformam
               v letu 2014, reforme, ki jih moramo sprejeti, ne smejo biti zgolj kozmetični
               popravki, za šminko in kreativo, površno krpanje lukenj – čas za to je minil. Treba
               se je resno lotiti reform, ki ne bodo zdržale samo nekaj mesecev, ampak več let.
               Pričakujem reformo šolstva in zdravstva, tudi reforma trga dela in pokojninska
               reforma nista bili dovolj koreniti. Medtem pa lahko z nekaj hitrimi ukrepi
               poenostavimo življenje za državljane. Zakaj potrebujemo nacionalno preverjanje
               znanja? Ali res potrebujemo kar 300 reguliranih poklicev? Mar ne zaupamo državljanom
               in se zato država v njihovo življenje vpleta na vsakem koraku? Država je še vedno
               lastnica več kot 500 podjetij, katerih upravljanje je žal bolj namenjeno parkiranju
               političnih kadrov kot pa resničnemu upravljanju. Prišel je čas, da se ta podjetja
               dokončno osvobodijo državnih verig in svobodno zadihajo na trgu. Obremenjevanje
               gospodarstva mora biti končano. Podjetništvo potrebuje stabilno davčno okolje, ki bo
               omogočilo dolgoročnejše načrtovanje, v danih razmerah pa gospodarstvo potrebuje tudi
               nekaj spodbude. Kot so se sami izrazili, potrebujejo kisik. Nekateri ukrepi v zadnjih
               mesecih so bili bolj dušik kot kisik, a z novim proračunom se obeta tako imenovana
               sanacija bančnega sistema in več sredstev za investicije, kar je dobrodošlo in
               pozitivno. Pred kratkim me je v središču Zagorja ogovorila mlada družina. Oče je
               potožil, da je že nekaj mesecev brez službe, doma. Njegov sinko ob njem pa se je ves
               ponosen pohvalil: <q>"Ja, vsak dan me lahko v vrtcu dvigne že po kosilu."</q> Prisrčna
               otroška izjava, ki obenem tudi kruto ponazarja slovensko realnost. Proračun jemlje na
               mnogih področjih in daje na redkih. Jasno je, da z njim nihče ni posebno zadovoljen.
               A trdim, da je realen, boleče realen.</p>
               <p>Proračun bom podprla zato, ker vem, da se je treba do konca boriti in si prizadevati,
               da ohranjamo upanje za naše otroke. Danes s tega mesta tudi javno sprašujem tako
               premierko kot tudi ministre: ali bomo zmogli reforme, ki bodo pomenile manj vpletanja
               države in več osebne svobode? Ali bomo zmogli reforme, ki bodo pripomogle k
               ustvarjanju novih kvalitetnih delovnih mest in izboljšale stanje naše družbe, preden
               bo prihodnost dečka zagorske ulice, njegovih vrstnikov širom Slovenije in njegovih
               staršev dokončno zapravljena? Upam, da bomo zmogli. Hvala.</p>
            </sp>
            <sp xml:id="SDZ6-Izredna-47-2013-11-11.sp59">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Matej Tonin, izvolite.</p>
            </sp>
            <sp xml:id="SDZ6-Izredna-47-2013-11-11.sp60">

               <speaker>MAG. MATEJ TONIN (PS NSi):</speaker>

               <p>Spoštovani kolegice in kolegi!</p>
               <p>V današnji razpravi je bilo že mnogokrat ponovljeno, da vsakršni proračun izkazuje
               politiko aktualne vlade. Morda je prav, da uvodoma orišem bistveno razliko med
               ekonomsko politiko sedanje vlade in med ekonomsko politiko tiste vlade, v kateri smo
               sodelovali tudi mi. Ta vlada se je očitno pri urejanju javnih financ odločila za
               zviševanje davkov. Naša se je odločila za rezanje odhodkov. Zato je naša glavna
               storitev ZUJF, vaša glavna storitev pa davek na dodano vrednost in davek na
               nepremičnine. To je bistvena konceptualna razlika med vašo in našo vlado. Tukaj se
               postavlja vprašanja, katera pot je bolj prava – tista, ki jo peljete vi, pot
               zviševanja davkov, ali tista, ki smo jo peljali mi, pot zniževanja javnih odhodkov. O
               teh dveh poteh so se razvile številne teorije in obsežne javne razprave. Nasprotniki
               varčevanja so vedno poudarjali – in tudi vi ste bili takrat med njimi, ko ste
               govorili, da varčevanje jemlje ljudem in da še zaostruje spiralo krize. Ampak na
               drugi strani tisti, ki smo nasprotniki višjih davkov, ki jih zdaj vi povišujete, prav
               tako pravimo, da tudi vaši davki jemljejo ljudem.</p>
               <p>Kje pa je bistvena razlika? Dvigovanje davkov pomeni jemanje vsem, medtem ko rezanje
               odhodkov države pomeni predvsem rezanje tistim, ki so povezani z javnim sektorjem. Na
               prvi pogled je razlika morda res majhna, realno pa zelo velika. Vi jemljete tistim,
               ki danes še edini ustvarjajo realno vrednost in prispevajo v ta proračun, iz katerega
               je plačan celoten javni sektor. Če obremenjujete še te, potem se vam lahko zelo kmalu
               zgodi, da ne bo nikogar več, ki bi v ta proračun vplačeval. Še enkrat bom postavil
               temeljno dilemo, katera pot je bolj prava – zniževanje javnih odhodkov ali
               poviševanje davkov? Dejstva, pa ne samo slovenska, ampak če pogledate čez mejo in se
               ozrete malo naokoli po Evropi, boste lahko ugotovili, da se do sedaj niti ena država
               iz primeža krize še ni rešila z zviševanjem davkov. Niti ena. Je pa že kar nekaj
               pozitivnih znakov in tudi nekaj držav, ki so okrevale, ker so zarezale v javne
               izdatke.</p>
               <p>Da ne bom govoril zgolj na pamet in da ne bo kdo rekel, da govorim na približno, vam
               bom predstavil konkreten primer Španije. Zakaj sem si izbral prav primer Španije?
               Zaradi tega, ker se mi zdi, da sta Slovenija in Španija relativno podobni državi v
               svojih problemih in da smo bili pred dvema letoma približno v istem zosu, v isti
               godlji. V čem smo si bili podobni? Vsi smo imeli velike probleme v bančnem sistemu,
               vsi smo imeli velik proračunski primanjkljaj in vsi smo imeli propadel gradbeni
               sektor. Relativno velika podobnost med Slovenijo in Španijo. Ampak temeljna razlika,
               če pogledate danes, pa je, da je Slovenija še vedno globoko v krizi, medtem ko se v
               Španiji že kažejo prvi znaki okrevanja. Ko sem bil nedavno v Madridu in sem imel
               priložnost vprašati španskega premierja Mariana Rajoya, kaj je tista čudežna
               paličica, s čimer so v Španiji rešili probleme in gredo sedaj na pot nekega
               okrevanja, je rekel naslednje. Da so v začetku krize tudi oni poskušali zadevo
               reševati zelo podobno kot Slovenija. Niso si upali zarezati v javne odhodke, ker so
               se bali javnosti. Poviševali so davke, pri čemer so na koncu ugotovili, da tudi če so
               dvignili DDV, niso pobrali več tega denarja. Konec koncev so ugotovili, da je treba
               strategijo, način dela spremeniti, in so začeli zmanjševati javne odhodke, zmanjšali
               so plače v javnem sektorju in aktivno začeli sanirati bančni sistem.</p>
               <p>Pri sanaciji bančnega sistema so na koncu priznali in so se nehali sprenevedati, da
               bodo težave rešili sami, ampak so zaprosili za evropsko pomoč. Zakaj? Zaradi tega,
               ker je bila ta evropska pomoč cenejša. Danes se v Španiji gospodarska rast dviguje,
               zmanjšuje se število brezposelnih, izvoz se povišuje. Kaj pa mi? Mi pa stagniramo
               približno na istem. Da bom še bolj nazoren, kaj smo počeli mi in kaj počnete sedaj
               vi. Vi oziroma sedanja vlada je izjemno podobna prvim ukrepom španske vlade, in tam
               je topla voda odkrita – te ukrepi oziroma takšen način reševanja krize ni dal
               rezultatov. Kaj smo počeli mi? Mi smo počeli tiste stvari, ki jih sedaj počne španska
               vlada in ki so dale rezultate. Rezali smo odhodke. Zaradi tega smo sprejeli izjemno
               nepopularen ZUJF. Zmanjšali smo plače v javnem sektorju, kar je bilo tudi zelo
               nepopularno. Postavili smo temelje za slabo banko, ki ste jih vi v tistem času
               poskušali zaustaviti in rušiti. Postavili smo tudi temelje za boljše upravljanje
               slovenskega državnega premoženja.</p>
               <p>Mislim, da je jasno, da smo mi poskušali to krizo in to situacijo reševati na podoben
               način, kot jo rešuje španska vlada in kot se kaže, da so neki konkretni rezultati. Ta
               pot je izjemno nepopularna. Bili smo in smo še vedno najverjetneje izjemno
               nepriljubljeni zaradi ZUJF in podobnih ukrepov. Tudi danes, če vprašate Špance, kaj
               si mislijo o Rajoyu, vam bodo povedali marsikatero slabo, tako kot so znali takrat
               ljudje in tudi vi povedati marsikatero krepko na naš račun. Ampak dejstvo je, da
               edino takšna politika –žal tako kažejo dejstva tudi po Evropi – daje rezultate.
               Kolegica pred menoj je govorila o tem, da nas obresti bremenijo. Seveda nas, ampak da
               nas ne bodo bremenile, je treba nekaj narediti. To pa pomeni, da je treba zmanjšati
               našo javno porabo in naše odhodke, da ne bomo mnogo več porabili, kot pa ustvarimo,
               in da bo potrebno mnogo manj za zadolžitev. To je predvsem odgovornost sedanje vladne
               koalicije. Prekomerno, brezmejno trošenje ne prinaša rezultatov.</p>
               <p>Tisti, ki zagovarjate, da država mora trošiti, da ne sme popolnoma nikjer varčevati,
               ne v javnem sektorju ne kjerkoli drugje, vas vprašam, zakaj takšni koncepti niso bili
               uspešni v Grčiji, zakaj takšen koncept danes ni uspešen v Franciji. Hollande je v
               času predsedniške kampanje tudi obljubljal, kako je vse to varčevanje oziroma
               zniževanje – varčevanje je napačen izraz –, rezanje, nižanje javnofinančnih odhodkov
               popolnoma brezzvezno in nepotrebno, ampak danes na nek način spoznava, da se je
               motil, in Francija je danes globoko v krizi. Dejstvo je, da nas trošenje preko naših
               meja uničuje, morda ne kratkoročno, ker lahko zadovoljite kakšne potrebe posameznih
               družbenih skupin, dolgoročno pa zagotovo, in to preko obresti, ki bodo iz leta v leto
               večje in, tako kot ste že številni rekli – tudi jaz se s tem strinjam –, zgolj
               prelagamo odgovornost oziroma to breme na prihodnje generacije. Kaj bo treba storiti
               oziroma kaj predlagamo mi, krščanski demokrati? Mi definitivno mislimo, da je treba
               zmanjšati davčno obremenitev. Na prvi pogled se to zdi morda nenavadno, ampak manjša
               davčna obremenitev bo pomenila kakšno delovno mesto več, in tisto delovno mesto več
               bo prihodek več v državni proračun. Upam, da vsi skupaj razumemo to poanto, da lahko
               z manjšo davčno obremenitvijo konec koncev tudi pripeljemo več denarja v državni
               proračun. Državo bo treba umakniti iz gospodarstva, da bo <gap n="..."/> <stage>/ opozorilni znak za
               konec razprave/</stage> Mislim, da mi je potekel čas, tako da se vidimo naslednjič.</p>
            </sp>
            <sp xml:id="SDZ6-Izredna-47-2013-11-11.sp61">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Tonin.</p>
               <p>K besedi se je javila še državna sekretarka gospa Mateja Vraničar.</p>
            </sp>
            <sp xml:id="SDZ6-Izredna-47-2013-11-11.sp62">

               <speaker>MAG. MATEJA VRANIČAR:</speaker>

               <p>Hvala lepa za besedo. Lep pozdrav vsem!</p>
               <p>V zvezi z navedbami glede prihodkovne in odhodkovne strani proračuna za leto 2014 bi
               rada ponovila neke stvari, ki sem jih zagovarjala že v vsem dosedanjem postopku
               sprejemanja sprememb proračuna za leto 2014 in proračuna za leto 2015. Osredotočila
               bi se na vprašanje proračuna. Vprašanja, ki so povezana z davkom na nepremičnine, bom
               pustila ob strani v tem trenutku, ker bomo o tem lahko obširno razpravljali v okviru
               ene od naslednjih točk dnevnega reda sedanje seje. Očitano je bilo, da je proračun
               načrtovan nerealno tako na prihodkovni kot na odhodkovni strani. Vendar pa moramo
               povedati nekaj dejstev oziroma nekaj izhodišč, na katerih temeljijo številke, ki so
               predstavljene v predlogu proračuna, zaradi katerih trdimo, da je proračun načrtovan
               realno. Če pogledamo najprej prihodkovno stran proračuna in se v tem okviru
               osredotočimo na davčne prihodke. Realizacija v letu 2012 je bila 6 milijard in pol.
               Ocena realizacije za letošnje leto je 6 milijard 240 milijonov. Sprejeti proračun, ki
               je bil sprejet lani v približno istem času, je predvideval 6 milijard 890 milijonov
               davčnih prihodkov. Predlog sprememb proračuna predvideva 6 milijard 863 milijonov
               davčnih prihodkov za leto 2014.</p>
               <p>Za razliko od lanskoletnega proračuna, ki ga niso spremljali konkretni ukrepi za
               zvišanje davkov, ki so bili napovedani sicer v proračunskem memorandumu, vendar
               predlogi zakonov niso bili potrjeni ali niso bili niti predloženi Državnemu zboru v
               preučitev, je sedaj ta številka letošnjega proračuna, 6 milijard 863 milijonov,
               podprta s konkretnimi davčnimi ukrepi. Na prihodkovni strani načeloma ni mogoče
               zagotoviti dodatnih prihodkov, ne da bi Državni zbor o tem odločal. Zaradi tega je
               vsak dvig davčne stopnje, vsaka sprememba v davčnem sistemu zelo transparentno vidna,
               saj mora biti izpeljan ustrezen zakonodajni postopek. Na drugi strani je na
               odhodkovni strani možno izpeljati vrsto ukrepov, ki ne potrebujejo posredovanja
               Državnega zbora, pa se vseeno zgodijo. O odhodkovni strani proračuna nekoliko
               kasneje.</p>
               <p>Če se osredotočim na posamezne postavke davčnih prihodkov in ocene za prihodnje leto.
               Večkrat je bila izpostavljena nerealnost načrtovanja davka od dohodkov pravnih oseb.
               Poglejmo realizacijo v letu 2012. 576 milijonov je bilo tega davka realiziranega.
               Letošnja ocena realizacije je 264 milijonov in pol. Zakaj taka razlika? Zaradi
               obsežnih vračil previsokih akontacij, ki so jih podjetja plačevala v letu 2012 ob
               tem, da je bila v letu 2012 znižana davčna stopnja za dve odstotni točki in da so
               bile povečane davčne olajšave za investicije v raziskave in razvoj in splošna
               investicijska olajšava. Trdim, da so akontacije, ki so določene na podlagi letošnjih
               obračunov davka od dohodkov pravnih oseb, realnejše. Ker ne bo prišlo do dodatnega
               znižanja davčnih stopenj in ker je že lani bil uveden tudi ukrep, ki omejuje
               prenašanje izgub v naslednja davčna obdobja, ocenjujem, da je ocena prihodkov na
               ravni 421 milijonov 900 tisoč evrov iz naslova davka od dohodkov pravnih oseb realna.
               To me utrjuje tudi ob dejstvu, da če pogledamo številke z drugega zornega kota,
               številke z zornega kota vloženih obračunov davka od dohodkov pravnih oseb, potem se
               vrednost obračunanega davka v letih 2012 in 2013 ter ocena za leto 2014 vrti okrog
               približno enakega nivoja – nekje med 450 in 470 milijoni evrov.</p>
               <p>To je razlika med obračunskim pristopom k izkazovanju prihodkov in izkazovanjem
               prihodkov po denarnem toku, kjer je treba upoštevati že prej omenjena vračila. Če se
               na drugi strani osredotočim na domače davke na blago in storitve in predvsem na davek
               na dodano vrednost. Letošnja ocena realizacije je, da bomo v letošnjem letu pobrali
               za 2 milijardi 946 milijonov evrov prihodkov iz naslova davka na dodano vrednost, za
               prihodnje leto pa načrtujemo 3 milijarde 89 milijonov, kar je za približno 27
               milijonov več, kot je bilo načrtovano v lani sprejetem proračunu. Res je, davek na
               dodano vrednost smo v letošnjem letu dvignili s splošno stopnjo za dve odstotni točki
               in nižjo stopnjo za eno odstotno točko. Nekaj učinkov tega dviga se je pokazalo že v
               letošnjem letu, druge dodatne učinke pa pričakujemo v prihodnjem letu. Spet se tu
               razlikujejo učinki, merjeni po obračunskem principu, ali pa učinki, merjeni po
               denarnem toku. Vseeno pa realizacija davka na dodano vrednost v prvih mesecih po
               dvigu stopenj kaže, da ocene, ki smo jih pripravili ob uveljavitvi zakona, s katerim
               so se stopnje povišale, kažejo na to, da bo vrednost oziroma višino teh dajatev
               mogoče doseči. Kljub vsemu v predlogu sprememb proračuna načrtujemo za skoraj 100
               milijonov nižje prihodke, kot so bili načrtovani v sprejetem proračunu za letošnje
               leto.</p>
               <p>Pomembno odstopanje na prihodkovni strani proračuna za prihodnje leto je tudi na
               področju sredstev, ki jih bomo prejeli iz Evropske unije. Tu pričakujemo kar za 200
               milijonov višje prihodke, kot je ocenjena letošnja realizacija oziroma kolikor je
               bilo načrtovano v sprejetem proračunu, in sicer na račun zamika nekaterih investicij
               v prihodnje leto in na račun ponovnega oziroma novega zagona nove finančne
               perspektive v letu 2014. Če se osredotočim še na odhodkovno stran, potem je nujno
               treba upoštevati varčevanje po posameznih postavkah odhodkov. Plače in prispevki za
               zaposlene v javnem sektorju so bili že omenjeni. V letošnjem letu so bili naknadno
               sprejeti ukrepi, s katerimi smo zagotovili, da se odhodki za plače zaposlenih v
               javnem sektorju niso zviševali oziroma da smo lahko vsaj približno zagotovili tisto,
               kar je bilo načrtovano v proračunu, ki je bil lani sprejet za letošnje leto. Na ta
               način smo v celotnem javnem sektorju za letošnje leto prihranili več kot 100
               milijonov evrov. Za naslednje leto bo ta prihranek znašal 185 milijonov evrov v
               celotnem javnem sektorju. Tudi načrtovani izdatki za blago in storitve se pomembno
               znižujejo. Realizacija v letu 2012 je bila 682, skoraj 683 milijonov. V letošnjem
               letu je predvidena realizacija 644 milijonov, in v prihodnjem letu načrtujemo
               realizacijo v višini 573 milijonov, skoraj 574 milijonov. To krčenje izdatkov za
               blago in storitve ni samo posledica manjših nakupov oziroma manj obsežnih nakupov po
               posameznih proračunskih uporabnikih, ampak je tudi posledica prihrankov, ki jih lahko
               dosežemo s primernejšim načrtovanjem javnih naročil oziroma z večjim številom skupnih
               javnih naročil. To je del tistih prihrankov, ki so bili omenjeni tudi danes v
               razpravi.</p>
               <p>Ob vsem krčenju javnih izdatkov pa sta dve postavki, ki ju je nujno treba povečati,
               če želimo izpeljati proračun v letu 2014 v skladu s predvidevanji. To sta postavki,
               ki se nanašata na plačila obresti, ki so bile v sprejetem proračunu načrtovane
               popolnoma nerealno, in odhodki za transfer v pokojninsko blagajno, kjer se v
               letošnjem letu kažejo učinki pospešenega upokojevanja, v prihodnjem letu pa upamo, da
               se bo število novih upokojencev in oseb, ki na novo pridobijo pravico do starostne
               pokojnine, umirilo. Pa vendar je kljub vsemu treba zagotoviti dodatna sredstva za
               transferje v sklade socialnega zavarovanja. Ne glede na to pa se vsi ostali
               transferji prav tako znižujejo glede na realizacijo za leto 2012 oziroma oceno
               realizacije za leto 2013, z izjemo investicij in investicijskih transferjev, kjer se
               še vedno ohranja nivo tovrstnih odhodkov na ravni, če pogledamo vse postavke skupaj,
               približno milijarde 300 milijonov za leto 2014. Z vsemi temi podatki želim pokazati,
               da je ta proračun načrtovan skrbno in premišljeno, da je načrtovan tako, da v danih
               razmerah omogoča izvrševanje ne le najnujnejših stvari, ampak tudi v mejah možnega
               omogoča skrb za socialno varnost ljudi v Sloveniji in tudi za gospodarski razvoj.</p>
               <p>Ukrepi na področju gospodarskega razvoja se premikajo od ukrepov, ki zagotavljajo
               nepovratna sredstva, k ukrepom, ki zagotavljajo sredstva, ki so vsaj v načelu, lahko
               rečemo, vračljiva. Čeprav so vračljiva pogojno, ker pričakujemo, da bo za velik del
               teh sredstev treba v končni fazi poiskati drug način ukrepanja. Pa vendarle je to
               normalen mehanizem tako imenovanega finančnega inženiringa, kjer se združujejo javna
               in privatna sredstva in na ta način omogoča pool večjega obsega sredstev, ki naj bo
               namenjen razvoju in pomoči gospodarstva. Ko pogledamo vse te ukrepe, lahko ugotovimo,
               da je v tem trenutku, kot je rekel že minister, razmerje ukrepov, ki jih izvaja Vlada
               na prihodkovni in na odhodkovni strani, približno pol pol. Vendar, kot rečeno, ukrepi
               na odhodkovni ravni niso samo tisti ukrepi, o katerih razpravlja Državni zbor, ampak
               so tudi ukrepi, ki se jih da izvršiti z drugimi ukrepi, bodisi z operativnimi
               nalogami bodisi skozi drugačno izvajanje posameznih postopkov.</p>
               <p>Pričakujemo, da bodo ti ukrepi v naslednjem letu dali še dodatne rezultate. Ne
               nazadnje se bodo v prihodnjem letu tudi nadaljevala pogajanja s socialnimi partnerji
               glede obsega mase sredstev za plače v javnem sektorju za leto 2015 in naslednja leta.
               Kot že rečeno, za leti 2013 in 2014 so bili ti dogovori sklenjeni v maju letošnjega
               leta. Da sklenem. Ta proračun ni in ne more biti rezultat kreativnega računovodstva.
               Računovodstvo je veda, ki skrbi za to, da evidentira poslovne dogodke po tem, ko se
               že zgodijo. Mi pa govorimo o oceni prihodkov in govorimo o načrtu odhodkov. Trdim, in
               stojim za temi besedami, da je proračun tako na prihodkovni kot na odhodkovni strani
               načrtovan realno, kolikor je mogoče glede na okoliščine. Hvala lepa.</p>
            </sp>
            <sp xml:id="SDZ6-Izredna-47-2013-11-11.sp63">

               <speaker>PODPREDSEDNICA ROMANA TOMC:</speaker>

               <p>Hvala lepa državni sekretarki.</p>
               <p>Sprašujem, če želi še kdo razpravljati. Odpiram možnost za prijavo k razpravi. V tem
               krogu se je prijavilo 13 razpravljavcev. Prva je na vrsti gospa Alenka Jeraj.</p>
            </sp>
            <sp xml:id="SDZ6-Izredna-47-2013-11-11.sp64">

               <speaker>ALENKA JERAJ (PS SDS):</speaker>

               <p>Hvala lepa za besedo.</p>
               <p>Nekaj stvari bi tudi sama želela pokomentirati v zvezi s proračunom. Najprej bi
               povedala nekaj na uvodni del gospe premierke. Gradivo, ki smo ga dobili, v katerem
               zapiše, da so tuji mediji začeli pisati, ko je prevzela vodenje vlade, o Sloveniji
               kot o naslednji državi, ki bo prisiljena zaprositi za finančno pomoč – gospa
               premierka zelo dobro ve, da je Evropska komisija leta 2011, ko je ugotovila, da je
               naš javni dolg, dolg države narasel, se podvojil v samo treh letih, ustanovila
               posebno skupino, ki je opazovala Slovenijo, kaj počne oziroma kaj se dogaja, da smo
               tako zelo povečali svoj dolg. Ko je v lanskem letu delovala vlada Janeza Janše, ko
               sta se jeseni sprejeli pokojninska reforma in delovnopravna zakonodaja, ko sta bila
               pod streho tudi zakon o slabi banki in Zakon o Slovenskem državnem holdingu, je v
               začetku letošnjega leta, januarja 2013, to skupino razpustila in ugotovila, da je
               Slovenija naredila potrebne korake, potrebne reforme in da bo z njimi tudi
               nadaljevala. Ne boste verjeli, kdaj jo je ponovno obudila – takrat, ko je vlada
               Alenke Bratušek v Državnem zboru sprejela rebalans k letošnjemu proračunu in ponovno
               povečala primanjkljaj. Tako da toliko o tem in o trditvah, ki jih je povedala.</p>
               <p>Povedala je tudi, da je njena vlada prva, ki se je resno lotila boja proti sivi
               ekonomiji. To ni res, in to gospa zelo dobro ve. Leta 2006 se je sprejel nov Zakon o
               davčnem postopku, in s 1. 1. 2007 so nekatere stvari začele veljati. Takrat so se
               začeli postopki za ugotavljanje premoženja fizičnih oseb in tako naprej. Za te
               spremembe je bilo treba prej zamenjati nekaj ljudi – vodstvo na Dursu, tudi na Uradu
               za varstvo konkurence in na Uradu za preprečevanje pranja denarja, ker je do takrat
               bil občutek, da so tisti ljudje tam zato, da se kaj ne ugotovi, ne pa zato, da se
               ugotovi. Zdaj pa še nekaj o financah oziroma o napovedanih prihodkih v državnem
               proračunu. Državna sekretarka je sicer povedala nekaj stvari, vendar je dejstvo, da
               je v kriznih časih predvidevati, da bomo na račun davčnih prilivov dobili tretji
               največji davčni priliv v celotni zgodovini Slovenije, ob tem, da vsi vemo, v kakšni
               situaciji smo, da smo tak večji priliv imeli le v predkriznih letih, v letih 2007 in
               2008, malce za lase privlečeno, in težko verjamem, da vam ljudje lahko verjamejo.
               Zagotavljate, v kako težki situaciji smo, in to je tudi opravičilo za to, da
               dvigujete davke, zraven si pa zapišete, da boste pobrali nekaj manj, kot smo pobrali
               v letih 2007 in 2008, ko je vse cvetelo. Tega vam ne verjamemo, in mislim, da vam ne
               verjamejo niti ljudje.</p>
               <p>Tisti ukrepi, ki jih ocenjujete kot pozitivne za gospodarstvo in tako naprej – samo
               zaradi dviga DDV se je povečala poraba vsepovsod. Na primer, zdravstvena
               zavarovalnica bo zaradi tega potrebovala 16 milijonov novega denarja, ob tem, da
               vemo, da v zdravstveni blagajni ni denarja, da je problem, da moramo sprejeti in smo
               sprejeli interventni zakon, s katerim bomo dobili 30 milijonov. Pol jih lahko gospod
               Fakin kar takoj da za dvig DDV. Če z eno roko daješ in z drugo tisto rušiš, je to
               Sizifovo delo, in od tega ne boste imeli nič. Zapisali ste, da boste v drugi polovici
               tega leta, od 1. 7. pobrali 125 milijonov DDV. Po vaši projekciji ste to že zmanjšali
               – da boste pobrali 51 milijonov več kot lani, kar je razlika za 74 milijonov evrov.
               Saj to je logično – ne moreš več pobrati, ker so ljudje začeli manj trošiti. Samo z
               junija na julij se je zasebna poraba zmanjšala za 3,4 %, in še vedno pada in bo
               padala, ker to, kar pravi gospa Bratušek, in ste nekateri citirali, da je proračun
               zahteven, varčen, ponekod tvegan, a nikjer nevaren, in da je to socialno pravično, ko
               je Vlada zvišala DDV – dvig davkov najbolj občutijo revni. Bogatejši se lahko
               odpovedo nekim dodatkom, frizerju, nadstandardu, nekdo, ki pa živi s povprečno plačo
               in ki približno vsak mesec enako zapravi v trgovini, se pa ne more veliko stvarem
               odpovedati, kar pomeni, da ga mnogo bolj udarimo kot nekoga drugega.</p>
               <p>Zato govoriti, da nismo prizadeli in da, ne vem, zaradi davkov celo bolj varno živimo
               – s katerega planeta pa je ta naša gospa Bratuškova, če se ji zdi, da ljudje bolj
               varno živijo zato, ker morajo več davkov plačati?! Ni logike! Pravite, da dajete več
               denarja za podjetja, za nova delovna mesta, vendar obenem, ko dvigujete davke in
               dodatno obremenjujete, mnoga podjetja uničujete in propadajo. Da propadajo, se kaže
               na vsakem koraku. Vsak dan imamo več brezposelnih. 120 tisoč je zadnja številka, in s
               tem, da nekaj nekomu daš, po drugi strani pa izgubiš delovno mesto, povečaš
               brezposelnost, zmanjšaš gospodarsko aktivnost, je to, kot sem že rekla, Sizifovo
               delo. Mogoče samo še to. V koalicijsko pogodbo, dogovor med koalicijskimi strankami,
               in tudi v program stabilnosti, ki ste ga poslali v Bruselj, ste zapisali, kako boste
               konsolidirali javne finance: z znižanjem proračunskega primanjkljaja s poudarkom na
               racionalizaciji javne porabe <stage>(zniževanje mase za plače in racionalizacija)</stage>, v
               skrajnem primeru z dvigom DDV. Ta skrajni primer se je pojavil že dva meseca po
               tistem, ko ste zasedli vlado oziroma še manj. Veste, da to ni realno.</p>
               <p>Niste želeli poseči v javno upravo, za katero vsi vemo, da je imamo preveč, in zato
               se na tistem koncu zadeve niste želeli lotiti. Ocenjujem, da s tem problem spet samo
               prelagamo v prihodnost, ker bomo to slej kot prej morali narediti. Vsak dan beremo o
               ljudeh v javni upravi, ki bi lahko bili že 10 in več let v pokoju – samo v zdravstvu
               je takšnih 250 –, medtem ko mladi čakajo. Vemo, da če bi šel nekdo v pokoj, bi to
               bila 4-krat manjša obremenitev za proračun, kot pa je, da ima nekdo pri teh letih
               solidno ali celo nadpovprečno plačo. Z vsemi dajatvami in prispevki to znese 4-krat
               več, kot bi imel kot upokojenec. Ampak to ni problem, naj starejši visijo v službi do
               ne vem kdaj, mladi pa naj bodo na zavodu za zaposlovanje, če nam ne bodo pobegnili v
               tujino. Politika je napačna. Z dvigom davkov ne boste pripeljali države iz krize,
               ker, kot rečeno, takrat, ko davek dvigneš, na drugi strani nekaj uničiš. To vam je
               povedal že gospod Egon Zakrajšek, ki je rekel: <q>"Zvišanje davkov lahko v takšnih
               razmerah prinese prav nasprotno, še več sive ekonomije. Ocene o prihodkih so zelo
               optimistične. Dvomim, da so na Vladi znali izračunati, kakšni bodo dejansko."</q> Tudi tu
               – Sizifovo delo. Zabili bomo spet tisoče in milijone evrov za preganjanje sive
               ekonomije, ki smo jo povzročili z nespametnim dvigom davkov.</p>
            </sp>
            <sp xml:id="SDZ6-Izredna-47-2013-11-11.sp65">

               <speaker>PODPREDSEDNICA ROMANA TOMC:</speaker>

               <p>Hvala lepa, gospa Jeraj.</p>
               <p>Na vrsti je gospod Jožef Kavtičnik.</p>
            </sp>
            <sp xml:id="SDZ6-Izredna-47-2013-11-11.sp66">

               <speaker>JOŽEF KAVTIČNIK (PS PS):</speaker>

               <p>Hvala lepa. Spoštovani!</p>
               <p>Danes smo slišali, da predsednica vlade Alenka Bratušek ni pripravljena odgovarjati
               na nekatera konkretna vprašanja. Kolikor mi je znano, se je predsednica Vlade
               najavila in je bila pripravljena priti v stranko SDS. Tam ni bilo posluha za to, da
               bi prišla in da bi lahko zadeve pojasnila. To da slutiti – ne samo slutiti, ampak da
               jasno sporočilo, da pri njih ni želje po tem, da bi dobili konkretne odgovore na
               konkretna vprašanja, ampak da tukaj pred javnostjo povedo, kako je predsednica in
               cela vlada arogantna do opozicije. Danes sem tudi slišal – mlad kolega iz poslanske
               skupine krščanskih demokratov je dejal, da je tista pot, ki jo oni zagovarjajo, edina
               prava. Veste, spoštovani mladi kolega, ne govoriti o edini pravi poti. Sem že precej
               časa na svetu, in vem, da edine in prave poti ni, da je lahko boljša in slabša pot,
               da je lahko pot, ki je kratkoročna, ki kratkoročno pripelje do cilja ali tista, ki
               dolgoročno pelje v razvoj in neko rešitev.</p>
               <p>Slišal sem tudi, da je pot, ki jo je izbrala prejšnja vlada z ZUJF, boljša kot ta, ki
               jo zagovarja ta vlada, ki zagovarja javno šolstvo, javno zdravstvo in socialo. Z ZUJF
               se je točno pokazalo, da je Ustavno sodišče imelo kar nekaj zadržkov na nekatere
               odločitve, ki jih mora ta vlada zdaj popravljati, in to je tudi poseg v javnofinančni
               dolg. Tako da, veste, so različne poti. Zagovarjam pot, ki jo je izbrala ta vlada,
               ki, še enkrat, zagotavlja javno šolstvo, javno zdravstvo in socialno varnost. Ta
               proračun ni tako dober, da bi bil vzhičen. Je še veliko rezerv. Predvsem so rezerve
               te, na katere so opozorili predsednica Vlade in predstavniki Ministrstva za finance,
               pa tudi mi sami v vseh teh razpravah, ki so bile na odborih. Rezerve so pri sanaciji,
               ker bo treba sanirati javni sektor in tudi državno upravo. Nujno bo treba to
               narediti, vendar ne z rezi, temveč z nekim načrtom prestrukturiranja, da se pregleda,
               da se postavijo čeprav tudi nove sistemizacije. Da se ugotovi, ali je, na primer, na
               Ministrstvu za obrambo potreben generalštab in poveljstvo Slovenske vojske, ali je
               potrebno dvoglavo vodstvo in tako naprej. Prepričan sem, da je treba narediti precej
               teh naporov, da se bo zadeva na odhodkovni strani dolgoročno uredila in
               konsolidirala. Sem pa vesel, da je na strani prihodkov proračun razvojno naravnan, da
               daje gospodarstvu več sredstev. Prepričan sem, da bo ministrstvo s svojo ekipo
               sposobno, da se bo na področju dodane vrednosti naredilo več, kajti pomembno je, da
               so prihodki večji od odhodkov, in takrat lahko izplavamo. Gospod minister, tega se
               vsi zavedamo, vendar je treba to narediti. Niste bili le enkrat minister, ampak
               večkrat, in se tega še kako dobro zavedate.</p>
               <p>Zato bom ta proračun podprl. Ker, poglejte, v enem letu, če dam samo primer, lanski
               oktober in letošnji oktober ter registracija novih osebnih vozil. Za čuda, za 23 % se
               je v Sloveniji povečala registracija novih osebnih vozil! Lanski oktober in letošnji
               oktober, naša vlada pa niti eno leto še ni na vladi. To pomeni, da se je nekaj
               naredilo, in to je dober znak. Zaradi tega, veste, se ne bi toliko zanašal na tuje,
               niti slučajno, kajti sam osebno se nisem nikoli zanašal na to, kaj mi lahko kdo
               naredi, pomaga ali svetuje, ampak sem se predvsem zanašal nase – to je tisti rek
               <q>"uzdaj se u se i u svoje kljuse"</q> –, na svojo sposobnost in na svojo prilagodljivost.
               To naj Slovenija nadaljuje, to naj Slovenija dela. Slovenci smo dokazali, da to lahko
               naredimo. Zato bom to vlado in ta proračun podprl, oba proračuna. Apeliram na vas,
               spoštovani, da če že nimate konkretnih priporočil, kaj se naj naredi, potem vsaj
               ljudi ne strašiti in ne govoriti, da predsednica Vlade ni bila pripravljena priti k
               vam in vam razložiti, kako je ta proračun nastal, kako ta proračun prinaša nove
               rešitve, da bo Slovenija izšla iz te krize. Hvala.</p>
            </sp>
            <sp xml:id="SDZ6-Izredna-47-2013-11-11.sp67">

               <speaker>PODPREDSEDNICA ROMANA TOMC:</speaker>

               <p>Gospod Vizjak, postopkovni predlog, izvolite.</p>
            </sp>
            <sp xml:id="SDZ6-Izredna-47-2013-11-11.sp68">

               <speaker>MAG. ANDREJ VIZJAK (PS SDS):</speaker>

               <p>Spoštovana podpredsednica, moram proceduralno protestirati. Namreč, gospod Jožef
               Kavtičnik je rekel, da je bila predsednica Vlade pripravljena k nam priti in nam
               določene stvari pojasniti. Ne poznam nikoli in nikdar te pripravljenosti, res pa je,
               da nas je povabila med sejo Državnega zbora na predstavitev proračuna. To je velika
               razlika, ali prideš pojasnit v neko poslansko skupino ali pa si tam na nekem gremiju
               vseh, ko jim želiš nekaj v eni uri predstaviti, in še to med tekočim delom
               parlamenta. Zato protestiram in vas prosim, da opomnite gospoda Kavtičnika, ker tu
               zavaja slovensko javnost. Nas poslancev ne, ker to poznamo, kar si je zdaj dovolil.
            </p>
            </sp>
            <sp xml:id="SDZ6-Izredna-47-2013-11-11.sp69">

               <speaker>PODPREDSEDNICA ROMANA TOMC:</speaker>

               <p>Želite, gospod Kavtičnik, dati postopkovni predlog? Gospod Kavtičnik, ne bi
               odgovarjali. Če imate postopkovni predlog <gap n="..."/></p>
            </sp>
            <sp xml:id="SDZ6-Izredna-47-2013-11-11.sp70">

               <speaker>JOŽEF KAVTIČNIK (PS PS):</speaker>

               <p>Ja, postopkovni predlog imam, da je kolega Vizjak od mene zahteval nekaj, kar je že
               sam povedal – da je predsednica Vlade Alenka Bratušek bila pripravljena odgovoriti na
               njihovo vprašanje <gap n="..."/></p>
            </sp>
            <sp xml:id="SDZ6-Izredna-47-2013-11-11.sp71">

               <speaker>PODPREDSEDNICA ROMANA TOMC:</speaker>

               <p>Gospod Kavtičnik <gap n="..."/></p>
            </sp>
            <sp xml:id="SDZ6-Izredna-47-2013-11-11.sp72">

               <speaker>JOŽEF KAVTIČNIK (PS PS):</speaker>

               <p>Ali je prišla tja ali ni prišla, ali bo ona šla k njim ali pa jih je povabila, da
               pridete vi k njej – se opravičujem, če je temu tako. Bila pa je pripravljena,
               predsednica Vlade, pojasniti in povedati glede proračuna! Hvala.</p>
            </sp>
            <sp xml:id="SDZ6-Izredna-47-2013-11-11.sp73">

               <speaker>PODPREDSEDNICA ROMANA TOMC:</speaker>

               <p>Dobro. Gospod Kavtičnik se je očitno opravičil za napačne navedbe. Smo razčistili
               situacijo.</p>
               <p>Nadaljujemo z gospo Mirjam Bon Klanjšček.</p>
            </sp>
            <sp xml:id="SDZ6-Izredna-47-2013-11-11.sp74">

               <speaker>MAG. MIRJAM BON KLANJŠČEK (PS PS):</speaker>

               <p> Hvala lepa. Spoštovani predstavniki Vlade, kolegice in kolegi!</p>
               <p>Obravnava sprememb proračuna za leto 2014 zagotovo ni povezana z velikim
               zadovoljstvom oziroma navdušenjem. Občutek imam, kot da se nahajam na nogometni
               tekmi, ki ni najboljša in zagotovo ni taka, kot bi si jo vsi želeli, ker eni navijamo
               za, drugi pa proti, ko bi dejansko morali stopiti skupaj za čim boljše rezultate v
               prihodnje. Zaradi izjemne ekonomske negotovosti je ta proračun veliko bolj
               stabilizacijski kot razvojni in prinaša potrebno finančno konsolidacijo na način, da
               čim prej pridemo do gospodarske rasti. Menim, da je proračun primeren in vzdržen
               glede na trenutno stanje v državi. Pomembno je, da ohranjamo javno šolstvo, javno
               zdravstvo in status socialne države. Kljub temu, da govorimo o kriznem proračunu,
               kjer na eni strani tehtamo zahteve Evropske unije, na drugi strani pa socialne
               pravice in socialno državo, sem prepričana, da spremembe o predlaganem proračunu
               sledijo tako zahtevam Evropske unije kot ohranjanju socialne države.</p>
               <p>Vedite, ni nam lahko in ni nam vseeno za državljanke in državljane Republike
               Slovenije, še posebej za mlade, ki se jim danes vse premalo posvečamo. Mladi so
               tisti, ki danes ne smejo oziroma vsaj ne bi smeli občutiti, kako težke čase
               preživljajo starši v skrbi za preživetje družine. Mladi morajo imeti dostojne pogoje
               za šolanje. Izobrazba je tista, ki v življenju predstavlja svetlo luč. Vlada se
               zavzema, da v programih izobraževanja podpira izobraževanje na področju deficitarnih
               poklicev –tam, kjer so večje možnosti za zaposlitve. Zelo pomembno se mi zdi, da
               kljub varčevalnim ukrepom oziroma znižanjem odhodkov na področju šolstva ohranjamo
               kakovost izvajanja šolskih programov. Veseli me tudi, da se znanosti povečujejo
               sredstva, saj sem prepričana, da je vlaganje v znanost eden najboljših načinov za
               izhod Slovenije iz krize. Žal pa so investicije v šolstvu deležne precejšnjega
               znižanja in upam le, da se le-te ne bodo iz leta v leto zamikale. Veseli me tudi, da
               so v spremembah proračuna za leto 2014 namenjena dodatna sredstva za reševanje in
               prestrukturiranje zdravih jeder gospodarskih družb in da za leto 2014 ni predvidenih
               nobenih novih davčnih ukrepov. To pa pomeni, da bodo tudi podjetja vedela, kakšne
               bremenitve jih čakajo in da bodo lahko normalno planirala svoje investicije in svoje
               poslovanje ter vlagala v raziskave in razvoj.</p>
               <p>Oba proračuna ter Vlado z gospo mag. Alenko Bratušek na čelu bom podprla. Hvala.</p>
            </sp>
            <sp xml:id="SDZ6-Izredna-47-2013-11-11.sp75">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Vizjak, izvolite.</p>
            </sp>
            <sp xml:id="SDZ6-Izredna-47-2013-11-11.sp76">

               <speaker>MAG. ANDREJ VIZJAK (PS SDS):</speaker>

               <p>Spoštovani!</p>
               <p>Ko govorimo o proračunu za leto 2014, je nekaj gotovo. Gotovo je, da je skoraj vse,
               kar se prihodkovne strani tiče, negotovo, ampak najprej bom začel pri odhodkovni
               strani proračuna za leto 2014. Vlada približno ohranja obstoječo porabo, kar se tiče
               plač javnih uslužbencev in zaposlenih. Ohranja torej neko tekočo potrošnjo za
               funkcioniranje države na enakem nivoju, kot je ocenjena realizacija za letošnje leto,
               če upoštevamo tudi obe tranši odprave plačnih nesorazmerij, ki bosta sledili v letih
               2014 in 2015, kar je dogovorjeno. Na tem področju nič ne zmanjšujemo, kvečjemu nekaj
               povečujemo, ko govorimo o funkcioniranju, o plačah, o tekočih odhodkih. Zagotovo se
               povečujejo odhodki, kar se tiče obresti za najeta domača in tuja posojila, za
               približno 100 milijonov evrov. Dejstvo je tudi to, da se bodo povečevali odhodki za
               brezposelne in tudi za socialne transferje, kajti po vseh napovedih se nam bo stopnja
               brezposelnosti povečala oziroma se nam je že povečala glede na lansko leto.</p>
               <p>Zelo težko poslušam te argumente premierke, ko govori o stopnji brezposelnosti. Lahko
               vam samo povem, da je bilo oktobra 2011 brezposelnih približno 110 tisoč ljudi, da
               smo zadržali v letu 2012 to stopnjo na isti številki – tudi oktobra leta 2012 je bilo
               brez posla 110 tisoč ljudi, registrirano brezposelnih –, in da je letošnjega oktobra
               registrirano brezposelnih 118 tisoč ljudi, za 8 tisoč več. Gospe premierki bo enkrat
               treba res dopovedati, da se primerjajo meseci z meseci, ker so zelo močni sezonski
               vplivi. Namreč, vemo, da oktobra prihajajo mladi brezposelni, da je največ
               brezposelnih pozimi, da je najmanj brezposelnih poleti. Primerjati marec in oktober
               je nekorektno. Primerjajo se isti meseci različnih let, in tu ste pridelali 8 tisoč
               brezposelnih. Verjamem, da bo ta številka v prihodnje naraščala, kajti ne vem, zakaj
               ne bi. Namreč, gospodarsko nazadovanje in recesija sta napovedana s strani vseh tudi
               za prihodnje leto, in veliko tveganje ostaja, ali bo leto 2015 zelena luč oziroma
               nekaj pozitive, kajti to bo samo ob predpostavki, da bodo ukrepi za sanacijo bančnega
               sistema prijeli in da bo kreditni krč v drugi polovici prihodnjega leta
               odpravljen.</p>
               <p>Če odhodkovno stran povzamemo, vidimo, da nam bodo praktično vsi odhodki naraščali,
               vsi tekoči odhodki, in tudi Vlada se hvali, da ne bo manj investicij, temveč da bo
               pospešila črpanje evropskih sredstev. Odhodkov bo več. Na drugi strani pa imamo s
               prihodki problem. Zato ste, spoštovana Vlada, načrtovali nove davke in dvig
               obstoječih davkov. Rezultat tega je, da spremljajo te vaše namere po pokrivanju teh
               odhodkov s prihodki velika tveganja. Omenil bom samo tri po moji oceni ključna
               tveganja, ki bi jih morali upoštevati tudi z nekoliko konzervativnejšo politiko na
               odhodkovni strani. Prvo tveganje je, da nam bo glede na padec bruto domačega
               proizvoda tudi v prihodnjem letu upadel davek na dohodek pravnih oseb. Prej sem
               pazljivo poslušal državno sekretarko, ko je omenila, koliko je bilo davkov od dohodka
               pravnih oseb pobranega v letu 2012 in koliko v 2013, in verjetno bi veljalo, da je
               neka aritmetična sredina tisto, kar je bilo v obeh letih tega davka pobranega, kajti
               v letu 2013 je bilo nekaj vrnjenega za leto 2012. Verjetno je bilo tudi leta 2012
               nekaj vrnjenega za leto 2011 in podobno. Vendar tu Vlada načrtuje, kot da ne bi bilo
               nenehnega padca gospodarske aktivnosti, še vedno podobno raven pobranega davka od
               dohodka pravnih oseb, kar je najmanj za približno 100 milijonov nerealno. Številke
               bodo pokazale med izvajanjem proračuna prihodnje leto.</p>
               <p>Drugo veliko tveganje je, kaj se bo zgodilo s sanacijo bančnega sistema in ne
               nazadnje z ugotovljeno bančno luknjo. V proračunu imamo 1,2 milijarde evrov za
               zdravljenje bank, za dokapitalizacijo bank, pri čemer ne vemo niti približno, ali bo
               ta denar zadoščal, koliko več tega denarja bo potrebnega. Tudi ta negotovost daje na
               ves proračun izjemno velik vprašaj. Tretja pomembna negotovost so učinki dviga davka
               DDV, kakor tudi uvedbe novega nepremičninskega davka. Veliko vprašanje je, koliko
               tega davka se bo dejansko steklo. Morebiti se bo že obračunal. Kaj bo z vsemi
               postopki, ki bodo sledili, pritožbami in neplačili, je pa veliko vprašanje. Na eni
               strani imamo kar precej tveganj glede prihodkovne strani in imamo relativno
               podcenjeno tudi odhodkovno stran. Prepričan sem, spoštovani, da bo žal izvajanje
               proračuna že kar kmalu v prihodnjem letu pokazalo, da se nam bo proračunski
               primanjkljaj povečeval v večjem obsegu, kot je predvideno. To, spoštovani, je pa
               najslabše za ohranitev socialne države oziroma za vse to, kar pravite, da ta proračun
               zagotavlja. Kajti če se bodo vsaj delno uresničile napovedi opozicije, da je
               prihodkovna stran preveč optimistično načrtovana in da je odhodkovna stran načrtovana
               nerealno, da bo odhodkov več – na primer, prepričan sem, da je odhodkovna stran
               podcenjena za nekaj deset milijonov, ko govorimo o nadomestilih za brezposelne. Če se
               bo to izšlo tako kot vsaj delno napovedujemo, bo primanjkljaj večji in bo za dosego
               teh zavez, ki jih imamo, treba poseči po drastičnih ukrepih, ki si jih nihče ne želi.
               Namesto, da bi pravočasno sprejemali tudi določene ukrepe za obvladovanje odhodkovne
               strani, smo na nek način sprejeli logiko, da verjamemo, da se bo zgodil čudež, da
               bodo vsi davki pobrani, in da bodo ljudje in podjetja kar naenkrat z veseljem oživeli
               in plačevali te davke ter da bo socialnih podpirancev in brezposelnih manj, kot jih
               napovedujejo tudi uradne inštitucije. Žal je temu nemogoče pritrditi. V te čudeže ne
               verjamem. Bojim se, da bo ta streznitev za našo Slovenijo prišla morebiti pol leta
               ali tri četrt leta prepozno. Takrat bodo žal problemi še bolj nakopičeni, kot so, in
               časa za reševanje še manj.</p>
            </sp>
            <sp xml:id="SDZ6-Izredna-47-2013-11-11.sp77">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Replika, gospod Kavtičnik.</p>
            </sp>
            <sp xml:id="SDZ6-Izredna-47-2013-11-11.sp78">

               <speaker>JOŽEF KAVTIČNIK (PS PS):</speaker>

               <p>Da ne bi prišlo do zavajanja. Oktobra in marca se ne da primerjati, lahko pa
               primerjam – kolega Vizjak, dejali ste, da se je v času vaše vlade brezposelnost
               zmanjšala. Če pogledamo po podatkih za marec leta 2012 in marec leta 2013, ko je bila
               vaša vlada, je bila brezposelnost za 10 % višja, takrat ko je bila vaša vlada. Tako
               da ne bi sedaj zavajali. Res je, da ni to oktober, ampak je marec–marec.</p>
            </sp>
            <sp xml:id="SDZ6-Izredna-47-2013-11-11.sp79">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Pojasnil je, verjetno se niste dobro razumeli pri razpravah. Temu je bila namenjena
               replika. Replike na repliko ni, boste imeli pa možnost proceduralno. Mag. Vizjak,
               izvolite.</p>
            </sp>
            <sp xml:id="SDZ6-Izredna-47-2013-11-11.sp80">

               <speaker>MAG. ANDREJ VIZJAK (PS SDS):</speaker>

               <p>Spoštovani predsednik Državnega zbora, to, kar je povedal gospod Jožef Kavtičnik, ni
               bila replika. Kajti niti v enem stavku se nisem skliceval nanj v svoji razpravi in ne
               vem, zakaj mi je repliciral. Govoril sem samo, da je bilo v oktobru leta 2011 110
               tisoč brezposelnih in da smo ohranili to stopnjo tudi oktobra leta 2012. Če
               primerjamo, kaj je dosežek te vlade, če primerjamo oktober leta 2013, lahko
               ugotovimo, da je 8 tisoč teh več. Sploh ne vidim problema v tem. Sploh ne vidim, na
               kaj je gospod Kavtičnik repliciral, kajti ti podatki so uradni, so objavljeni na
               spletnih straneh Statističnega urada in tudi Zavoda za zaposlovanje in so točni. Na
               njih sem se skliceval. V tem primeru ni šlo za nobeno repliko, temveč je šlo za nek
               ugovor zoper mojo razpravo, in vi ste ga dopustili. Zahvaljujem se, da ste tudi mojo
               repliko njemu dopustili.</p>
            </sp>
            <sp xml:id="SDZ6-Izredna-47-2013-11-11.sp81">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Očitno je šlo za nerazumevanje v obeh primerih, tako da upam, da je zadeva sedaj
               pojasnjena. Bo pa možno še naprej v razpravah izmenjati stališča in tudi podatke.</p>
               <p>Naslednji razpravljavec je gospod Mihael Prevc, pripravi naj se gospod Samo Bevk.
            </p>
            </sp>
            <sp xml:id="SDZ6-Izredna-47-2013-11-11.sp82">

               <speaker>MIHAEL PREVC (PS SLS):</speaker>

               <p>Hvala lepa za besedo, gospod predsednik. Spoštovani minister, spoštovana državna
               sekretarka, sodelavci Vlade, spoštovani kolegice in kolegi!</p>
               <p>Če bi tak proračun, kot ga imamo na mizi, obravnavali v nekih normalnih časih,
               priznam, da bi bil lahko celo dober. Javnofinančni primanjkljaj je sicer še vedno
               zelo visok, vendar njegovi odhodki praktično ne odstopajo od lanskih. Takrat bi lahko
               rekel: hvala bogu, krotimo odhodke države in poskušamo čim več narediti na
               prihodkovni strani. Žal pa vsi vemo, da temu ni tako in da časi niso normalni. Zalomi
               se takrat, ko človek pogleda realizacijo za leto 2012 in ugotovi, da predvidevamo kar
               za 730 milijonov evrov večjo porabo. Leta 2012 nam je že uspelo nekoliko omejiti
               porabo pod 8 milijard, danes pa je spet 8,6 milijarde evrov. To zagotovo ni
               varčevalna naravnanost proračuna. Številke govorijo svoje, in številke zelo jasno
               nakazujejo žal zelo negativne trende: rast javnega dolga, rast brezposelnosti, vedno
               večje število upokojencev in vedno manj zaposlenih, nevzdržni obseg javnega sektorja
               in tako dalje. Bodimo iskreni, medtem ko večina drugih evropskih držav že zaznava
               gospodarsko rast, smo mi v krizo šele zapadli. Temu je krivo tudi zatiskanje oči
               takratne politike, predvsem politike v letih 2009–2012, kjer smo še nekako preživeli
               na krilih takrat še zelo poceni kreditov.</p>
               <p>Približno za 8 milijard evrov je bilo teh izposojenih sredstev, ki jih bomo še pridno
               vračali vsaj naslednjih 10 let. Tako danes samo za obresti in javni dolg namenjamo 10
               % vsega, kar je v tem proračunu, vsega, kar beremo v tem proračunu, cca 940 milijonov
               evrov. Skorajda, kar je bilo danes že povedano, 500 evrov obresti na vsakega Slovenca
               plačuje država Republike Slovenije. Čeprav bi lahko sedaj zganjal demagogijo o
               socialni državi in razpredal, koliko bi lahko zgradili šol in bolnic, koliko bi lahko
               povišali otroških dodatkov, koliko je to pokojnin, štipendij in podobno, je mogoče le
               čas, da stopimo iz te politične kože in pogledamo, kam vse to pelje našo državo.
               Bistveni problem je, da si nihče ne upa javno priznati, kakšno je dejansko stanje.
               Res je, državljani bomo morali sanirati banke. To sedaj že vemo in to je neizogibno,
               toda kaj je bilo na tem mestu narejenega? Ste zaprli kakšnega bankirja? Ste zaprli
               kakšno odgovorno osebo? Ste zaprli kakšnega nadzornika? In kot prvo, zakaj je slaba
               banka danes v redu, eno leto nazaj pa ni bila?</p>
               <p>Ljudem govoriti, da niso krivi za to krizo, je zelo lepo in všečno, vendar to
               državljani že sedaj dobro vedo. Njih bolj zanima, ali bo kdo kazensko odgovarjal za
               stanje, v katerem smo, in zanima jih, kaj bomo storili v prihodnosti. Pri tolikšnih
               obrestih, pri tolikšni brezposelnosti, pri tolikšnih težavah v bančnem sistemu se
               zelo bojim, da si ta država izdatkov, ki jih navajate v tem proračunu, preprosto ne
               more privoščiti, če obstaja vsaj še trohica upanja, da kot država ostanemo finančno
               suvereni. Kaj najbolj pogrešam pri tej vladi? Najbolj pogrešam voljo po sistemskih
               izboljšavah, po spremembah, po reformah, po drugačni, učinkovitejši sistematizaciji.
               Zmanjšali ste materialna sredstva Policiji – samo primer. Prav, a kaj to pomeni? Da
               bodo policisti več časa sedeli v pisarnah in bili manj na terenu. Podobno je z
               inšpektorati, zdravstvenimi delavci in podobno. Ste se mogoče samo za odtenek lotili
               reorganizacije javne uprave? Ste si drznili vsaj s kotičkom očesa pogledati proti
               šolskemu sistemu, zdravstvenemu sistemu in predlagati učinkovitejše rešitve? Ne, v
               teh nekaj mesecih ste žal znali predvsem dvigniti marsikateri davek, saj gre za
               najenostavnejšo računsko operacijo, ki ne zahteva večjega truda.</p>
               <p>Res je, v segmentu gospodarstva in infrastrukture Vlada povečuje sredstva na
               številnih področjih. To je res. Res pa je tudi, da pljuvate v lastno skledo, saj
               finančne spodbude na eni strani izničujete z višjimi davčnimi obremenitvami, posredno
               tudi z dvigom davka na dodano vrednost, čeprav gre za potrošniški davek, pa potem še
               s kar nekaj parcialnimi davki in z največjim, nepremičninskim davkom. Vse to
               prizadene podjetja, in s tem so prizadeti tudi delavci v njih, vsi espeji,
               kmetijstvo, gozdarstvo. Prav vsi bodo ta davek občutili, in to celo dvakrat. Najprej
               ga bodo plačali za svojo stanovanjsko nepremičnino, potem ga bodo nekaj več plačali
               morebiti za kakšno poslopje, ki so si ga uspeli ustvariti ob svoji hiši, in kot
               tretje, prizadeti bodo dvojno ali celo trojno, ker bo prizadet tudi njihov
               delodajalec. Ta bo prisiljen to breme višjega davka na gospodarsko nepremičnino delno
               prevaliti tudi na njih. Kot prvo, kaj pomaga na eni strani spodbujati in na drugi
               strani ta napredek dušiti? S tem samo prekladate iz ene sklede v drugo, s to razliko,
               da v procesu ogromno denarja žal izgine v nič.</p>
               <p>Sprašujem se, na kateri podlagi in s kakšnimi argumenti si predstavljate, da bomo
               zagnali gospodarstvo in zaposlili naše ljudi, izplačali pokojnine našim upokojencem,
               če se duši naše podjetnike in njihove delavce, obrtnike, kmete, hkrati pa se zaradi
               želje po všečnosti pred državljani niste pripravljeni zapoditi niti v enega izmed
               sistemskih problemov te države. Medtem ko vas ti ljudje, ki ustvarjajo in plačujejo v
               proračunu, ne prosijo za nič drugega kot to, da jih pustite pri miru, da lahko v miru
               opravljajo svoj posel, brez naknadnih bremen. Žal samo z računskimi operacijami in
               prelaganji s konta na konto, z bilance na bilanco ne bo šlo. Me pa resnično zanima,
               če v to zgodbo resnično verjamete ali pa gre samo še za kupovanje časa in
               podaljševanje tega životarjenja.</p>
               <p>Ob tem proračunu se mi poraja precej vprašanj. Prvo vprašanje je: kaj, če bo davek na
               nepremičnine prinesel manj, kot načrtujete, ali pa se tega denarja zaradi različnih
               zapletov pri implementaciji tega davka sploh ne bo dalo pobrati? Zakaj takšno
               vprašanje? Poglejte, v proračunu se predvideva, da bo davek doprinesel v letu 2014 v
               proračun 183 milijonov in v letu 2015 202 milijona evrov. Po mojem mnenju ta ocena ni
               pravilna, in ko očitamo, da proračun ni realen, imam sam osebno v prvi vrsti prav to
               skrb. Zakaj? Predvsem zaradi tega, ker davčna osnova, ki je osnova za odmero višine
               nepremičninskega davka, bazira na posplošeni tržni vrednosti nepremičnin, kot vemo,
               ki ne ustreza dejanskemu stanju nepremičnine in izvira iz 5 let starega neažuriranega
               popisa nepremičnin, ki ga žal niso opravili strokovno usposobljeni popisovalci.
               Prepričan sem, da ko bodo zavezanci za plačilo davka dobili poskusne izračune in
               potem tudi sporočili pripombe, ki jih bo Durs moral upoštevati, da se bo lahko ta
               prihodek celo razpolovil. Poleg tega se bodo zavezanci za plačilo davka na
               nepremičnine prilagodili razmeram. Prepričan sem, da bo bistveno manj davka od
               nerezidenčnih objektov, kajti ljudje jih bodo poselili prej ali slej. To je moja
               skrb.</p>
               <p>Naslednje vprašanje, ki se mi poraja: kaj pa, če bodo ta davek in tudi vsi ostali
               povsem nevtralizirali vaše pomoči in spodbude podjetjem, ki jih vsi tako pogosto
               omenjate? Naslednje vprašanje: kaj, če izplen od davka na dodano vrednost ne bo tak,
               kot je načrtovano? Številni davki manjšajo razpoložljivi dohodek, kar pa pomeni tudi
               manjšo končno potrošnjo. Kaj, če načrpanih evropskih sredstev ne bo 1,2 milijarde? To
               je zelo resna skrb. Kaj, če višji davki pomenijo več propadlih podjetij in s tem več
               brezposelnih? Kaj takšno friziranje prihodkov pomeni za konkurenčnost Slovenije v
               svetu? Že 5 let strmo padamo po lestvici konkurenčnosti. Kako boste ustavili to
               padanje? S povišanjem in uvajanjem novih davkov? Hvala.</p>
            </sp>
            <sp xml:id="SDZ6-Izredna-47-2013-11-11.sp83">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednji razpravljavec je gospod Samo Bevk, pripravi naj se gospod Zvonko
               Černač.</p>
            </sp>
            <sp xml:id="SDZ6-Izredna-47-2013-11-11.sp84">

               <speaker>SAMO BEVK (PS SD):</speaker>

               <p>Hvala za besedo, gospod predsednik. Spoštovani zbor!</p>
               <p><q>"Moramo biti optimistični,"</q> je dejala prej kolegica poslanka Ljudmila Novak. Se
               popolnoma strinjam z njo, toda kako? Konec tega tedna mi je študentka prvega letnika
               ljubljanske univerze razlagala, da je po 14 dneh intenzivnega študija malo bolj
               pozorno prisluhnila televizijskim poročilom, medijem, in je rekla, da ni slišala niti
               ene pozitivne novice – še vremenska napoved je bila slaba. Kako naj ljudje potem v
               takem vzdušju, v splošni situaciji v državi razmišljajo optimistično? Kot da bi bili
               v tej državi vsi res lopovi in vsi res kradli. Ali nihče ne ustvarja neke nove dodane
               vrednosti in bi bilo o tem vredno poročati v medijih in ustvarjati v državi pozitivno
               klimo, tako kot je prej omenila kolegica Novak. To potrebujemo, predvsem več
               optimizma in več pozitivne naravnanosti v vseh porah našega življenja. Če poslušaš
               poročila in od desetih novic slišiš devet slabih, potem mislim, da je to izkrivljena
               podoba naše države. Na to poslanci žal nimamo vpliva, imamo pa vpliv, da sprejemamo
               dobre odločitve. Upam, da bomo sprejeli čim več dobrih odločitev v Državnem zboru v
               naslednjih mesecih, v naslednjih dneh, saj nas v naslednjih dveh tednih čakata kar
               dve seji, izredna in redna.</p>
               <p>Tu bi se rad najprej zahvalil ministru mag. Stanku Stepišniku, ministru, ki je
               pristojen tudi za problematiko idrijskega rudnika, da je prisluhnil argumentom in da
               smo skupaj ugotovili, da je treba zagotoviti v proračunu Državnega zbora za leto 2014
               in za leto 2015 tudi sredstva za vzdrževanje nezalitega dela rudnika v Idriji, za
               monitoring in za odpravo rudarske škode. V prvem predlogu so bila tako sredstva za
               leto 2014 umaknjena iz proračuna. Sedaj smo za te naloge zagotovili 927 tisoč evrov,
               in upam, da bo to zadostovalo, da bomo stvari lahko v letu 2014 kolikor toliko
               solidno opravili, da ne bo prišlo do nevarnosti za okolje, za samo mesto, za varnost
               prebivalcev in njihovega premoženja. Gospod minister, hvala lepa še enkrat. Je pa v
               zvezi s tem še vrsta nalog, ki jih je treba opraviti, tudi to, da bomo Rudnik živega
               srebra Idrija v likvidaciji preoblikovali v javni zavod Center za upravljanje z
               dediščino živega srebra Idrija.</p>
               <p>Tukaj je, recimo, še en razvojni vidik. Ravnokar, prejšnji mesec je bila v Minamati
               na Japonskem sprejeta svetovna konvencija o živem srebru, to je Minamata konvencija o
               živem srebru, in spada pod okoljski program OZN UNEP. Ta program, ki bo finančni
               mehanizem za izvajanje Minamata konvencije, ima kar 4 milijarde 250 milijonov
               dolarjev vreden proračun za obdobje od leta 2010 do leta 2014. Če bi imeli v naši
               državi pripravljene projekte na to temo, bi lahko črpali tudi iz teh sredstev, kajti
               niso samo sredstva Evropske unije, niso samo krediti, so tudi drugi fondi na svetovni
               ravni, ki jih morda premalo izkoriščamo, in prav ta mehanizem za črpanje teh
               okoljskih projektov je vreden na ravni štirih let več kot 4 milijarde dolarjev. Tukaj
               je tudi priložnost za črpanje dodatnih sredstev za proračun in za projekte, ki jih
               imamo v državi. Nisem zadovoljen z vsemi stvarmi v tem proračunu. Želel bi si, da bi
               bilo za področje kulturne dediščine v letu 2014 več sredstev, kot jih je danes na
               razpolago. V proračunu je za to področje za leto 2014 na voljo nekaj manj kot 800
               tisoč evrov, kar je komaj 30 % sredstev, ki so bili za obnovo in varstvo kulturne
               dediščine namenjeni, na primer, v proračunu za leto 1996 – velik padec za to
               področje. Vemo pa, da se naložbe v kulturno dediščino večkratno povrnejo, imajo
               multiplikativne učinke, in vsak evro v obnovo kulturne dediščine, kulturnega
               spomenika se 6-kratno povrne na drugih področjih.</p>
               <p>Zato apeliram na Državni zbor, da bi, tako kot je bilo sicer že v normativnem
               programu Vlade Republike Slovenije za leto 2004 in kot je bilo tudi v nacionalnem
               programu za kulturo za obdobje 2014–2017, sprejel Zakon o zagotavljanju sredstev za
               nekatere nujne programe Republike Slovenije v kulturi, tako kot je bilo to doslej,
               kajti zakon se izteče v letošnjem koledarskem letu. Ker se pa zavedamo problematike
               javnofinančne situacije, predlagamo, da bi ta zakon podaljšali za obdobje z začetkom
               od leta 2015 do 2019, in da bi tako za področje kulture na 5 programskih področjih,
               za obnovo kulturne dediščine, za investicije v javne zavode, za knjižničarstvo, za
               ljubiteljsko kulturo in za kulturniške mreže, zagotovili dodatna sredstva. Naj povem,
               da je v obdobju veljavnosti kulturnega tolarja oziroma evra od leta 1999 do leta 2013
               bilo na voljo in zagotovljeno v vsakoletnih državnih proračunih skupaj 95 milijonov
               evrov. Za toliko bi lahko bila slovenska kultura siromašnejša, če ne bi imeli zakona
               o kulturnem tolarju oziroma evru, zato apeliram, da bi ta zakon sprejeli. Od
               prejšnjega petka je že v parlamentarni proceduri, in upam, da bo še do konca tega
               leta prišel na matični odbor za kulturo in potem na samo plenarno zasedanje Državnega
               zbora.</p>
               <p>Da bi videli, kako učinkovit je bil ta zakon v preteklosti, bi rad povedal nekaj
               uspešno izvedenih projektov. To so projekti UNESCO dediščine v Idriji, potem, recimo,
               Grad Jablje pri Mengšu, delavska kasarna na Jesenicah, cerkev v Olimjah, Cerkev Sv.
               Duha v Črnomlju, Ptujski grad, graščina Strmol, grad Turjak, Tonovcov grad, mestno
               jedro Piran in cerkev svetega Jurija, dominikanski samostan na Ptuju, Ptujska gora,
               sinagoga v Mariboru, trško jedro v Kropi, Štanjel, gradovi v Podsredi, Metliki in
               Ormožu, Baza 20 v Kočevskem rogu, spomenik v Dražgošah, bolnišnica Franja, osrednji
               spomenik v Mariboru, spominske hiše Trubarja, Gregorčiča, in Prežihovina. Več drugih
               deset objektov v obnovo kulturnih spomenikov bi lahko še naštel, kolikor jih je v tem
               programskem vsebinskem sklopu pod točko 1. Ali pa, recimo, večje investicije na
               področju kulture, javne kulturne infrastrukture. Naj jih nekaj naštejem, recimo,
               Narodna galerija, prizidek ljubljanske opere, Moderna galerija, Slovenski etnografski
               muzej, Restavratorski center, obnova Stare dvorane SNG Maribor, Lutkovno gledališče
               Maribor, Pokrajinska in študijska knjižnica Murska Sobota, Zgodovinski arhiv Celje,
               Filmski studio Viba film, prenova Slovenske filharmonije, izgradnja knjižnic v
               Velenju, Kranju ter na Ravnah in Muzej slovenskih filmskih igralcev v Divači.</p>
               <p>Od 41 projektov v javno infrastrukturo jih je bilo v tem programu financiranih 33.
               Samo 8 jih je še ostalo za podaljšanje zakona o kulturnem evru. Tako da bi apeliral
               na ministrstvo in na Državni zbor, da podprejo ta projekt. Velika problematika je
               tudi na področju prometne infrastrukture. Na odboru, ki je pristojen za to področje,
               na Odboru za infrastrukturo in prostor, smo v okviru obravnave proračuna o tem zelo
               temeljito razpravljali in sprejeli poseben sklep, kjer smo apelirali na Vlado, da
               zagotovi dodatna sredstva za državno cestno infrastrukturo, kajti razen projektov, ki
               so sofinancirani iz evropskih sredstev, v načrtu razvojnih programov ni več tistih
               projektov za leti 2014 in 2015, ki bi se financirali direktno iz državnega proračuna.
               Na srečo pa ostajajo evropski projekti, tako da bodo nekatere stvari, ki so se že
               začele, kot recimo prenova na četrti razvojni osi med Želinom in Mostom na Soči,
               nemoteno potekale naprej. Upam, da tudi obvoznica Gorenja vas in obvoznica Škofja
               Loka, če ne bo ponovno Državna revizijska komisija razveljavila javni razpis in bo
               šlo, po domače rečeno, v franže dodatnih 25 milijonov evrov iz evropskih skladov.</p>
               <p>To bi bila prava katastrofa v tej finančni suši, zato sem na odboru za finance
               predlagal, da bi odbor za finance in odbor za infrastrukturo obravnavala problematiko
               javnih razpisov, kajti nekaj je narobe, ali s tistimi, ki pripravijo te razpise, v
               tem konkretnem primeru z Direkcijo Republike Slovenije za ceste, ali je nekaj narobe
               z Državno revizijsko komisijo in njenim delovanjem ali pa je nekaj narobe z
               zakonodajo, ki ureja te javne razpise. Predlagam, da oba pristojna matična odbora
               Državnega zbora obravnavata problematiko javnih razpisov, kajti da bi z eno potezo
               izgubili 25 milijonov evrov za obnovo škofjeloške obvoznice, ki jo ljudje pričakujejo
               že skoraj pol stoletja, bi bila res lahko nacionalna katastrofa, in pozivam vse, ki
               so za to odgovorni, naj se ne igrajo z našim denarjem in naj odločajo odgovorno. Bi
               pa imel še eno vprašanje za državno sekretarko mag. Matejo Vraničar. Namreč, konec
               prejšnjega meseca smo bili priča pobudi predsednika Državnega zbora kolega Janka
               Vebra, da naj bi za prometno infrastrukturo lahko črpali sredstva in najeli ugodne
               kredite pri Evropski investicijski banki in bi tako lahko premostili te investicije,
               ki bodo v naslednjih letih izpadle s temi sredstvi. To so najbrž bistveno boljši
               pogoji najemanja denarja, kot se je naša država zadolževala doslej. Kolikor vem, naj
               bi bila predsednica Vlade naklonjena tej ideji in naj bi bil finančni minister
               naklonjen tej ideji.</p>
               <p>30. oktobra smo brali na STA, da je tudi minister Omerzel, pristojen za
               infrastrukturne projekte, naklonjen najemu kredita pri Evropski investicijski banki
               za infrastrukturne projekte, da pa ne more napovedati, kdaj bi lahko to storili –
               vem, da se tega ne da storiti čez noč –, zato bi vprašal državno sekretarko mag.
               Vraničar povsem konkretno: kakšne so možnosti za najem kreditov pri Evropski
               investicijski banki za infrastrukturne projekte na področju železniške in cestne
               infrastrukture, ki bi v nadaljevanju razbremenile državne proračune, pod kakšnimi
               pogoji in v kakšnih časovnih okvirih bi se lahko o tem pogovarjali? Tako da bi poleg
               uspešnega črpanja evropskih sredstev lahko to bil drugi potencialni vir sredstev,
               kajti edini, ki ga ima ta država trenutno na razpolago, edini investicijski
               potencialni vir, so evropska sredstva. Upam, da bo Vlada naredila vse, da bo črpanje
               res uspešno, da bo, tako kot smo prej slišali državno sekretarko, v letu 2014 teh
               sredstev za 200 milijonov evrov več počrpanih, kot je to bilo planirano. Tako da bi
               prosil za ta konkreten odgovor glede sredstev Evropske investicijske banke.</p>
               <p>Na koncu bi rad omenil še eno področje. V rebalansu za leto 2013 smo uspeli zadržati
               sredstva za popotresno obnovo v Posočju po potresu julija 2004. Govorim za rebalans,
               kolega Krivec, za rebalans 2013, ne za 2014. V rebalansu proračuna za 2014 je bilo
               predvideno bistveno črpanje sredstev, pa smo ohranili vsaj 4,5 milijona evrov za
               nadaljevanje teh projektov, kar je 18,18 %, kot je bilo to predvideno s prvotnim
               proračunom, je pa radikalno črtanje teh sredstev za popotresno obnovo predvideno v
               letu 2014, in sicer s 5,5 milijona na 1,5 milijona evrov, kar znaša 72 % manj
               sredstev, kot je bilo to s prvotnim proračunom predvideno. Mislim, da je to
               nesorazmeren poseg v neko proračunsko postavko, če smo generalno te postavke nižali
               tam od 15 do 20 %, za popotresno obnovo, ki se vleče že 10 let, pa smo v letu 2014,
               ko bo 10. obletnica potresa v Posočju, znižali ta sredstva kar za 72 %.</p>
               <p>Mislim, da bi morali to stvar tudi sanirati. Razmislil bom. Mislim, da je v proceduri
               tudi amandma, ki povečuje ta sredstva znotraj prerazporeditve, znotraj istega
               ministrstva – ne jemljejo sredstev nekemu servisiranju javnih dolgov, ampak znotraj
               samega ministrstva. Mislim, da bi lahko podprli v Državnem zboru to, da se sredstva
               za popotresno obnovo v letu 2014 in tudi v letu 2015 povišajo vsaj v nekem razumnem
               okviru. Naj povem, da je, recimo, prenova po velikonočnem potresu leta 1998 trajala
               kar 11 let. Sedaj se nam obeta ne samo 11, ampak tudi 12, 13, 14 ali pa 15 let, da
               bomo sanirali posledice potresa, ki ga je doživelo Posočje v letu 2004.</p>
               <p>Kot rečeno, bom ta proračun tako za leto 2014 kot tudi za leto 2015 podprl. Podprl
               bom tudi predsednico Vlade. Mislim, da ima za to potezo glavno zaslugo minister mag.
               Stepišnik, ker smo rešili problem, o katerem sem govoril na začetku. Kajti to je bil
               moj pogoj za podporo teh dokumentov. Hvala lepa.</p>
            </sp>
            <sp xml:id="SDZ6-Izredna-47-2013-11-11.sp85">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospod Zvonko Černač, pripravi naj se mag. Marko Pogačnik.</p>
            </sp>
            <sp xml:id="SDZ6-Izredna-47-2013-11-11.sp86">

               <speaker>ZVONKO ČERNAČ (PS SDS):</speaker>

               <p>Spoštovani!</p>
               <p>Poceni je bila ta podpora, moram reči. Ob tem, da je kolega Bevk predsednik odbora za
               infrastrukturo, bi pričakoval, da bi bil pogoj sprejetje amandmaja, o katerem smo
               govorili na odboru in ki je namenjal infrastrukturi dodatnih sto milijonov v letu
               2014. Danes je bilo že večkrat rečeno, da proračun nekako izkazuje politiko aktualne
               vlade, vlade Alenke Bratušek. Kaj nam ta politika govori? Ali nam ta politika mogoče
               vliva kak optimizem? Nam vliva zaupanje? Smo lahko zaskrbljeni? Smo varni? To gotovo
               – če prav parafraziram premierko, njeno izjavo glede davkov, potem smo pod to vlado
               državljani zelo varni, celo pretirano varni. Kajti rdeča nit teh proračunskih
               dokumentov v letošnjem letu je dvigovanje davčnih bremen, tudi pretirano dvigovanje
               davčnih bremen na vseh segmentih, ne samo davčnih bremen, tudi vseh ostalih
               obremenitev tako prebivalstva kot gospodarstva. Daje ta sprememba proračuna za leto
               2014 kakšno podporo gospodarstvu in prebivalstvu, da bo lažje poslovalo, da bo lažje
               funkcioniralo, da se bodo začela odpirati nova delovna mesta?</p>
               <p>Tu imamo neko vabilo gospodarske zbornice, kjer so napisali, da je trenutno 90 tisoč
               manj delovnih mest v gospodarstvu, kot jih je bilo konec leta 2008. Ali se zavedamo,
               kaj pomeni ta številka? Verjetno pomeni velikanski problem. Ta sprememba proračuna za
               leto 2014 je bodisi pot do rešitve tega problema bodisi ga bo dodatno zaostrovala. Če
               pogledamo številke in to, kar v tem dokumentu piše, potem nam mora biti vsem jasno,
               in verjamem, da si tudi premierka pred tem ne zakriva oči – zaradi tega je njena
               odgovornost še toliko večja –, da pomenita ta sprememba proračuna in proračun za leto
               2015 dodaten problem za to državo. Dodaten problem z več vidikov. Prvič, zaradi tega,
               ker v okviru sprememb proračuna ni predvidene nobene resnejše reforme, na primer v
               javnem sektorju, kjer bi bilo treba sprejeti resno reformo in se resno lotiti
               omejevanja porabe na ta način, da bodo storitve kvalitetne, optimalne, da bodo ljudje
               dobili tisto, kar pričakujejo od javne sfere, in na drugi strani, da se bodo stroški
               za delovanje te javne sfere začeli zmanjševati.</p>
               <p>To, kar je sedaj v spremembi proračuna, je, oprostite, nek kozmetičen popravek, v
               njem pa niti ni zajeto vse, kar bi moralo biti zajeto. Ali vidimo kakšno resno
               reformo na področju zdravstva? Ne vidimo je. Ali vidimo kakšno resno reformo na
               področju pravosodja? Ne vidimo je. Pred dnevi ste prišli z nekim zakonom, s katerim
               naj bi tistim, ki ne znajo pojasniti izvora 70 % premoženja, le-tega zaplenili. Vse
               to že imamo v zakonodaji, samo izvaja se ne. Tisti, ki je dobil nekaj, kar je
               neupravičeno, kar je povezano s sumom storitve nekih kaznivih dejanj – obstajajo
               mehanizmi v sedanji zakonodaji, da se jim to vse zapleni. Zadnjič ste lahko slišali
               posameznike iz pravosodne sfere, ki so govorili, da to sicer počnejo, ampak zelo
               redko in zelo bojazljivo. Ne nazadnje bi ljudje pričakovali, da bi v tistem trenutku,
               ko je ta vlada zagotovila v tem proračunu, v katerem zmanjšujete sredstva za številne
               pomembne projekte, podporo dvema zasebnima bankama v višini preko 500 milijonov
               evrov, vsaj tem gospodom in gospem, ki so soodgovorni za te rabote, tisti trenutek,
               ko se je to zgodilo, 6. septembra, zamrznila vse premoženje, pa se to ni zgodilo.</p>
               <p>Kaj nam govori ta sprememba proračuna? Dodatno breme konec leta 2014, ki bo zadelo
               državljanke, državljane in gospodarstvo, bo večje za nekaj manj kot 5 milijard evrov.
               4,8 milijarde se predvideva vlada Alenke Bratušek zadolžiti v prihodnjem letu. Kljub
               višjim davkom, kljub višjim prilivom, kljub dodatnemu zajemanju na nepremičnine, ki
               so si jih ljudje sami gradili, bo potrebna dodatna zadolžitev za 4,8 milijarde. Ali
               res samo za šolstvo, za pokojnine, za tiste, ki si ne morejo najti zaposlitve ali
               tudi za kaj drugega? Ali tudi za tajkunske zgodbe v teh bankah? Ali tudi za plačilo
               odškodnin tako imenovanim izbrisanim? Ali tudi za tiste, ki ne proizvajajo nič, pa
               dobijo vseeno plačano za to? Kako gre v ta kontekst neka subvencija nekemu zasebnemu
               podjetju, predstavniku ministrske ekipe, za katero ni nič treba storiti, pa ni
               sporna, na drugi strani pa bi bilo sporno, če bi taista oseba nekaj za to storila?
               Verjetno tak način delovanja ne vzbuja ravno zaupanja v izvršilno vejo oblasti, še
               posebej ne zaradi tega, ker na koncu bodo morali vse te stvari plačati ljudje preko
               višjih davkov, in to sporočilo nam žal daje sprememba proračuna za leto 2014.</p>
               <p>Zaradi tega je zelo težko biti optimističen, ker je treba pogledati, kaj se bo
               zgodilo po tem obdobju, ko bomo, kot pravi premierka, zmogli sami. Že, ampak za
               kakšno ceno in kdo jo bo plačal? Koliko bo stalo najetje teh dodatnih 5 milijard? Ali
               toliko, kot trenutno znaša obrestna mera, med 6 in 7 %, kot se je ta država zadolžila
               v času aktualne vlade meseca maja letos, ali bi lahko znašala ta zadolžitev bistveno
               manj, odstotek ali dva, kot je na voljo denar v okviru Evropske unije? Seveda je
               treba zanj izpolniti neke pogoje. Vsaka odgovorna vlada bi se soočila z resnico,
               pogledala v ogledalo, prišla pred Državni zbor in javnost ter priznala poraz,
               povedala, da ne gre in da je edina rešitev, da se ne bremeni s tem dodatnim
               zadolževanjem prihodnjih mladih generacij, to, da pridobimo sredstva iz cenejših
               virov in da s tem omogočimo lažjo zadolžitev, manjše obveznosti in neko pot na koncu
               tunela, da bomo nekoč sposobni vse te stvari tudi vrniti. Kajti naša zadolžitev konec
               leta 2014 bo očitno presegla 25 milijard evrov, pri čemer veste, da trenutno ne
               ustvarimo niti 35 milijard evrov v tej državi, ob tem, da je bila ta zadolžitev še
               konec leta 2008 8 milijard in da so bile obresti takrat 300 milijonov evrov letno,
               konec leta 2014 pa se bodo približale ali pa celo presegle milijardo evrov, obrestna
               mera pa je 6 do 7-odstotna.</p>
               <p>Tega, oprostite, po besedah premierke same z nekega sestanka, ko smo debatirali o
               tem, ali bo Pozitivna Slovenija spremenila svoje stališče o vnosu fiskalnega pravila
               v ustavo ali ne, ne zdrži nobena država. To so bile njene besede na tem sestanku.
               Zavaja javnost. Zakaj ne pove javnosti, da so te številke nerealne? Še več, na vso to
               zlaganost veže svojo zaupnico, in mislim, da je to zelo slaba popotnica ureditvi
               javnih financ in sprejetju vseh tistih ukrepov, ki bi jih bilo treba sprejeti zato,
               da se bo ta država resnično izvlekla iz razmer, v katerih je danes. Tako da je te
               spremembe proračuna nemogoče podpreti, in se čudim tistim koalicijskim poslancem, ki
               nekako veste, da je to napačna pot, da na tej poti vztrajate, da se ne soočite z
               resnico, in da enostavno javno ne poveste svojega mnenja, ki ga drugače poveste v
               zaodrju oziroma takrat, ko so reflektorji v tej dvorani izklopljeni.</p>
            </sp>
            <sp xml:id="SDZ6-Izredna-47-2013-11-11.sp87">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima mag. Marko Pogačnik, pripravi naj se gospa Aleksandra Osterman.</p>
            </sp>
            <sp xml:id="SDZ6-Izredna-47-2013-11-11.sp88">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo. Spoštovani ministrski zbor, kolegice in
               kolegi!</p>
               <p>Danes obravnavamo najpomembnejši dokument za državo v letu 2014 in me res preseneča,
               da je od vladne ekipe prisoten samo en minister. Še bolj me pa preseneča to, da je
               premierka na ta dokument vezala zaupnico. Ali ima premierka sploh podporo v svoji
               ekipi ali je nima – glede na prazne klopi tega ne bi mogli reči. Za ta dokument, ki
               ga je Vlada pripravila, ocenjujem, da je že v osnovi pripravljen na napačnih
               napovedih. Pripravljen je na napovedih Umarja, da bo padec gospodarske rasti v
               Sloveniji 0,8 %. Mednarodni denarni sklad je napovedal padec 1,4 %, kar pomeni skoraj
               dvakratno razliko. Še bolj zaskrbljujoče je, da je danes EBRD napovedal padec za
               minus 2,5 %. Zato bi premierki zastavil vprašanje, kako gleda na to napoved. Mislim,
               da je že na tej osnovi proračun nerealen. Proračun je nerealen tudi na prihodkovni in
               odhodkovni strani. Proračun za leto 2014 ne vključuje sodne odločbe za plačna
               nesorazmerja in 170 milijonov plačila. Resda je državna sekretarka rekla, da gre tu
               za direktno obremenitev proračuna med 80 in 100 milijonov evrov, vendar bi kljub
               vsemu predsednici Vlade zastavil vprašanje, kako gleda na Virantovo matematiko, ki
               vehementno ponuja zakonite zamudne obresti, in da se bo ta zadeva raztegnila na
               naslednji dve leti. Zakonite zamudne obresti so v danem momentu skoraj 9 odstotnih
               točk, vemo pa, da Slovenija plačuje že za leto 2014 skoraj milijardo obresti. V tem
               proračunu niso vključene odškodnine za izbrisane, s katerega naslova se bodo te
               odškodnine izplačevale. Vemo pa, da se bodo te odškodnine že v letu 2014 začele
               izplačevati.</p>
               <p>Glavni polnilec tega proračuna je zakon o nepremičninah. Predsednico Vlade smo prej
               poslušali, da ta nepremičninski davek ne bo bremenil večjih gospodarskih družb, da se
               bo na stanovanje oziroma na prebivalca to poznalo približno za 3 evre. Zato
               predsednici Vlade zastavljam vprašanje, iz katerega naslova in kdo bo potem plačal
               205 milijonov evrov, ki jih proračun predvideva kot dodatni davek na nepremičnine. Od
               kje? Če ne bodo plačevale velike gospodarske družbe, če bo to na prebivalca oziroma
               lastnika stanovanja samo 3 evre, ali bo potem to plačalo podeželje ter mala, mikro in
               srednje velika podjetja? Pričakujem, da mi bo predsednica Vlade na to odgovorila.
               Zelo neodgovorno in, bi rekel, po eni strani celo žaljivo se mi zdi, da koalicija
               razlaga, da je ta proračun socialno usmerjen. Kako lahko rečete, da je proračun
               socialno usmerjen, ko pa bo ta proračun bremenil gospodarstvo, državljanke in
               državljane Republike Slovenije v letu 2014 s 550 milijoni dodatnih davkov? S 550
               milijoni dodatnih davkov, dodatnih bremenitev bo proračun bremenil gospodarstvo in
               prebivalce, vi pa razlagate, da je ta proračun socialno usmerjen. Ni! Ni socialno
               usmerjen, ni razvojno usmerjen!</p>
               <p>Zanima me, zakaj tu ni vključenih prihodkov iz naslova privatizacije. Ocenjujem, da
               bi privatizacija morala biti glavni generator teh zadev, vi pa ne pričakujete nič –
               ali s privatizacijo ne mislite resno ali pa imate kakšne druge računice. Velik del
               dodatnih prihodkov ta predlog proračuna predvideva iz naslova črpanja evropskih
               sredstev. Evropska sredstva Slovenija črpa izredno slabo, in Vlada do danes ni
               sprejela še niti enega ukrepa, ki bi bil lahko zagotovilo za črpanje dodatnih
               evropskih sredstev. To so bolj neke špekulacije na papirju. Enako je na področju sive
               ekonomije – niti enega konkretnega ukrepa niste naredili. Glede na povišanje davkov,
               ki jih je sprejela vlada Alenke Bratušek, mislim, da ta vlada prej sivo ekonomijo
               spodbuja, kot da bi jo zajezila. Takšne bremenitve niso dobre, in ocenjujem, da pot,
               ki si jo je zamislila vlada Alenke Bratušek, ni pravilna. Prepričan sem, da se
               Slovenija iz gospodarske, finančne krize ne bo izkopala.</p>
               <p>Problematična je tudi postavka B bilance, v kateri se predvideva za sanacijo bančnega
               sistema 1,2 milijarde evrov. Če to pogledamo, je dejansko primanjkljaj proračuna za
               leto 2014, bi rekel, izključno zaradi sanacij in dokapitalizacije bank. Treba pa se
               je vprašati, kdo nosi odgovornost, in mislim, da ima veliko odgovornost za to sedanja
               predsednica Vlade, ki je zaustavila sanacijo bank vsaj za približno 8 mesecev.
               Pozitivna Slovenija je dala referendumske podpise na zakon o tako imenovani slabi
               banki. S tem se je zadeva zaustavila za približno 4 mesece, potem je pa še premierka
               2 do 3 mesece razlagala, kako bo sprejela nov zakon, kako bo banke reševala na drug
               način. Po treh mesecih je pa spoznala, da je edina varianta, da nadaljuje z zakonom,
               ki ga je sprejela oziroma predlagala vlada Janeza Janše. Mislim, da je v tem
               proračunu ogromno negotovosti. Negotovost je tudi sam nepremičninski zakon. Ne
               izključujem možnosti, da bo ta zakon romal na Ustavno sodišče, in ne izključujem
               možnosti tveganja, da bo Ustavno sodišče odločilo, da je ta zakon protiustaven.
               Kakšen je scenarij Vlade v tem primeru? Kakšen je scenarij Vlade v primeru, da bo za
               potrebe sanacije bančnega sistema potrebnih več kot 1,2 milijarde evrov?</p>
               <p>Fitch, priznana bonitetna hiša, je v petek izrazila dvom v to številko. Špekulira se
               za 4,6 milijarde evrov. Predsednik nadzornega sveta NLB je v petek dejal, da banke
               potrebujejo 5 milijard. Zanima me, kakšni ukrepi so pripravljeni, kje je scenarij B,
               kje je scenarij C. Kajti bolj, ko razpravljamo, ko gledamo v tem proračunu, vidimo,
               da je ta proračun nerealen. Narejen je že na napačnih napovedih. Številke prihodkovne
               in odhodkovne strani so napačne. Ob koncu bi samo zastavil še vprašanje, – mislim, da
               bo predsednica Vlade lahko na to odgovorila –, od kje iz naslova nepremičninskega
               davka 205 milijonov evrov prihodkov, če pravi, da bodo velike gospodarske družbe
               plačale enako in da bo na prebivalca oziroma na lastnika to 3 evre več. Zanima me
               komentar glede napovedi EBRD – padec BDP v Sloveniji za leto 2014 za 2,5 odstotne
               točke. Narejen je na 0,8 %. In seveda vprašanje za predsednico Vlade, kdaj pričakuje
               rebalans proračuna za 2014, ali bo to 15. januar ali bo to 1. februar.</p>
               <p>Tega proračuna ne morem podpreti, ker je nerealen. Sploh ne moremo govoriti, ali je
               proračun slab ali dober, ker je nerealen že v osnovi. Hvala.</p>
            </sp>
            <sp xml:id="SDZ6-Izredna-47-2013-11-11.sp89">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Replika, gospod Kavtičnik? Prosim?</p>
            </sp>
            <sp xml:id="SDZ6-Izredna-47-2013-11-11.sp90">

               <speaker>JOŽEF KAVTIČNIK (PS PS):</speaker>

               <p>Hvala lepa. Morda <gap n="..."/></p>
            </sp>
            <sp xml:id="SDZ6-Izredna-47-2013-11-11.sp91">

               <speaker>PREDSEDNIK JANKO VEBER:</speaker>

               <p>Ne, glejte, samo v pojasnilo, da ne bo težav pri replikah. Ni nujno, da koga omenite.
               Če je bila razprava napak razumljena, ima možnost za repliko, in gospod Kavtičnik
               predvidevam, da je <gap n="..."/></p>
            </sp>
            <sp xml:id="SDZ6-Izredna-47-2013-11-11.sp92">

               <speaker>JOŽEF KAVTIČNIK (PS PS):</speaker>

               <p>Jaz sem govoril o socialnih transferjih, ki jih bi naj ta proračun zajel, in o
               zagotavljanju socialne varnosti. Ravno zaradi tega sem mislil, da me morda ni prav
               razumel. Ravno smo vezali sprejetje zakona o nepremičnini na to, da se ohranjajo
               socialni transferji. Ohranjanje socialnih transferjev, štipendij je zagotavljanje
               ohranjanja socialne države. Pri razvojni naravnanosti smo pa govorili o zagotavljanju
               sredstev za izobraževanje, in če vložek v izobraževanje, v znanost in v razvoj ni
               razvojna komponenta, potem ne vem, kaj bi naj bilo. Tudi sredstva, ki jih
               predvidevamo v proračunu za povečanje gospodarstva – mislim, da so vsa ta lahko
               tretirana kot razvojna sredstva. Hvala.</p>
            </sp>
            <sp xml:id="SDZ6-Izredna-47-2013-11-11.sp93">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Postopkovno ima mag. Marko Pogačnik.</p>
            </sp>
            <sp xml:id="SDZ6-Izredna-47-2013-11-11.sp94">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik Državnega zbora, res vas naprošam, da daste repliko tako, kakor
               piše tudi v poslovniku. Mislim, da je gospod Kavtičnik tukaj naredil razpravo. V
               nobeni stvari me ni negiral ali zanikal zadeve. Glede socialne politike in štipendij
               in vsega tega – treba je poudariti, da je ta vlada zmanjšala subvencije in da se bodo
               iz tega naslova mesečne vozovnice za dijake in študente mesečno povečale za 5 evrov,
               kar na letni osnovi za družino z dvema otrokoma pomeni 100 evrov dodatnih
               obremenitev. Da ne bomo zdaj šli še druge stvari razlagati. Predsednik, prosim, če
               spoštujete poslovnik in daste repliko za to, kar se predvideva po poslovniku ali da
               tistega potem opozorite, da je zlorabil poslovnik. Hvala.</p>
            </sp>
            <sp xml:id="SDZ6-Izredna-47-2013-11-11.sp95">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glede gospoda Kavtičnika – zelo jasno je povedal, na kateri točki smatra, da ni bil
               pravilno razumljen, in to je podlaga za to, da je lahko repliciral v skladu s
               poslovnikom. Ni nujno potrebno, da omenite nekoga, če vam želi ta potem replicirati.
               To je samo eden od pogojev. Celo prednost ima vsebina razprave in morebitna napačna
               razumljenost razpravljavca za to, da ima možnost popraviti navedbe. Tako da je bila
               ta replika povsem v skladu s poslovnikom.</p>
               <p>Nadaljujemo razpravo, in sicer ima besedo gospa Aleksandra Osterman, pripravi pa naj
               se gospod Branko Ficko.</p>
            </sp>
            <sp xml:id="SDZ6-Izredna-47-2013-11-11.sp96">

               <speaker>ALEKSANDRA OSTERMAN (PS PS):</speaker>

               <p>Hvala za besedo, predsedujoči. Spoštovani vsi prisotni!</p>
               <p>Za razliko od mojih dveh predhodnikov bom sama malce bolj optimistična in bom
               spremembi proračuna za leti 2014 in 2015 podprla, saj sledita ciljem javnofinančne
               konsolidacije. Sprememba je usmerjena v vzdržno finančno stabilnost države z rezi
               tako na odhodkovni strani kot tudi z ukrepi za spodbujanje gospodarske rasti in
               ohranjanje socialne države. Zato sem prepričana, da spremembi proračuna za leti 2014
               in 2015 peljeta v pravo smer. S spremembo proračuna sledimo ciljem doseganja
               proračunskega primanjkljaja na ravni 3 % za leto 2014 in 2,5 % za leto 2015. V
               proračunu so zagotovljena sredstva za socialne transferje, pokojnine, zdravstvo,
               kakor tudi za investicije, in v danih razmerah poskuša tudi na tak način čim bolj
               zagnati gospodarsko rast. Slovenija mora tudi kot članica EU zaradi zahtev
               okrepljenega ekonomskega upravljanja in evroobmočja v spremembi proračuna za leti
               2014 in 2015 voditi dolgoročno javnofinančno politiko in sprejemati ukrepe, ki bi
               vodili do znižanja strukturnega primanjkljaja. Zavedati se moramo, da moramo zaveze,
               ki smo jih dali Evropi, tudi izpolniti. Časi, ko smo lahko samo obljubljali in malo
               manj naredili, so dokončno minili. Nikakor ne moremo trditi, da so narejeni ukrepi le
               na prihodkovni strani. Tudi na odhodkovni strani je veliko narejenega. Večina
               rezultatov pa bo vidna po preteku določenega časa.</p>
               <p>Povsem jasno je tudi, da so vsi ukrepi, ki jih je storila ta vlada in ki jih še
               namerava storiti, doseženi v soglasju s socialnimi partnerji, saj socialni damping ni
               zaščitni znak Pozitivne Slovenije in tudi ne te vlade. Prav ta vlada je začela
               učinkovit in potreben boj proti sivi ekonomiji, ki ga podpira Evropska komisija. Sive
               ekonomije je v Sloveniji za približno 28 % BDP oziroma za približno 10 milijonov
               evrov na leto. Od 1. julija 2013 so v veljavi posebne davčne blagajne, ki imajo
               programe, ki preprečujejo brisanje računov. Od 1. julija poteka nadzor s pomočjo
               mobilnih enot, ki jih sestavljajo uslužbenci Dursa in Cursa, in če pričakovani
               rezultati ne bodo takšni, kot je pričakovati, se bo šlo v prave davčne blagajne po
               zgledu Hrvaške. Lahko se tudi strinjam, da danes spremembe niso najbolj všečne, toda
               tudi časi, v katerih živimo, niso najbolj všečni. Dana sprememba proračuna odraža
               realno sliko, v kateri se Slovenija nahaja. Zakaj smo tu, kjer smo, pa se lahko vsi
               strinjamo, da ni posledica te vlade, ampak posledica večletnih in večkratnih napačnih
               odločitev, ki pa so globalno gledano v slabih pogojih še multiplicirane v našem
               okolju.</p>
               <p>Sama bi bila najsrečnejša, če bi se že v letu 2014 pogovarjali o visoki gospodarski
               rasti, o realizaciji infrastrukturnih projektov, na primer 3. razvojne osi, ki bi
               spodbudila gospodarstvo od Koroške do Bele krajine, in 3a. razvojne osi. Gre za tako
               imenovano cesto smrti Kočevje–Ljubljana, kjer bi se lahko pogovarjali o razvoju
               gospodarstva tudi v tistih predelih Slovenije, kjer je gospodarstvo na najnižji možni
               točki razvoja in kjer imamo najvišjo stopnjo brezposelnosti. Sama prihajam iz
               Kočevja, ki ima najvišjo stopnjo brezposelnosti in kjer je gospodarstvo na najnižji
               možni točki razvoja. Ljudje tam, kot tudi drugod po Sloveniji, ne vidijo nobene
               perspektive več. Sama sem se takoj po nastopu mandata poslanske funkcije začela
               zavzemati za izgradnjo kočevske železnice, ki je dograjena le do Ribnice, in za
               izgradnjo do Kočevja potrebuje modernizacijo tirov ter ureditev signalizacije v
               vrednosti okoli 35 milijonov evrov. Tako bi Kočevsko, ki je strukturno popolnoma
               zaostalo, pridobilo varnejšo, cenejšo in hitrejšo infrastrukturno povezavo.</p>
               <p>Na tem mestu naj povem, da sem vesela in ponosna na vlado Alenke Bratušek, ki je
               prisluhnila mojim pobudam in se zavzela za modernizacijo kočevske železnice z
               dopolnitvijo proračuna za leto 2015 in temu namenila 8 milijonov evrov. Žalostno je
               dejstvo, da je bila 21. septembra 2013 120. obletnica železniške proge
               Ljubljana–Kočevje, in ta slovesnost žal ni bila v Kočevju, temveč v Ribnici. Žalosti
               me tudi dejstvo, da je bila ob odprtju pred 120 leti ta proga bolj urejena kot danes
               – stoletje in več kasneje. Danes je bilo dosti slišati tudi o Zakonu o davku na
               nepremičnine. Naj povem, da gre za enega najstarejših davkov v zgodovini človeštva.
               Zakon o davku na nepremičnine bo združeval že do sedaj vpeljane 4 davke, in sicer
               nadomestilo za uporabo stavbnega zemljišča, davek od premoženja, pristojbine za
               uporabo gozdnih cest in davek na nepremičnine večje vrednosti, ki je bil uveden v
               letu 2012.</p>
               <p>Na tem mestu naj povem, da bom spremembo proračuna za leti 2014 in 2015 podprla,
               kajti sprememba proračuna zagotavlja vzdržno finančno stabilnost, ob tem pa ohranja
               socialno državo. Hvala.</p>
            </sp>
            <sp xml:id="SDZ6-Izredna-47-2013-11-11.sp97">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospod Branko Ficko, pripravi naj se gospa Renata Brunskole.</p>
            </sp>
            <sp xml:id="SDZ6-Izredna-47-2013-11-11.sp98">

               <speaker>BRANKO FICKO (PS PS):</speaker>

               <p>Dober večer vsem skupaj, predvsem ministru in državni sekretarki ter ostalim
               sekretarjem, ki vztrajajo z nami!</p>
               <p>Tudi sam nisem zadovoljen s proračunom, predvsem na prihodkovni strani, saj bi si
               tudi sam želel normalnih prihodkov, tržnih, predvsem iz gospodarstva, ne pa z davki.
               Vprašanje je, če je Vlada sploh imela pri pripravi proračuna drugo možnost. Ni je
               imela, zlasti če je hotela zadržati primanjkljaj na eni milijardi proračunske razlike
               in zadržati socialno državo. Zaradi tega je tudi tak rezultat, da je nastal ene vrste
               krizni proračun. Proračun kaže na to, da moramo pred oživitvijo gospodarstva sedaj
               plačevati vse dubioze, ki so nastale pred 10 leti, tudi z enormnim kreditiranjem v
               letih 2007 in 2008, ki ni dalo rezultatov, s tajkunskimi krediti ter z vlaganjem v
               špekulativni nepremičninski balon. Če bi že takrat sprejemali nepremičninski davek,
               bi bilo tega manj. Takrat ste sedanji kritiki opravili samo vrednotenje – vprašljivo
               –, porabili denar, nepremičninskega davka niste sprejeli, očitno z drugimi interesi.
               Tudi glede nepremičninskega balona je v tistem obdobju izrazito rasla gradbena
               baronica Hilda, menedžerka, šolana s krščanskimi vrednotami. Njenih rezultatov ni
               treba pogrevati. Davki ne bi bili potrebni, če bi bil vrnjen denar, tudi recimo tista
               milijarda iz mariborske nadškofije iz Zvona Ena, Zvona Dva. Res pa je tudi to, da
               konec leta 2008 in predvsem 2009 ni bilo začeto reševanje bančnega sistema, kot so to
               začeli v drugih evropskih državah.</p>
               <p>Vse te napake sedaj plačujemo, in to je dejstvo. To ne pomeni, da ni rezerv na
               odhodkovni strani, v državni upravi, povezanih predvsem z birokracijo,
               racionalizacijo v zdravstvu, šolstvu. V preteklem času je tudi za te reforme že bilo
               zadosti časa, vendar zadeve niso bile urejene. Proračun je projekcija, okvir. Sam po
               sebi ničesar ne rešuje, predvsem ne dolgoročne gospodarske rasti. Prav tako ne bo dal
               rezultatov, prihodkov, če v smeri gospodarstva ne bo usmeritev v pozitivno smer, s
               sanacijo bančnega sistema in s tem z možnostjo servisiranja zadolženega gospodarstva,
               s sistemsko razdolžitvijo gospodarstva, tistega, ki je brez lastnega kapitala, in z
               možnostjo vstopa upnikov v aktivno lastništvo, z racionalnim koriščenjem evropskih
               sredstev za prave projekte, s hitrostjo pri pripravi projektov, s pospešenim
               investiranjem na področju infrastrukture, z ukrepi na področju sive ekonomije, tudi z
               boljšimi rezultati v kmetijskem gospodarstvu. Na tem gospodarskem delu ni vse odvisno
               samo od ministra Stepišnika. Ko poslušam kritike proračuna, se ne morem načuditi
               njihovemu sprenevedanju. V zadnjih 8 letih so bili ves čas zraven, 70 % vladanja, so
               sprejemali zakone, uredbe, bdeli nad bančnim sistemom. Njihov rezultat je danes na
               žalost viden.</p>
               <p>Ko sem poslušal novo paradigmo Nove Slovenije – krščanskih demokratov: manj davkov.
               Se strinjam, ampak kdo bo pa dal denar za proračun? Bog ali zvonovi? Ne vem. Ali pa
               največje zagovornike peticije glede kmečkega davka, kolege iz SLS – ali bi naj bil
               davek nič, da se uničuje podeželje in tako naprej? Kmetijska gospodarstva naj bi po
               tem novem predlogu prispevala cca 12 milijonov evrov. To višino je vedno treba
               primerjati z vsakoletnim vložkom v kmetijstvu, ki v povprečju znaša 400 milijonov
               evrov evropskih sredstev, zraven pa še slovenska udeležba cca 70 milijonov. Ta
               sredstva se v letu 2014 povečujejo skupaj na 482 milijonov evrov, v letu 2015 pa na
               612 milijonov evrov. Teh 12 milijonov je cca 2 % od tega. S tem nočem povedati, da je
               treba zadevo obremeniti, ampak da kmetijstvo dobi svoj denar, bistveni pa so
               rezultati, ki iz tega izhajajo.</p>
               <p>Lahko bi predstavniki SLS govorili tudi o drugih dubiozah, o drugem denarju, o
               gospodarjenju z gozdovi, zagovarjanju posameznikov oziroma dobitnikov koncesij iz
               državnih gozdov, kjer imamo luknjo nasproti države cca 20 do 25 milijonov evrov ali
               pa, recimo, na račun pobiranja koncesnin in vodnih povračil v tako imenovani vodni
               sklad, kjer denar ne gre za namene po vodnem zakonu, ampak gre cca 32 milijonov evrov
               za energetiko na Savi, za urejanje okolice in tako dalje. Kolegi iz SDS so
               zmagovalci, saj so že mojstri pri kritiziranju proračuna. Ne bom rekel, da zaradi
               slabe vesti in napak, narejenih v obdobju 2004–2008 – zato plačujemo tako imenovani
               črni davek. Moram pa priznati, da je pri njih pozitivno to, da se ime Janez Janša več
               ne uporablja, ampak da se iz dneva v dan pojavlja ime Alenka Bratušek, in zato se jim
               zahvaljujem. Sam proračun naših problemov sicer ne rešuje. Z dopolnitvijo drugih
               ukrepov na področju gospodarstva, javne uprave, javnih naročil, birokratskih
               postopkov se lahko ta zadeva dopolni, vse v cilju razvoja in gospodarske rasti, in
               nam lahko da določeno usmeritev.</p>
               <p>Proračun bom podprl. Hvala lepa.</p>
            </sp>
            <sp xml:id="SDZ6-Izredna-47-2013-11-11.sp99">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospa Renata Brunskole, pripravi naj se gospod Jerko Čehovin.</p>
            </sp>
            <sp xml:id="SDZ6-Izredna-47-2013-11-11.sp100">

               <speaker>RENATA BRUNSKOLE (PS PS):</speaker>

               <p>Hvala lepa, spoštovani gospod predsednik. Spoštovani gospod minister, predstavniki
               Vlade, kolegice in kolegi, lepo pozdravljeni!</p>
               <p>Spremembo proračuna za leto 2014 bom podprla. Sprejetje proračuna za leto 2014 je
               bilo izvedeno že s sprejetjem proračuna v lanskem letu, v času prejšnje vlade, vendar
               sama s tem nimam nobenih težav. Gre za proračun in gre za kontinuiteto dela, in
               zagotovo vsaka vlada vidi svoje videnje, kako peljati zadevo naprej. Dejstvo je, da
               je predsednica Vlade skupaj z ministrsko ekipo ugotavljala, na kakšen način zadeve
               speljati, predvsem v smeri vzdržnosti in realnosti proračuna. Sprememba proračuna za
               leto 2014 zasleduje cilj doseganja proračunskega primanjkljaja okoli 3 % bruto
               družbenega proizvoda za leto 2014, kar je realna podlaga, da se bo v letu 2015 znižal
               na 2,5 %. Zaradi izjemne negotovosti sta sprememba proračuna za leto 2014 in tudi
               proračun za leto 2015 zagotovo veliko bolj stabilizacijska in nekoliko manj razvojna,
               vendar kljub vsemu to ne pomeni, da ta proračun ne bi bil realen. Proračun je ocenjen
               korektno, je realen in je izvedljiv. Želim se opreti na nekatere pozitivne točke
               kljub temu, da je danes bilo velikokrat slišati, kaj vse v tem proračunu ne bi bilo v
               redu. Bilo je tudi kar nekaj samokritičnosti v zvezi s proračunom, ko so ga kolegi
               pripravljali sami, vendar v vsem tem vidim pozitivna izhodišča.</p>
               <p>Ohranjamo socialno državo – kaj to pomeni? Da bodo upokojenci še naprej imeli
               pokojnine v takšni višini kot do sedaj, brezposelni socialno pomoč, velike družine,
               socialno najšibkejši ljudje, invalidi primerno pomoč in podporo. Ohranjamo javno
               šolstvo, javno zdravstvo, in znamo poskrbeti tudi na področju sociale, da imajo
               tisti, ki so pomoči potrebni, zagotovljeno socialno varstvo. Ta vlada je posegla tudi
               v plače javnega sektorja s socialnim dialogom. Ne strinjamo pa se z zmanjšanjem
               števila državnih uslužbencev za cca 40 tisoč, kot je bila predlagana ena izmed
               rešitev ene izmed opozicijskih strank. S tem bi za obstoj svoje zaposlitve skrbele
               medicinske sestre, vojaki, policisti, in tudi negovalke v domovih za starejše bi
               razmišljale o tem, ali je res ta javni sektor, državni sektor tisti, katerega bi
               neprestano rezali. Prepričana sem, da nihče ni pomislil v tej smeri, vendar slišati
               je bilo tako. S tem vsi skupaj ugotavljamo, da javni sektor še kako potrebujemo. V
               proračunu za leto 2014 se investicije povečujejo za 80 % – za investicije je
               namenjena milijarda 300 tisoč evrov. Predsednica Vlade je danes to ponovno poudarila.
               Velike investicije na področju infrastrukture so tiste prioritete te vlade, za katere
               se poslanke in poslanci s celotnega območja Republike Slovenije zavzemamo, še posebej
               tisti, ki živimo na dislociranih območjih, na območjih na obrobju Slovenije in imamo
               občutek, da smo zapostavljeni.</p>
               <p>Vlada razmišlja o teh velikih projektih, in ne samo, da razmišlja, ampak nadaljuje
               kontinuiteto dela več vlad, ki so te velike infrastrukturne projekte imele med
               svojimi strateškimi projekti, pa najsi je to 3. razvojna os na območju Kočevskega ali
               je to 3. os od Koroške do Bele krajine ali 4. os na idrijskem območju in tako naprej.
               Prav je, da se poskušajo vsi administrativni postopki pri tovrstnih projektih
               pospešiti, da se izvajajo odkupi zemljišč za tiste dele, kjer so bili sprejeti
               državni prostorski načrti. Tudi v času prejšnje vlade je bil sprejet eden takšnih.
               Zagotovo pa drugi tir železnice Divača–Koper, kjer je bilo v zadnjih tednih veliko
               govora o cenovnem prevrednotenju ocenjene vrednosti investicije – vemo, da je to
               projekt, ki ga je treba izvesti. Strateški položaj Luke Koper kot pomembnega
               evropskega pristanišča, logističnega centra je tisti, ki nas mora voditi tudi v
               povezavi z zagonom gospodarstva, v povezavi s pomembnostjo ohranitve statusa Luke
               Koper ter v povezavi z ostalimi strateškimi partnericami – v teh dneh, v petek in
               soboto na seji odbora za finance, smo večkrat govorili o Nemčiji.</p>
               <p>Tudi s strani Umarja je bilo predstavljeno, da na izvoznem področju že gremo v trende
               gospodarske rasti. Predvidevanja so, da države evroobmočja že imajo trend gospodarske
               rasti na ravni 1 %. Zagotovo bo šla zadeva navzgor. Naš interes je, da vse te
               komparativne prednosti, ki jih imamo, in geostrateške prednosti Republike Slovenije
               zadržimo, predvsem zato, da naše gospodarstvo, zagon gospodarstva, podjetništva,
               obrti, turizma, ki so mu tudi namenjena sredstva, kmetijstva in regionalnega razvoja
               peljemo v smeri, ki bo zagotavljala tudi željo podjetij po nadaljnjem razvoju, po
               namenjanju sredstev za raziskave in razvoj, in predvsem, da se trendi obrnejo v smeri
               gospodarske rasti. Danes so občine tiste, ki so generatorji regionalnega razvoja,
               tudi investicij, velikih investicij, infrastrukturnih investicij, kohezijskih, in
               dostikrat je to izvedljivo in izvedeno predvsem s koriščenjem sredstev iz evropskih
               skladov. Če pogledamo spremembo proračuna za leto 2014, ugotovimo, da bomo iz
               Evropske unije dobili za cca 210 milijonov evrov več, in v proračun Evropske unije
               bomo vplačali za 34 milijonov evrov manj, kot je bilo v lani sprejetem proračunu za
               leto 2014.</p>
               <p>Imamo cilj vzdržnosti proračuna, ohranjanja socialne države. Želimo si čim bolj
               uspešnega črpanja evropskih sredstev, vlaganja v raziskave in razvoj. Ta vlada ima
               odgovorne in pomembne naloge, ki se jih žal v času prejšnjih vlad ni uspelo izvesti:
               zagotovitev javnofinančne stabilnosti, sanacija bančnega sistema. Vse nas zelo
               zanima, kaj bodo pokazali bančni stresni testi. Fiskalna konsolidacija je tudi ena od
               pomembnih nalog, vendar ko govorimo o fiskalni konsolidaciji ali, po domače, o
               davkih, kar je bolj razumljivo ljudem, smo na odboru za finance imeli priložnost
               slišati naštevanje, koliko davkov je bilo uvedenih tudi v času prejšnje vlade. Po
               napovedih Umarja bodo pripravljeni ukrepi pripeljali do ponovne gospodarske rasti,
               kar je realno in možno v letu 2015. Gospod Vasle je uvrstil potek sanacije bančnega
               sistema in gibanja javnih financ med negativna tveganja, dogajanja v mednarodnem
               okolju pa med pozitivna tveganja.</p>
               <p>Ravno Nemčija kot pomembna poslovna partnerica Republike Slovenije je danes v trendu
               ponovne gospodarske rasti. Kljub temu, da že imajo vzpostavljen red na področju
               nepremičnin, že imajo uveden davek na nepremičnine, in ljudje v Nemčiji plačujejo
               davek na nepremičnine, tudi upokojujejo se starejši, vendar na gospodarskem delu je
               zaznati gospodarsko rast, in to je tudi pozitivna nota za Republiko Slovenijo in naše
               gospodarstvo, ki se veliko povezuje s članicami Evropske unije. Za zaključek, kot je
               danes predstavila predsednica Vlade, naj se politika, ki deli ljudi, dokončno umakne
               politiki povezovanja. To si želijo državljanke in državljani Republike Slovenije.
               Stremimo k Sloveniji solidarnih državljank in državljanov, k pošteni državi in
               pravični družbi.</p>
               <p>Predlog sprememb proračuna za leto 2014 bom podprla.</p>
            </sp>
            <sp xml:id="SDZ6-Izredna-47-2013-11-11.sp101">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Naslednji ima besedo gospod Jerko Čehovin.</p>
            </sp>
            <sp xml:id="SDZ6-Izredna-47-2013-11-11.sp102">

               <speaker>JERKO ČEHOVIN (PS PS):</speaker>

               <p>Hvala lepa, gospod predsednik. Lep pozdrav vsem kolegicam in kolegom, ministru in
               obema državnima sekretarjema!</p>
               <p>Vsaka razprava o proračunu je lahko politična, lahko je strokovna, lahko je vsebinska
               ali je pa kombinacija enega in drugega. Še zlasti, kadar gre za tako imenovano
               spremembo proračuna, ko ne gre za oblikovanje novega proračuna, ampak za popravek
               tistega, kar je bilo že sprejeto in je treba popraviti zaradi tega, ker se je
               pokazalo, da nekatere stvari ne držijo oziroma da je treba tako pri gabaritih kot
               tudi pri temeljih nekatere stvari spremeniti. Da ne bo pomote, ne očitam, da
               popravljamo ta proračun, ki ga je pripravila prejšnja vlada in približno pred enim
               letom sprejel parlament oziroma takratna koalicija. Marsikatere stvari v njem so
               dobre, vendar pa nekatere enostavno ne držijo. Predvsem ne želim podleči neki
               evforiji napovedovanja <q>"apokalipse zdaj"</q>, ki se bo zgodila hipoma in je že tukaj pred
               nami. Mislim, da temu ni tako.</p>
               <p>Kadar govorimo s tem političnim jezikom, ko opozicija pravi, da je vse zanič,
               koalicija pa, da je vse dobro, ne eni in ne drugi ne govorimo resnice. Verjetno je
               resnica nekje vmes, ampak kljub temu se moramo vsi zavedati, da je enostavno
               dokument, ki je sicer najpomembnejši dokument sleherne vlade v letu, treba
               pripraviti. Ta je pripravljen in, kot smo že slišali, da ne bom teh zadev ponavljal,
               ker sem tudi sam že malo utrujen od venomer ponavljajočih se tem, trditev, da je ta
               proračun nerealen in tako dalje. Dejstvo je, da če govorimo tako, potem je tudi
               nerealna osnova oziroma je lahko originalni proračun, ki je bil pripravljen, tudi
               nerealen. Lepo je to prej povedala državna sekretarka, ko nam je vsem dala vedeti, da
               so bili davčni prihodki v originalnem proračunu za 100 milijonov višji, kot so pa v
               sedanjem popravku proračuna, s to razliko, da v originalnem proračunu enostavno ni
               bilo sprejetih orodij za doseganje davčnih prihodkov. Mislim, da tudi tej vladi ni
               bilo nič kaj lepo, da je morala poseči, ko je to ugotovila, po nekaterih orodjih, da
               zadeva kolikor toliko stoji.</p>
               <p>Veliko je bilo prejšnje dni govora glede davka na dohodek pravnih oseb. To je tipičen
               primer, kako znamo stvari zaviti v zlat ali pa srebrn staniol, kot komu paše. V
               originalnem proračunu je bilo tega davka ob predvideni za 1 % nižji stopnji davka na
               dobiček planiranega v višini 488 milijonov. Po sedanjem popravku je to 421 milijonov.
               Kljub temu trdimo, da je zadeva nerealna, da ne stoji, da ne bo nikoli dosežena, in
               kljub temu, da je državna sekretarka mislim, da nam najmanj že desetkrat povedala,
               zakaj je temu tako, trdimo, da imamo prav, da ta davek ne bo dosežen in tako naprej.
               Saj nihče ne trdi, da bo dosežen, ampak prav zagotovo pa ne moremo trditi, da ni res,
               da kadar stopnja nekega davka pade s 23 % na 17 %, da je treba akontacije, ki so bile
               pobrane po višji stopnji, vračati. To je čisto osnovnošolska – niti ni matematika, to
               je navadna aritmetika. Trdimo nekaj, kar že vsak učenec v osnovni šoli ve in razume,
               za kaj gre. Politično nam pa to ne odgovarja in zaradi tega bomo rekli, da je
               proračun nerealen, da ne bo dosežen. Samo tega davka je toliko, ker govorite, da je
               novih davkov nabranih toliko in toliko. Pri novem davku je res, da je ta vlada
               dvignila davek na dodano vrednost, s to razliko, da ni bila nobena skrivnost, da je
               največja vladna stranka v svojem programu imela ta davek napovedan. Sicer ne v višini
               povečanja za 2 %, ampak v višini 1 %.</p>
               <p>Ko se je naredila inventura prevzema, bom rekel, proračunskih postavk prejšnje vlade,
               se je ugotovilo, da je treba nekoliko več dvigniti, in tukaj moram le popraviti, da
               temu ni tako, kot je prej gospod Tonin trdil, da nihče v Evropi tega davka ni
               dvignil. Ni res. Recimo, samo Italija ga je dvignila trikrat. Nazadnje ga je dvignila
               pred enim mesecem z 21 na 22 %. Po drugi strani pa je tudi res, da na gospodarstvo
               dvig tega davka, še zlasti, ker imamo pretežno izvozno gospodarstvo, nima takšnega
               učinka, kot ima učinek na končno potrošnjo, pri čemer moram le povedati, da je večina
               slovenskih trgovcev vsaj do sedaj ta davek obračunala v breme svojih prihodkov
               oziroma svojega dohodka in bistveno ni povečevala cen. Tukaj ni bilo bistveno
               dvignjenih cen. Po drugi strani pa izvoznemu gospodarstvu, kot rečeno, celo koristi,
               da ima višje stopnje davka, kar potem tudi več refundira oziroma poračunava z
               vstopnim davkom. Te stvari niso tako strahovito hude, kot se poskuša prikazati.</p>
               <p>Drugi davek, ki ga je ta vlada pripravila, je ta famozni davek na nepremičnine. O tem
               ne mislim danes veliko govoriti. Mislim, da nekateri ljudje tukaj dobro vedo, v čem
               je problem. Problem je enostavno, ker se je razširila osnova za pobiranje tega novega
               davka, kajti imeli smo vrsto sektorjev ali, če povem drugače, vrsto lokalnih
               skupnosti, ki nadomestila za uporabo stavbnega zemljišča sploh niso uvedle, ga niso
               imele ali pa je bil tako majhen, da je bil zanemarljiv. Kaj to pomeni? Pomeni, da so
               odgovorni ljudje za lokalno samoupravo v teh občinah od županov občinskih svetov
               pogruntali, ob velikem sufliranju tudi določenih političnih struktur, političnih
               strank, da nima smisla uvajati nadomestil za uporabo stavbnega zemljišča, ker bodo
               tako ali tako dobili izravnavo iz državnega proračuna. Zakaj bi se župan zameril
               svojim ljudem, svojim volivcem, če lahko pričakuje od države, da mu bo primaknila
               razliko? Ko govorimo o pravičnosti, moramo povedati, da ni bilo pravično to, da smo
               nekateri, ki smo imeli relativno visoke stopnje davka oziroma nadomestila za stavbno
               zemljišče, plačevali ne samo svoja nadomestila, ampak smo posredno plačevali preko
               državnega proračuna tudi finančno izravnavo tistim lokalnim skupnostim, ki
               nadomestila za uporabo stavbnega zemljišča niso uvedle ali pa so ga uvedle manj, kot
               bi ga lahko. Vem, da bom dobil kontra odgovor, da so s tem privabljale
               investitorje.</p>
               <p>Sedaj je obratno. Tiste občine, kjer bodo sedaj plačevali manj davka, kot so prej
               plačevali nadomestila za stavbno zemljišče, bodo pozitivno konkurenčne in bodo rekle:
               pridite k nam, ker pri nas je davek nižji. V tem je <q>»catch«</q> vsega tega nesporazuma in
               te velike vihre, čeprav vam je primerka prej povedala, da bo tam, kjer je bilo
               nadomestilo uvedeno, sedaj razlika samo 3 evre v povprečju za eno povprečno
               stanovanje. Še enkrat govorim, to je statistika, da ne bo kaj narobe. Tu je ta
               razlika v višini tistih 200 milijonov, kar se bo nabralo v proračunu. Moram reči, da
               sam, priznam, nisem navdušen nad to rešitvijo. To je rešitev v sili zato, da se javne
               finance pokrpa, kajti veste, da v koaliciji ni bilo sporazuma oziroma ni bilo
               konsenza o tem, da bi uvedli tako imenovan krizni davek, ki bi prizadel predvsem tako
               imenovano aktivno prebivalstvo in družine, ki so aktivne, ki so tudi v tisti
               najpomembnejši, najboljši življenjski dobi z majhnimi otroci in sta oba starša
               zaposlena. Druga stvar je, kako nekateri gledamo na te zadeve, ampak rad bi rekel, da
               osebno smatram, da bi moral ta davek biti približno tako, kot je ZUJF, za določeno
               časovno obdobje, in potem bi se moral dejansko opredeliti tako, kot je sicer navada v
               Evropi, da je to predvsem davek lokalnih skupnosti. Vendar, kot rečeno, ta proračun
               želi biti ravno tisto, kar v opoziciji trdite, da ni. Želi biti bolj realen in hoče
               imeti tudi neke vire, iz katerih se bo ta proračun napolnil.</p>
               <p>Specifika slovenske krize je v tem, da je ta bolj, čeprav se marsikdo z menoj ne bo
               strinjal, kriza zasebnega sektorja kot pa zgolj proračuna. Zakaj to trdim? Trdim
               zato, ker je bilo v letih 2004–2008 vrženo v gospodarstvo 25 milijard evrov svežega
               denarja, predvsem v sektor gradbeništva in tudi v nekatere druge sektorje. Zlasti,
               kar pa je najbolj problematično, je bil preko bank ta denar porabljen za tako
               imenovano lastniško konsolidacijo, kar je slovenska različica <q>"prihvatizacije"</q>,
               balkanske prihvatizacije. Ni bil namenjen za produktivne namene in zato je tudi ta
               velik problem, ker smo prešli v to krizo z zastarelo produktivno bazo, in kdorkoli bi
               vladal, bi imel te probleme. To so strukturni problemi slovenskega gospodarstva. Z
               redkimi izjemami imamo zastarelo produktivno bazo z malo dodane vrednosti, in
               posledično je to stanje povzročilo, da imajo banke danes takšno luknjo, kot jo imajo.
               To je bilo možno samo ob spregi politike, bančništva in gospodarstva. Če te sprege ne
               bi bilo, če bi imeli normalno delujoče gospodarstvo, verjetno do tega pojava ne bi
               prišlo oziroma bi prišlo v majhni meri. Kar iz tega izhaja, je to, da je poleg
               sanacije bančnega sistema treba razdolžiti tudi gospodarstvo, vsaj nekatere
               najpomembnejše panoge oziroma podjetja.</p>
               <p>Brez sistematske razdolžitve gospodarstva se bo ta spirala samo nadaljevala. Nič ne
               bomo dosegli, če bomo imeli najbolj dokapitalizirane banke v Evropi in najbolj
               zadolženo gospodarstvo v Evropi. To stvar bomo morali razrešiti, in na to morda
               proračun ne daje odgovora, daje pa odgovore tisto, kar se mora še zgoditi. To je
               dejansko prenos upravljanja državnih podjetij pod eno kapo in profesionalizacija
               upravljanja teh podjetij. Za razliko od tistih, ki smatrate, da samo čista
               privatizacija reši ta problem, menim, da sama oblika lastnine ni toliko pomembna,
               ampak je bolj pomembna profesionalnost, apolitičnost in predvsem poštenost. V
               Sloveniji bi morali vsi skupaj začeti na glas razmišljati, da je vrlina to, da se ne
               krade. To bi morala biti prva maksima, ki bi jo morali dejansko, ne glede na
               politično barvo, na očitke ene in druge – ne sme se krasti. Ne more biti vrlina, da
               nekoga hvalimo, da se znajde, da je maher, da je mojster, in to honoriramo. To
               enostavno ne sme več biti vrlina v Sloveniji. Zato morajo pa tudi vsi narediti svoje
               domače naloge: gospodarstvo, gospodarska zbornica, pravosodje, predvsem pa – danes
               smo tukaj v parlamentu – politika. Poštena politika.</p>
               <p>Mislim, da bi to moralo biti izhodišče tega in ne to, da si med seboj očitamo, kdo je
               v katerem obdobju kaj naredil narobe, kdo je kaj mislil takrat, ko je to delal, zakaj
               je to naredil, ampak predvsem, da skupaj najdemo pot za izhod iz tega labirinta.
               Tukaj se mi zdi, da bi morali dati tudi zelo jasno sporočilo našim državljanom, našim
               ljudem, ki od nas ne pričakujejo samo medsebojnih obtoževanj, in ne samo, da
               govorimo, kdo je v kakšnem trenutku kaj vzel, čigav je bil kateri tajkun, kdo se s
               kom pozna, kdo se je s kom pogovarjal, kdo je komu segel v roko, ampak predvsem to,
               da spremenimo, in to iskreno spremenimo svoje obnašanje in svoje vedenje. Druga
               stvar, ki mora temu slediti, so pa tako imenovane reforme, o katerih je bilo danes že
               dosti govora. Osebno mislim, da je zelo pomembna ali pa celo ena najpomembnejših
               zdravstvena reforma. Prej ali slej nas bo čakal tudi popravek. Se opravičujem
               nekdanjemu ministru pokojninske reformice, ker mislim, da bo ta v kratkem morala
               doživeti nekatere spremembe.</p>
               <p>Nato so še reforme trga dela in še marsikaj drugega. Kako bomo do tega prišli, je
               vprašanje, ki ima polno neznank, ampak bolj kot neznanke mene pri nas in pri teh
               procesih, ki jih pri nas vodimo, moti to, da se vsaka družbena skupina, čim se čuti
               ogroženo ali prizadeto zaradi reform, takoj postavi na zadnje noge kot mačka s
               kremplji naprej, mi pa ne. To naj delajo drugi. Samo nas vidite. S tem ne bomo nič
               rešili. Tudi če bomo povsod imeli tak izrazit odklon oziroma averzijo proti vsem
               spremembam, bomo pristali na vzdrževanje sedanjega stanja, kar pa zagotovo ni dobro
               in ne bo dobro. Dragi kolegi in kolegice, malo več optimizma, malo več volje in
               energije v dejanske spremembe in malo oziroma dosti manj medsebojnega obtoževanja.
               Mislim, da stvari v Sloveniji niso še tako daleč, da se ne bi ob dobri in veliki
               politični volji ter pripravljenosti in sodelovanju razrešile.</p>
               <p>Proračun za leto 2014 oziroma bolje rečeno popravek proračuna, kakršenkoli je, bom
               podprl, ravno tako pa mislim podpreti tudi predsednico Vlade.</p>
            </sp>
            <sp xml:id="SDZ6-Izredna-47-2013-11-11.sp103">

               <speaker>PREDSEDNIK JANKO VEBER:</speaker>

               <p>Hvala.</p>
               <p>S tem so besedo dobili vsi, ki so bili prijavljeni v tem krogu za razpravo.
               Razpravljamo o splošnem delu predloga sprememb proračuna. Besedo želi najprej
               predstavnica Vlade mag. Mateja Vraničar.</p>
            </sp>
            <sp xml:id="SDZ6-Izredna-47-2013-11-11.sp104">

               <speaker>MAG. MATEJA VRANIČAR:</speaker>

               <p>Hvala lepa.</p>
               <p>V tem krogu razprave mi je bilo zastavljeno eno konkretno vprašanje in bi rada nanj
               odgovorila – v zvezi s črpanjem sredstev za infrastrukturne projekte pri Evropski
               investicijski banki. Slovenija že ima odprto kreditno linijo oziroma dogovorjeno
               pogodbo za kredit z Evropsko investicijsko banko v višini 500 milijonov evrov, in
               sredstva iz tega kredita je mogoče porabiti za plačilo slovenske udeležbe v okviru
               tistih infrastrukturnih projektov, ki se sicer financirajo iz evropskih sredstev.
               Mogoče je dogovoriti pomoč oziroma kredit EIB tudi za druge infrastrukturne projekte,
               vendar pa Evropska investicijska banka ne sofinancira majhnih projektov. Zaradi tega
               mora biti vsak projekt, ki želi konkurirati za te namene, vsaj v vrednosti 25
               milijonov evrov, podrobnosti oziroma posamezni elementi kreditne pogodbe pa se potem
               dogovorijo v odvisnosti od tega, za kakšen projekt gre, kakšni so časovni okviri
               črpanja teh kreditov. Lahko gredo vse tam do 20 let. Zaradi tega je kaj bolj
               konkretnega v zvezi s tem težko povedati.</p>
               <p>V drugih razpravah je bilo postavljeno nekaj konkretnih vprašanj oziroma trditev in
               bi rada na nekatere odgovorila oziroma vsaj postregla z nekaterimi podatki, čeprav so
               bila posamezna vprašanja naslovljena na predsednico Vlade. Verjamem, da bo v
               nadaljevanju lahko tudi s svojega vidika odgovore dopolnila oziroma jih nadgradila.
               Prva zadeva: očitek, da predlog proračuna temelji na napačnih makroekonomskih
               napovedih. Ta proračun temelji na jesenskih makroekonomskih napovedih, ki jih
               pripravlja Urad za makroekonomske analize in razvoj, tako kot vsako leto. Urad za
               makroekonomske analize in razvoj je tista institucija v Republiki Sloveniji, ki
               pripravlja makroekonomska izhodišča, na podlagi katerih se vsako leto potem
               pripravijo proračunske projekcije. Če druge institucije, bodisi slovenske bodisi
               tuje, pripravijo v nekoliko kasnejšem ali približno istem obdobju nekoliko drugačne
               ocene in svoje napovedi makroekonomskih okoliščin v Sloveniji, se nikdar do zdaj ni
               trdilo, da so napovedi urada napačne. So ene in druge in tretje napovedi, in se vse
               do določene mere razlikujejo potem, ko gledamo nazaj, kaj je bilo dejansko
               realizirano. Napovedi EBRD, Evropske komisije, IMF, Banke Slovenije in tudi napovedi
               Umarja se niso nikoli stoodstotno uresničile. Odstopanja so v mejah tega, kar je v
               stroki, ki se ukvarja z napovedovanjem ekonomskih tokov oziroma okvirov, normalno
               oziroma običajno.</p>
               <p>Postavljeno je bilo vprašanje, zakaj v proračun na odhodkovni strani ni vključen
               znesek odprave plačnih nesorazmerij, kakor je bila sprejeta oziroma postala
               pravnomočna sodba Upravnega sodišča, ki zahteva poplačilo te razlike v plači za
               obdobje od oktobra 2010 do maja 2012, in zakaj v proračunu niso predvidena sredstva
               za plačilo odškodnin za izbrisane za leto 2014. Zakon o poplačilu odškodnine
               izbrisanim v Državnem zboru še ni bil sprejet. Kakšna bo višina odškodnine, je v tem
               trenutku še neznanka. Upravni ali pa sodni postopki, na podlagi katerih bodo
               odškodnine dosojene, se bodo začeli tekom prihodnjega leta, in glede na vse neznanke,
               ki obstajajo v zvezi z višino teh odškodnin, je Vlada ocenila, da bo zagotovila
               sredstva v letu 2014 v okviru predvidenih globalnih odhodkov z instrumenti, ki jih
               ima na razpolago po zakonu o izvrševanju proračunov oziroma Zakonu o javnih financah
               – z notranjimi prerazporeditvami in racionalizacijami. Tudi sodba sodišča, ki je
               zaposlenim v javnem sektorju omogočila oziroma dodelila pravico, da dobijo poplačilo
               neizplačane razlike v plačah v zvezi z odpravo plačnih nesorazmerij je bila sprejeta,
               tik preden je bil predlog proračuna posredovan v Državni zbor, in v vmesnem času od
               1. oktobra do danes so tekli pogovori s sindikati, na kakšen način bo to izplačilo
               udejanjeno.</p>
               <p>Tudi kar se tega tiče, se je Vlada odločila, da se poplačilo ne bo izvršilo na
               podlagi individualnih izvršb, ampak bo organizirano na podlagi zakonske ureditve
               načina poplačila, in sicer v dveh obrokih. Prvi obrok naj bi bil poplačan najkasneje
               v februarju 2014 in drugi obrok najkasneje v januarju 2015. Sredstva za poplačilo bo
               moral zagotoviti vsak proračunski uporabnik oziroma vsak delodajalec, pri katerem je
               javni uslužbenec bil v tem obdobju, na katerega se nanaša poplačilo, zaposlen. Kot je
               bilo danes že omenjeno, to za državni proračun znese v skupnem znesku obeh obrokov
               med 80 in 100 milijoni evrov. 40 do 50 milijonov evrov letno bo zagotovljeno z
               ukrepi, ki nam jih daje na razpolago Zakon o izvrševanju proračunov Republike
               Slovenije za leti 2014 in 2015, ne predvidevamo pa, da bi zaradi poplačila tretje
               četrtine oziroma te razlike morali povečevati v globalni številki odhodke, kot jih
               predlagamo s tem proračunom. Prihodki iz naslova privatizacije. Tukaj bi bilo možno
               načrtovati na različne načine. Eden od načinov je, da teh prihodkov izrecno ne
               načrtujemo, vendar postopki od prodaje državnega premoženja tečejo, so v teku in v
               različnih fazah. Prihodki bodo pritekali v državni proračun v odvisnosti od tega,
               kdaj in na kakšen način bodo postopki prodaje dokončani.</p>
               <p>Uvajanje kakršnekoli številke med prihodke B bilance iz tega naslova bi lahko
               pomenilo pritisk na hitro zaključevanje prodajnih postopkov in s tem tudi na
               zniževanje cene, za katero je mogoče posamezno državno premoženje prodati, zato se je
               Vlada odločila, da teh prihodkov med načrtovanimi prihodki B bilance ne bo
               evidentirala, ampak bo sproti spremljala, na kakšen način se bodo postopki prodaje
               realizirali. Dejstvo je, da postopki prodaje tečejo nemoteno oziroma s tempom,
               kakršnega je ne nazadnje zastavil tudi Državni zbor, ko je potrdil seznam 15
               podjetij, ki so šla v prodajo. Ko bodo realizirani prihodki iz tega naslova in se
               bodo lahko porabili za namene, kot jih predvideva Zakon o javnih financah oziroma
               zakon o izvrševanju proračunov, bo tudi zadolževanje v prihodnje lahko na ta račun
               nižje. Sredstva, zagotovljena v B bilanci za sanacijo bank – kakršnokoli spreminjanje
               številk glede na to, kar smo predvideli že v rebalansu letošnjega proračuna, bi bila
               v tem trenutku špekulacija. Že v razpravah je bilo omenjeno nekaj številk, kolikšna
               bi lahko bila tako imenovana bančna lunja, katero od teh številk naj upoštevamo pri
               pripravi predloga proračuna. Po našem mnenju je primerneje, da teh špekulacij v
               proračunske dokumente ne vnašamo, ampak strpno počakamo, da bodo stresni testi
               končani, da bo končana ocena vrednosti tako imenovanih slabih terjatev, in potem
               ukrepamo.</p>
               <p>Predlogi rešitev so pripravljeni, vendar je treba z njimi počakati, dokler ne bomo
               točno vedeli, kakšen je ta razkorak, kakšna je ta luknja, in potem tudi brez
               razmišljanja, ali gre za 4 milijarde, 5 milijard, 3 milijarde ali za 1,2 milijarde,
               nastalo situacijo s konkretnimi ukrepi razrešiti oziroma predstaviti predlog rešitve.
               Siva ekonomija in očitek, da ni konkretnih ukrepov. Konkretni ukrepi se dogajajo na
               različnih področjih. Gotovo je najbolj viden in konkreten ukrep zapiranje posameznih
               lokalov, povečana kontrola na terenu. Prvi rezultati so vidni in bodo do konca tega
               meseca tudi analizirani in predstavljeni. Pri teh ukrepih, ki jih vidimo in jih lahko
               tudi medijsko spremljamo, gre samo za enega od segmentov boja proti sivi ekonomij. Ta
               je očem najbolj viden. V delu je cela vrsta drugih ukrepov, ki jih izvajata davčna in
               carinska uprava, pa niso obešeni na veliki zvon, ker morajo biti natančno proučeni
               številni dokumenti, pridobljene številne informacije, pa naj gre za tako imenovani
               davčni razkorak ali pa ugotavljanje, koliko sredstev je posamezna oseba prenesla iz
               slovenskega prostora na račune v tako imenovane davčne oaze, pri čemer od tega niso
               bili plačani davki. Zato se izvajajo postopki, da se ugotovi, kolikšen je dejansko ta
               del neprijavljenih dohodkov, in se od teh dohodkov tudi odmerijo dodatni davki. Ne
               nazadnje v ta okvir sodijo tudi ukrepi, ki pomenijo pospešitev postopkov izvršbe v
               davčnih postopkih, saj vemo, da se s hitrostjo izvršbe povečuje tudi verjetnost, da
               bodo davčni dolgovi dejansko poplačani.</p>
               <p>Gre za eno tistih področij, ki sem jih omenila že v svoji prejšnji intervenciji, da
               ne zahtevajo posega oziroma razprave v Državnem zboru, ampak zahtevajo ukrepanje na
               terenu. Teh ukrepov je veliko. Osredotočila sem se na tiste, za katere sta pristojna
               davčna oziroma carinska uprava. Lahko bi nadaljevala še z ukrepi, ki jih izvajajo
               druge inšpekcijske službe in tudi že dajejo prve rezultate. Upala sem, da se bom
               lahko izognila razpravi o davku na nepremičnine, dokler ne pridemo do te točke
               dnevnega reda, ampak očitno to ne bo mogoče. Že danes se pobere 192 milijonov evrov
               nadomestila za uporabo stavbnega zemljišča. Vendar pa v okviru te obdavčitve niso
               zajete določene nepremičnine zaradi sistemske narave nadomestila za uporabo stavbnega
               zemljišča, ki se nanaša samo na del nepremičnega premoženja, ne pa na vse
               nepremičnine. Nadalje niso zajeti vsi objekti in vsa zemljišča zaradi tega, ker so
               evidence, na podlagi katerih občine obračunavajo nadomestilo za uporabo stavbnega
               zemljišča, nepopolne. Z vzpostavitvijo registra nepremičnin, ki zajema vse
               nepremičnine, se fundus nepremičnin, ki bodo z Zakonom o davku na nepremičnine
               postale predmet obdavčitve, povečuje. To je del tega dodatnega prihodka, ki ga
               načrtujemo, ne samo povišanje stopnje krat dva, ampak tudi razširitev osnove, od
               katere se davek obračunava.</p>
               <p>Drugi segment, zaradi katerega lahko trdimo, da bo prišlo do povečanja prihodkov, je
               način določanja davčne osnove. Davčno osnovo so danes občine določale zelo različno.
               Niso vedno upoštevale tržne ali posplošene tržne vrednosti nepremičnin. Zdaj bo
               osnova za vse določena na enak način. Prihaja tudi do določenega povečanja stopenj
               glede na povprečne stopnje, kot jih poznamo v današnjem sistemu, vendar pa ne gre na
               vseh področjih za dvakratno obdavčitev. Razmere so zelo različne, odvisno od tega,
               katere nepremičnine med seboj primerjamo in po katerih občinah, ker so razlike v
               obremenitvah v tem trenutku tako velike. Dejstvo je, da se bo v nekaterih okoljih
               plačalo več davka kot doslej, ker so bile do zdaj obremenitve zelo nizke ali pa jih
               ni bilo. V drugih okoljih oziroma za druge segmente nepremičnin bo prišlo do
               razbremenitve, ker so bile sedanje obremenitve zelo visoke. Toliko v tem trenutku
               samo na splošno o davku na nepremičnine.</p>
               <p>Mogoče samo še to opozorilo. Veliko kritik smo v dosedanjih razpravah v zvezi z
               davkom na nepremičnine slišali na račun določanja posplošene vrednosti nepremičnin.
               Tukaj gre za dve okoliščini, ki jih je treba nujno med seboj ločiti. Ena je
               ustreznost modelov vrednotenja, za katere sta odgovorni Vlada in Geodetska uprava.
               Druga je pa, ali so pri popisu bili zagotovljeni ustrezni podatki, na podlagi katerih
               so bili modeli množičnega vrednotenja uporabljeni. Za te podatke so odgovorni
               lastniki in ne, kot je bilo omenjeno v eni od razprav, nestrokovni ocenjevalci.
               Lastniki so tisti, ki morajo zagotoviti, da so v registru nepremičnin zagotovljeni
               točni in popolni podatki vsake nepremičnine. Hvala lepa.</p>
            </sp>
            <sp xml:id="SDZ6-Izredna-47-2013-11-11.sp105">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Ker je bila še izražena želja za razpravo k splošnemu delu, odpiram prijavo na
               razpravo. Prijavljeni so štirje razpravljavci. Prvi ima besedo gospod Matjaž
               Zanoškar.</p>
            </sp>
            <sp xml:id="SDZ6-Izredna-47-2013-11-11.sp106">

               <speaker>MATJAŽ ZANOŠKAR (PS PS):</speaker>

               <p>Hvala, spoštovana predsedujoča. Spoštovani državne sekretarke in državni sekretarji,
               kolegice in kolegi!</p>
               <p>Sestava proračuna in rebalansa je kar del umetnine. Je umetnost, ki pride do izraza v
               taki situaciji, v kakršni se država nahaja. Načrtovalcem bi lahko rekel samo izraze
               hvaležnosti in čestitk, da so spravili ta dokument do take mere, ki izraža vzdržnost
               za leto 2014 in leto 2015, v teh težkih pogojih pa ravno tako izraža tudi neko
               zadovoljstvo pri zmanjševanju tega primanjkljaja na 3 oziroma 2,5 %. Ob vsem tem in
               celotni situaciji pa lahko potrdimo še to, da ohranja socialno plat slovenske države.
               Danes je bilo veliko govora, veliko pripomb, veliko atak, ki smo jih slišali s strani
               opozicije, in veliko kritik na ta proračun, vendar ne moremo in ne smemo mimo tega,
               da skupaj ugotovimo, da se nekateri pomembni parametri naše države, gospodarstva in
               ekonomskega sistema izboljšujejo. To izboljševanje samo po sebi ima že razlog za
               optimizem za naprej. Če bi slikovito ocenil našo državo pred več kot pol leta, ko jo
               je vodila neka druga politična opcija oziroma druga vlada, potem bi lahko primerjal
               to z ladjo Concordia, ki je nasedla. Po tem je celotna posadka poskakala z ladje, s
               kapitanom vred. Sedaj sedi na obrežju in nagaja tem, ki hočejo Concordio postaviti
               zopet na svoje mesto in zapluti z njo naprej. Ob tej razpravi proračuna mi je
               popolnoma odveč vtikanje vseh količkov v kolesja tistih, ki načrtujejo v dobri veri,
               da bodo načrtovali tako, da bo naša država imela neko prihodnost in v prihodnosti
               izplula iz teh vod, v katerih se nahaja.</p>
               <p>Mnogokrat sem bil prisoten, ko se je obravnaval proračun, in mnogokrat sem tudi
               pritisnil na gumb za sprejetje ali nesprejetje proračuna. Vsak proračun in vsak
               rebalans mi je ustvarjal upanje, da potrjujem dokument, ki bo pomemben in bo prinesel
               neko prihodnost za našo državo. Vendar me je v tem obdobju še vsak tak dokument
               razočaral. Te dokumente so sestavljale drugačne vlade in druge vlade. Dokument, ki je
               danes na mizi, za leti 2014 in 2015 je sestavljala absolutno drugačna vlada, druga
               vlada, in zaenkrat nimam razlogov, da ji ne bi zaupal. Zaenkrat me je prepričala v
               to, da ji je vredno zaupati. Vsaj to, kar je v teh dobrih pol leta naredila, je
               vredno pohvale in daje upanje za naprej in za našo prihodnost. Proračun bi lahko bil
               boljši. Danes ga nihče ni izrazito pohvalil, vendar je to realna možnost, ki jo lahko
               neka vlada postavi na plan in na dan in da v razpravo in v potrjevanje. To so naše
               realne možnosti. Dobro bi bilo, da ne bi uvajali davkov, da bi delili denar za tisto,
               kar se mora, kar je potrebno, in tisto, kar ni potrebno, vendar davek na nepremičnine
               ni najbolj krut.</p>
               <p>Največji davek, ki ga plačujemo in ki ga tudi vkomponiramo v ta rebalans in proračun,
               je davek naše preteklosti – to, kar so predhodne vlade naredile, to, kar se je skrilo
               oziroma odteklo in pronicalo v celotnem bančnem sistemu. Davek, ki ga plačujemo za
               vse tiste okostnjake, ki so popadali iz omar takrat, ko je nastopila vlada Alenke
               Bratušek. Vsak tak okostnjak ima svoje ime, in vsak tak okostnjak je vreden nekaj
               milijonov. Za vsakega tega okostnjaka se ve tudi lastništvo, tudi za lastnike vemo.
               Vendar sem prepričan, da je danes prav, da bolj optimistično razpravljamo o tem,
               čeprav ne moremo mimo tega, da so ti okostnjaki veliko breme, ki zavira še bolj
               dinamično in bolj racionalno oblikovanje proračuna in rebalansa. Moti me mogoče ena
               stvar. Zaključujemo finančno perspektivo za obdobje 2007–2013. Imeli smo na razpolago
               denar Evropske unije. Ta denar smo slabo črpali in smo ga slabo počrpali, ampak tudi
               vlada v tem pol leta ni mogla narediti nekih čudežev in počrpati še več, kot je,
               čeprav se trendi tudi tu kažejo v pozitivni luči.</p>
               <p>Kar je bilo, je bilo. Država ni uspela implementirati tega denarja v tiste sfere,
               kjer bi ga oplajali in dali nazaj rezultate z neko dodano vrednostjo, vendar je
               priložnost – od leta 2014 naprej se začne nova finančna perspektiva. Prepričan sem,
               da bo Vlada s takim načrtovanjem in tudi z zelo smotrnim spremljanjem vseh teh
               stvari, priložnosti in možnosti naredila vse, da bo tudi v tem obdobju počrpala čim
               več denarja, ga usmerila v tiste sfere, ki bodo dajale nazaj bodisi v obliki delovnih
               mest bodisi v kakšnih drugih bonitetah, ki jih je naša država potrebna. Nekatere
               razprave so bile na robu kulturnega nivoja, nekatere razprave so temeljile na
               neuspehih prejšnjih vlad, tako kot na primer razpravlja ljudska stranka o tem, da
               gospodarska rast ni dobra, da ni v redu. Seveda ni v redu! Vendar smo v času ministra
               Žerjava velikokrat ravno v naši stranki, Pozitivni Sloveniji, spodbujali k
               razširjenim razpravam o tem, kaj se na področju gospodarstva dogaja. Takrat je
               minister govoril o 200 ukrepih za gospodarstvo, od katerih pa na žalost noben ni
               prijel. Vendar danes taista stranka, iz katere je prihajal minister za gospodarstvo,
               zna podariti toliko nasvetov, toliko receptov, toliko napotkov za našega ministra, da
               je to nepopisno. Ne vem, ali je imel res tako nesrečno roko ali je bilo teh 200
               ukrepov samo na papirju – papir pa vemo, da vse prenese. Distanciram se od vseh teh
               razprav, pri čemer pa moramo ugotoviti, da ima tudi opozicija kakšno dobro stvar, ima
               kak dober predlog, ki zanesljivo naleti na poslušnost oziroma odobravanje, in sem
               prepričan, da ga bodo načrtovalci s pridom izkoristili in uporabili.</p>
               <p>Vse dobro na pot nadaljnje obravnave obeh dokumentov za leti 2014 in 2015. Seveda jih
               bom potrdil. To ni treba posebej poudarjati, ker je to moja vlada, ker je to naša
               vlada, ker je v tej situaciji našla najboljše rešitve, ki se jih je sploh najti dalo,
               in prepričan sem, da bo v prihodnje ta dokument dal neke rezultate, ne tako kot
               dosedanji, ki so puščali neke vrzeli, ki so puščali neke posledice, za katere bomo
               plačevali mi in še naši zanamci. Tako da upam, da bo ta dokument tudi v taki luči
               dosegel neko soglasje, ki bo potrebno za implementacijo za naprej. Hvala.</p>
            </sp>
            <sp xml:id="SDZ6-Izredna-47-2013-11-11.sp107">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Marko Pavlišič.</p>
            </sp>
            <sp xml:id="SDZ6-Izredna-47-2013-11-11.sp108">

               <speaker>MARKO PAVLIŠIČ (PS DL):</speaker>

               <p>Hvala za potrpljenje in hvala za besedo.</p>
               <p>Preko javnega sektorja, preko javne porabe v veliki meri izvajamo to, kar imamo v
               ustavi zapisano: <q>»Slovenija je pravna in socialna država.«</q> Vendar se je ob tem treba
               vprašati, kaj pomeni, da je država socialna, kaj pomeni, da nudimo državljanom
               socialno varnost. Ali je to tista varnostna mreža, ki nas ujame, ko se spotaknemo, ko
               zbolimo, ko ostanemo brez službe, ko nas prizadenejo poplave ali potres? Takrat je
               prav, da ta varnostna mreža obstaja. Vendar moramo ob tem paziti, da ne zaidemo v
               neko drugo socialno oziroma bolje rečeno socialistično državo, kjer ni varnostne
               mreže, ampak pokrovka, ki skrbi za to, da vsi ostanemo v istem kotlu, kjer državljani
               niso stimulirani dobro delati, ker jih tisti, ki pogleda čez rob kotla, dobi po glavi
               in ga ostali potegnejo nazaj dol, kjer je vrednota biti enak, pa čeprav lačen, gol in
               bos, kjer uspešne tlačimo nazaj, predvsem z visoko obdavčitvijo dela. Bodimo realni.
               Gre za prehodni proračun. Prehodni do česa, je pa vprašanje, na katerega ne vem
               odgovora. Morda le do zaključka stres testov bank, morda do novega zadolževanja v
               začetku naslednjega leta, morda do naslednje ocene Evropske komisije. Nič radikalnega
               ni v tem proračunu, da bi ga lahko označili drugače kot prehodnega. Prihodki in
               odhodki ostajajo več ali manj na enaki ravni.</p>
               <p>Marsikdo bi v tem proračunu želel videti še marsikaj, če ne že umetnega otoka, pa
               vsaj lunapark. Tega notri ni, in prav je tako. Lepo se slišijo keynesianske ideje o
               tem, da država s svojim trošenjem lahko prežene recesijo, tako kot kurentovanje
               prežene zimo. Če bi bilo tako enostavno, potem na svetu ne bi bilo recesij. Ob prvih
               znakih bi država odprla svoje pipice, in recesija bi bila rešena, vendar temu ni
               tako. Višje trošenje države v primeru Slovenije pomeni predvsem višje zadolževanje.
               Zadolževanje, ki nam pobere že cca 10 % celotnega proračuna. Pot iz recesije preko
               državnega trošenja žal spominja na Lažnivega Kljukca, ki je sam sebe za lase potegnil
               ven iz močvirja, pa naj bo vir za to trošenje bodisi zadolževanje bodisi višji davki.
               Naša vlada je veliko naredila na odhodkih – tista prejšnja, prva naša vlada. Druga
               naša vlada je več naredila na davkih, čeprav smo tudi v prejšnji marsikaterega
               dvignili. Me pa veseli, da smo s tem nehvaležnim delom sedaj zaključili.</p>
               <p>Davčna stabilizacija je točka, o kateri se več ne pogajamo, niti pogovarjamo ne. Je
               dejstvo in obljuba, na katero vežem svojo zaupnico Vladi. Ob tem, ko se pogovarjamo,
               kaj je naredila ena vlada in kaj je naredila druga vlada, je zelo malo besed o tem,
               kaj je naredila tista vlada, ki bi prva morala ustrezno odreagirati na svetovno
               finančno krizo. Zelo malo besed, ker je zelo malo naredila, pa še tisto, kar je
               naredila, je naredila v popolnoma napačno smer. Že prejšnja vlada je plačevala ceno
               tistega nedela in tudi ta ga mora. Ob tem pa vseeno ne morem spregledati dejstva, da
               vsaka menjava vlade zahteva svoj davek. Le-ta je malce nižji, če se za novo vlado,
               morda tehnično, zmenimo brez volitev, in precej višji, če se zmenimo z volitvami. Ta
               proračun je plan A. Na seji odbora je bilo omenjeno, da potrebujemo tudi plan B, in
               strinjam se. Lepo bi bilo, če bi Vlada pripravila tudi plan B, kaj bomo naredili,
               kako bomo reagirali, če se zadeve navkljub vsemu naporu ne bodo gibale v pričakovano
               smer. Plan B potrebujemo tudi zato, da se bomo vsi koalicijski partnerji zavedali,
               kaj pomeni odstopanje od začrtane poti, kaj pomeni zavlačevanje in metanje polen pod
               noge pri privatizaciji, iskanje všečnosti in kratkoročnih koristi namesto resnih
               reform, ki edine dolgoročno lahko normalizirajo našo državo. Obljuba davčne
               stabilizacije meni osebno zadošča, da počakam do konca obdobja, ki smo si ga v tej
               koaliciji zastavili, da realiziramo koalicijski dogovor. Po enem letu Vlade, čez par
               mesecev, bomo znova imeli prijeten razgovor s predsednico Vlade in znova glasovali o
               tem, ali ji še zaupamo. Želim si, da bi takrat lahko še z večjim zaupanjem, če ne
               celo z veseljem, to potrdil. Pa ne zaradi nje ali njene oziroma naše vlade, ampak
               predvsem zaradi državljank in državljanov, ki si zaslužijo stabilno in spodbudno
               okolje za svoje življenje in razvoj. Hvala.</p>
            </sp>
            <sp xml:id="SDZ6-Izredna-47-2013-11-11.sp109">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Jože Tanko.</p>
            </sp>
            <sp xml:id="SDZ6-Izredna-47-2013-11-11.sp110">

               <speaker>JOŽE TANKO (PS SDS):</speaker>

               <p>Hvala lepa za besedo. Spoštovani kolegice in kolegi, predstavniki Vlade!</p>
               <p>Danes je bilo že v uvodni obrazložitvi povedano in potem še velikokrat ponovljeno, da
               Vlada s tem proračunom povišuje zneske za investicije za 80 %. Če pogledam sprejeti
               proračun in rebalans proračuna, je razlike v seštevku investicij in investicijskih
               transferjev samo 18 milijonov evrov oziroma 1,5 % glede na sprejeti proračun, ki ga
               je pripravila prejšnja vlada, pa pravite, da je nerealen. Če primerjate
               neprimerljivo, domnevo o realizaciji letošnjega proračuna s popravki, potem bo morda
               dejansko ta številka, vendar ko govorimo o rebalansu, ko govorimo o tem, koliko je
               kakšna vlada čemu namenila, potem je prav, da primerjamo primerljive zadeve –
               sprejeti proračun, načrt za 2014 in popravljen načrt za 2014. Če pa je problem v
               tekoči realizaciji proračuna, potem ste pa že 7 mesecev na vladi in upravljate s
               proračunom, načrtujete, realizirate in tako naprej. Ne morem verjeti, da bi Vlada
               povečala investicijske izdatke za 80 %, če vidimo, da se kapitalne investicije,
               transferji za ceste in železnice, znižujejo za 100 milijonov evrov. 100 milijonov
               evrov je teh zadev v tem, kar ste predlagali, manj, in predlagamo sedaj amandmaje, da
               bi te postavke dali na raven sprejetega proračuna oziroma proračuna, ki ga je
               pripravila ena izmed prejšnjih vlad. Tako da se mi zdi to zelo poceni in neodgovorno,
               da ste tisti, ki ste predstavljali proračun in spremembe, zadevo zlorabili, in niste
               na pravi način in primeren način te zadeve razložili.</p>
               <p>Druga stvar – problem se mi zdi v tem, da imamo tudi za ta proračun kakšne amandmaje,
               ki so povezani z realizacijo podpisanih pogodb. To se pravi, da če investicijski del
               proračuna letošnjega leta ne bo realiziran v predvidenih višinah, je problem tudi v
               tem, da se zmanjšujejo oziroma zavira črpanje podpisanih pogodb na osnovi, ne vem,
               evropskih sredstev in še česa. Naslednja stvar, kar se mi zdi po svoje tudi problem,
               in tu bi prosil za pojasnilo ministra, so ti dodatni vložki v gospodarske družbe.
               Tukaj je povečanje kapitalskih deležev v javnih podjetjih in družbah, ki so v lasti
               države in občin, za skoraj 200 milijonov evrov. Iz skoraj nič na 200 milijonov evrov.
               Zanima me, katera so ta pomembna povečanja kapitalskih deležev, čemu so namenjena in
               tako naprej. Pričakujem tudi pojasnilo glede tega prvega dela – ali je to povečanje
               investicijskih zadev res 80-odstotno ali je samo 1,5-odstotno, če primerjamo
               primerljive stvari, načrt na načrt, ali je pa, bi rekel, podrejeno tudi pri sprejetju
               tega proračuna vse čisti manipulaciji.</p>
            </sp>
            <sp xml:id="SDZ6-Izredna-47-2013-11-11.sp111">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Bi želel še kdo razpravljati? Vidim, da ja, zato odpiram prijavo za razpravo. Še
               vedno smo pri splošnem delu predloga sprememb proračuna za leto 2014. Prijavljeni so
               štirje razpravljavci. Prvi ima besedo gospod Franc Jurša.</p>
            </sp>
            <sp xml:id="SDZ6-Izredna-47-2013-11-11.sp112">

               <speaker>FRANC JURŠA (PS DeSUS):</speaker>

               <p>Hvala lepa za besedo, gospa podpredsednica. Lep pozdrav obema ministroma, državni
               sekretarki in državnemu sekretarju ter vsem poslankam in poslancem!</p>
               <p>Na samem začetku bom povedal, da bom spremembo proračuna, rebalans proračuna za leto
               2014 in proračun za leto 2015 podprl. Pa ne zaradi tega, ker je dober, ampak zaradi
               tega, ker je to kompromis možnega. Vsi tisti, ki smo v preteklosti sodelovali pri
               nastajanju proračunov na državni in lokalni ravni, vemo, da to ni enostavno. Še
               posebej pa ni enostavno v teh težkih razmerah, v situaciji, v kakršni smo, ker je v
               državi že nekaj časa recesija in povezano s tem tudi gospodarska kriza. Prihodkovna
               stran proračuna je tista, pri kateri opozicija opozarja, da je preveč davkov, in
               našteva vse tiste davke, ki jih je ta koalicija na čelu z Vlado sprejela. Mislim in
               prepričan sem, da bistvenih razlik ne bi bilo. Ker je prej kolega Marko govoril o
               prvi in drugi vladi, tega ne bom ponavljal. Verjetno tudi sedanja opozicija, če bi
               bila v vladi, ne bi imela večjih manevrskih možnosti in bi prihodkovno stran
               proračuna polnila s tako obliko, kot to počenja ta vlada oziroma ta koalicija, mogoče
               z nekaterimi manjšimi niansami.</p>
               <p>Tukaj mislim predvsem na dohodnino, davek od prihodkov pravnih oseb, DDV, trošarine
               ter davek na nepremičnine, o katerem pa danes ne bi želel posebej govoriti – nekateri
               ste to počeli –, kajti to točko dnevnega reda imamo kot posebno točko v prihodnjih
               dneh in bomo imeli še ogromno možnosti, da povemo, kaj dobrega in slabega prinaša ta
               novi davek, ki pa ni čisto nov, saj dobro vemo, da imajo razen ene občine z Goričkega
               vse ostale občine neke vrste davek na nepremičnine – to je nadomestilo za uporabo
               stavbnega zemljišča. Varčevati moramo in bomo tudi na javnih uslužbencih. Zmanjšali
               se bodo tudi investicijski izdatki. Žal so marsikdaj ti investicijski izdatki tisti,
               katere zmanjšujemo, in s tem ne naredimo tistega prepotrebnega gospodarskega zagona,
               predvsem za tiste, ki so vezani na gradbeništvo, kajti gradbeništvo je na nek način
               motor zagona gospodarstva na vseh ravneh. Izdatki ostajajo na isti ravni, raste pa
               strošek za obresti, o katerem smo danes že ogromno slišali. To pa je žal takrat, ko
               si pod vsakim pogojem prisiljen pridobiti si kredite za nemoteno delovanje države in
               sistema države kot takega.</p>
               <p>Poudariti pa moram vseeno eno zadevo, ki jo na nek način sami v Poslanski skupini
               Demokratične stranke upokojencev Slovenije največkrat omenjamo – to so pokojnine in
               regresi upokojencev ter istočasno tudi socialni transferji. Pokojnine se v zadnjih
               obdobjih res niso usklajevale. Tudi lansko leto smo jih uskladili za minimum oziroma
               bolje rečeno tega ne bi smeli omenjati, saj so nas upokojenci na nek način karali, da
               je šlo za en, dva evra na celoletni ravni. Kot sem že omenil, pokojnine ostajajo na
               isti ravni. Regres dobijo upokojenci na isti ravni kot v lanskem letu, in ta
               prispevek si štejemo tudi na nek način v naši poslanski skupini, saj smo na to
               najbolj opozarjali in tudi upravičeno opozarjali, saj ima veliko število upokojencev,
               276 tisoč upokojencev nižjo pokojnino od 500 evrov, in če bi na tem segmentu
               zmanjševali, bi si naredili še večje število obubožanih državljanov in državljank.
               Osebno mislim, da bi v bližnji prihodnosti morali na nek način sistemsko zarezati na
               različna področja javnega sektorja. Veste, vsaka vlada poskuša na tem segmentu nekaj
               storiti. A žal so vlade tudi v preteklosti premalo naredile.</p>
               <p>Če ne bomo sistemsko začeli urejati nekaterih zadev, enostavno ne bomo mogli reči, da
               imamo dober namen reševati državo pred situacijo, v kakršni je. Veste, nekateri
               kriteriji na področju javnega sektorja so dejansko neprimerni za čas, pogoje in
               trenutek, v katerem smo. Ne moremo si privoščiti nekaterih standardov, ki nas ogromno
               stanejo, situacija in kondicija države pa sta žal na takšni ravni, kot sta. Ko bomo
               to uredili, potem lahko čakamo tudi boljšo prihodnost. Velika neznanka in veliko
               brezno za proračun za naslednje leto je brezno, ki so ga povzročile banke v
               preteklosti. Za to ni krivo samo vodstvo bank, ampak so krivi tudi tisti, ki so
               najemali kredit, v vsakem primeru tudi tisti, ki so ga odobrili. Krivi so tudi tisti,
               ki tega niso raziskovali, tisti, ki niso dali ovadb in tudi tisti, ki niso sodili
               pravočasno. Vse tiste, ki so naredili v tem procesu napake, je treba enostavno in
               preprosto pripeljati pred roko pravice. Dokler tega ne bomo storili, državljani in
               državljanke ne bodo imeli občutka, da skrbimo za njih kot predstavniki tega ljudstva.
               Veste, če bi imel čarobno palico in možnost, da spreminjam ta proračun po lastni
               volji in presoji, verjemite, da bi v mnogih primerih postavke bistveno povišal, na
               drugi strani pa s težjim srcem znižal. Ampak tega manevrskega prostora enostavno in
               preprosto nimam, zato bom podprl, še enkrat povem, spremembo proračuna za leto 2014
               in proračun za leto 2015. Hvala lepa.</p>
            </sp>
            <sp xml:id="SDZ6-Izredna-47-2013-11-11.sp113">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima mag. Majda Potrata.</p>
            </sp>
            <sp xml:id="SDZ6-Izredna-47-2013-11-11.sp114">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica. Spoštovana gospoda ministra, državna
               sekretarka in državni sekretar, poslanke in poslanci!</p>
               <p>Uvodoma izrekam podporo predlogu proračuna za leto 2014 in hkrati dodajam, da so
               osnovne konture tega proračuna nastale v neki drugi vladi, ki jo je eden od
               poslanskih kolegov imenoval, da je to njegova vlada. Moram reči, da tiste vlade nisem
               ravno štela za skrbno izvajalko javnega interesa, vsaj kar zadeva šolstvo in kar
               zadeva znanost ter kulturo. Zato je bila moja razprava ob sprejetju proračuna zelo
               kritična, je pa tedanja opozicija zmogla to, da je menda prvič podprla proračun v
               zgodovini neodvisne Slovenije, da je podprla proračun zaradi tega, ker je bil pri
               obravnavi sprejet amandma, ki je visokemu šolstvu prinesel 16 milijonov, tako da bi
               visoko šolstvo s tem lahko preživelo študijsko leto kolikor toliko neokrnjeno. Ravno
               s tega zornega kota spremljam tudi popravek proračuna oziroma ta spremenjeni
               proračun, kot ga imamo pred seboj v obliki dopolnjenega predloga proračuna za leto
               2014.</p>
               <p>Danes je bilo izrečenih veliko očitkov na račun dopolnilne predstavitve proračuna. To
               me je utrdilo v prepričanju, da nekateri pričakujejo, da morajo slišati tisto, kar
               sami mislijo. Nikjer v poslovniku ni zapisno, kakšna mora biti vsebina dopolnilne
               obrazložitve. Zaradi tega je po mojem nedopustno s poslovniškimi predlogi posegati v
               obliko in vsebino dopolnilne obrazložitve. Vsakomur je prepuščeno, da v imenu
               predlagateljev stori, kot se je odločil. Če kdo iz predloga proračuna ne razbere
               usmeritve te vlade, potem mi je žal, da je ali preslišal ali zamudil razprave na
               delovnih telesih, kjer so zainteresirana delovna telesa obravnavala posamezna
               področja, posamezne dela proračuna. Če se spomnim vsaj teh – na štirih sem bila sama,
               tudi kot razpravljavka –, ni moj namen sedaj v celoti ponavljati že izrečeno, čeprav
               se je ta manira ponavljanja že izrečenega kar utrdila v Državnem zboru. Naj pa
               vendarle rečem, da je neke osnovne konture politike te vlade iz teh razprav in iz
               proračuna mogoče hitro spoznati, denimo to, kam ta vlada umešča izobraževanje v
               celotni vertikali. Umešča ga kot svojo prioritetno usmeritev, če gledam na to, koliko
               sredstev je namenjenih za izobraževanje, za znanost in za šport glede na druge
               segmente proračuna. Seveda bo kdo pogrešal izdatnejše investicije v športno
               infrastrukturo. Ampak če slovensko športno infrastrukturo primerjamo z evropsko
               športno infrastrukturo, športne površine glede na število prebivalcev, potem se nam
               utegne v naslednji finančni perspektivi zgoditi, da ne bomo mogli pridobivati, da ne
               bomo črpati finančnih sredstev zato, ker je standard, ki ga dosegamo s športno
               infrastrukturo, tako visok. Gre za investicije v javno športno infrastrukturo, ne v
               zasebno športno infrastrukturo.</p>
               <p>Čisto drugačna zgodba je pri telekomunikacijski infrastrukturi. Tu bo treba veliko
               storiti v prihodnje, če bomo hoteli stopiti v korak z Evropo, ker že zaostajamo na
               nekaterih področjih. Ampak kar zadeva javno šolstvo, se zadeve vendarle izboljšujejo.
               Vprašanje je, kakšni učinki bodo tistega znamenitega zakona, ki se mu reče ZUJF in za
               katerega so nekateri menili, da je pripravil tako dobro osnovo, ker je take velike
               prihranke prinesel. Treba bi bilo samo natančno preračunati, kaj je obetal, česa
               vsega ni prinesel in kaj vse je bilo treba poravnati zaradi tega, ker so bile z
               ustavno odločbo oziroma z odločitvijo Ustavnega sodišča nekatere stvari zadržane ali
               spoznane kot neustrezne rešitve. Druga stvar, ki je v zvezi z izobraževanjem,
               znanostjo in športom vredna omembe, je ta, da nekateri načrti v zvezi s spremembo
               zakonodaje vendarle omenjajo tudi zvišanje sredstev za to področje. Resda je pri tem
               treba računati tudi na večji delež sredstev za raziskovalno dejavnost iz zasebnih
               sredstev.</p>
               <p>Naslednje področje, ki se mi zdi, da nakazuje politiko te vlade, je področje sociale.
               Naj bo to skupno ime za marsikaj, kar sodi v področje socialne politike. Ne trdim, da
               so se socialni transferji pokazali v proračunu kot tisti, katerih višina bo rasla,
               ampak je vsaj zaustavljeno padanje sredstev za socialne transferje. S spremembo
               zakonodaje, ki je tudi že bila obravnavana na matičnem delovnem telesu, se tudi s
               prerazporeditvijo vendarle popravljajo nekatere zakonske določbe, ki niso bile dobre
               po prejšnjem Zakonu o uveljavljanju pravic iz javnih sredstev. Samo z dvema primeroma
               sem skušala pokazati, kako je tudi ob zelo neugodnih finančnih razmerah z usmerjanjem
               sredstev in pregledovanjem, kam se sredstva usmerjajo, mogoče razbrati, kakšna je
               politika Vlade. Izpustila sem – ne namenoma, ampak sem to pustila za konec – še neko
               področje, ki je bilo v prejšnji vladi zelo zanemarjeno. To je področje kulture. Ne
               morem reči, da bi bil trend padanja sredstev za kulturo popolnoma ustavljen, je pa
               vendarle na nekatera področja nekaj sredstev razporejenih tako, da so s
               prerazporeditvijo rešene najbolj kritične vrzeli v financiranju kulture.</p>
               <p>Tisto, s čimer ne morem biti zadovoljna, je, recimo, to, da je v strateških
               dokumentih za kulturo, za kakršnega štejem, recimo, Resolucijo o nacionalnem programu
               za jezikovno politiko ali pa Resolucijo o nacionalnem programu za kulturo, marsikaj
               brez konkretnih finančnih učinkov, ali bodo šele realizacije v posameznih letih iz
               proračuna pokazale, koliko bodo te strateške usmeritve dejansko uresničene. Tu se pri
               jezikovni politiki kaže moja zaskrbljenost, ali bomo lahko uresničili vse tiste dobre
               cilje in ukrepe, ki jih resolucijski dokument prinaša, če ne bomo hkrati s proračunom
               zagotovili ustreznih sredstev za uresničevanje, recimo, ukrepov za jezikovno
               opremljenost – tu mislim na financiranje slovaropisja v ožjem pomenu –, če vemo, kako
               nizki zneski so v proračunu namenjeni za promocijo slovenščine, kako bi bilo, če
               hočemo uveljaviti slovenščino kot učni jezik v visokem šolstvu, financirati
               slovenščino v izdatni meri, ker je treba zagotavljati tudi sredstva za prevode,
               lektorate in tako naprej. Ne bi šla v vse detajle, ampak če tega ne bomo zagotavljali
               ali podpirali s finančnimi sredstvi, bo vsakršno načelno zavzemanje za slovenščino
               kot uradni jezik in kot izobraževalni jezik tudi v visokem šolstvu, zgolj mrtva črka
               na papirju oziroma nek visokoleteč cilj, ki pa ne bo imel stvarne uresničitve. Ne
               trdim, da je vse v tem proračunu tako, da navdaja človeka z zadovoljstvom, je pa zame
               to vendarle stvaren proračun, ki bo pomagal po mojem tudi k streznitvi.</p>
               <p>Ko govorim o streznitvi, bi še na eno anomalijo rada opozorila. Marsikdaj je slišati
               kot nek nauk ali poduk, da je mogoče porabiti samo toliko, kolikor smo ustvarili, in
               da se ne smemo zadolževati. Zanimivo je, da se najglasnejši zagovorniki tega nauka
               hkrati upirajo vsakršnemu ukrepu, ki bi onemogočil zagotavljanje povečevanja sredstev
               za posamezne programe ali pa se upirajo temu, da se neki transferi, neki prihodki ne
               usklajujejo. Mislim, da gre marsikdaj za veliko sprenevedanje, razumem pa, da mora
               biti opozicija napadalna. Prav bi bilo, da bi bila še stvarna. Hvala.</p>
            </sp>
            <sp xml:id="SDZ6-Izredna-47-2013-11-11.sp115">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naslednja ima besedo gospa Maša Kociper.</p>
            </sp>
            <sp xml:id="SDZ6-Izredna-47-2013-11-11.sp116">

               <speaker>MAŠA KOCIPER (PS PS):</speaker>

               <p>Hvala lepa.</p>
               <p>Kot smo danes že večkrat slišali, je proračun eden najpomembnejših aktov vsakokratne
               vlade, in normalno je, da se vsakič ob sprejemanju opravi temeljita in tudi dolga
               razprava. Za nas, ki v parlamentu še nismo dolgo, je vedno znova presenečenje, ko
               poslušamo argumente, ki se v takšni razpravi pojavljajo s strani opozicije.
               Opozicija, tudi to je bilo že večkrat rečeno, mora biti kritična, mora opozarjati na
               napake, mora bdeti nad vsakokratno pozicijo, želeli pa bi si, da je vsaj malo bolj
               konstruktivna in da vsaj malo bolj vzame v račun situacijo, v kateri se sprejema ta
               konkretni proračun. Konkretni proračun, kot je bilo v zadnjih dneh na zelo dolgih
               razpravah na odboru v petek in soboto in tudi danes že večkrat poudarjeno, je
               umetnost možnega. V dani situaciji si prizadevamo za neko javnofinančno
               konsolidacijo, neko vzdržno finančno stabilnost države, po drugi strani pa želimo in
               spodbujamo ukrepe za gospodarsko rast ter ob vsem tem želimo še ohranjati socialno,
               pravično in tudi pravno državo.</p>
               <p>Najlažje je posamezne ukrepe trgati iz konteksta, jih kritizirati, si želeti več tega
               ali onega ali pa se postaviti samo na stališče ene interesne skupine in si
               prizadevati za njene interese. Velika umetnost pa je vse te interese združiti in
               sestaviti v neko logično celoto, in to v situaciji, če povem še bolj poenostavljeno,
               ko je proračunska blagajna prazna in ko zadolževanje praktično ni več mogoče. Če v to
               proračunsko blagajno ne bomo pripeljali novih sredstev, čez en mesec ne bo več
               pokojnin, socialnih transferjev, plač za javne uslužbence, otroških dodatkov in vsega
               ostalega. Če se bomo želeli zato, da bi to blagajno napolnili, zadolževati, bo to v
               tem trenutku praktično nemogoče ali pa se bomo zadolževali po obrestni meri, ki je
               praktično ni mogoče pokriti. Za to realnost ni in ne moreta biti krivi ta vlada in
               Pozitivna Slovenija. To poudarjam vedno znova in bom vedno znova poudarjala. Ne
               moremo in ne želimo po 6 mesecih vladanja prvič v zgodovini prevzeti odgovornost, da
               je ta država tam, kjer je. Enostavno ne želimo prevzeti odgovornosti. 6 mesecev
               delamo vse, kar je v naši moči, za to, da bi ta barka splavala, da bi se obdržali nad
               vodo ali, kot je rekel minister za finance, da bi se to letalo dvignilo iz strmega
               padca. Pri tem si ne želimo pomoči, bog ne daj, opozicije – čim manj nam pomagajte,
               prosim, če so ti ukrepi, ki so bili do sedaj, pomoč –, ampak vsaj korektnosti pri
               nekaterih navedbah. Nekatere navedbe v tej vaši razpravi res niso korektne.</p>
               <p>V situaciji, v kateri smo, smo tudi zaradi ravnanja vaše in prejšnjih vlad. Začeli
               smo z rebalansom prejšnjega proračuna ob 800-milijonski luknji in nadaljevali ob
               številnih kadavrih, pravi naš poslanec Jerko Čehovin, ki padajo iz omare – ne
               okostnjakih, ampak kadavrih. Očitno se bo ta vlada srečevala s prav vsemi problemi,
               ki so se nakopičili v zadnjih letih slabega upravljanja države. Ne samo, da bomo
               očitno mi tisti, ki bomo zagrizli v oreh izbrisanih, ta trdi oreh, ki se vlači po
               naših predalih in kuloarjih že skoraj 20 let, ampak tudi marsikaj drugega. Tukaj sem
               stala in poln kufer ste me že imeli, ko sem opozarjala na tri protiustavnosti v tako
               imenovanem ZUJF, s katerim ste posegli v nekatere pridobljene pravice, in tudi to je
               nekaj, s čimer se mora – s konkretnimi odškodninskimi zahtevki – v že tako slabi
               situaciji ukvarjati ta vlada. Dalje, plačna nesorazmerja oziroma uravnavanje plačnega
               sistema in plačnih sorazmerij. Tudi to nas je doletelo, pa tega nismo pričakovali. Še
               nekaj je takih ukrepov, ki jih mora sprejeti ta vlada, ker do sedaj enostavno še
               nihče ni izbral moči, politične volje ali poguma, da bi to naredil.</p>
               <p>Ne bom govorila o Zakonu o davku na nepremičnine, ampak kot vsi vemo, se o tem davku
               govori že 20 let. Ampak vsakič, ko bi naj prišlo do njegove uveljavitve, je
               vsakokratna politična garnitura očitno ugotovila, da je to kislo jabolko, ki se
               politično ne izplača. Posledice takih kislih jabolk – bilo jih je več – so danes
               tukaj, in ta vlada mora v vsa ta kisla jabolka ugrizniti. Ko je treba napolniti
               proračun, drugega argumenta kot tega, da je tak zakon še najmanj slab, da najmanj
               vpliva na gospodarsko rast, da ureja področje nepremičnin, tudi področje trga
               nepremičnin, področje najemnih razmerij, uravnava na enotnem področju plačevanje
               ljudi za nepremičnine, ki jih posedujejo po načelu pravičnosti – vse to so argumenti,
               ki prepričajo. To so tudi neke vrste tako imenovane strukturne reforme, na katere ves
               čas opozarjajo Evropa in ostali, da jih ta država končno mora sprejeti. Ko se jih
               končno neka vlada loti, je nasprotovanje zopet enormno. Tako kot je bilo
               nasprotovanje pokojninski reformi, tako kot je bilo nasprotovanje davku o delu na
               črno in še bi lahko naštevali, in mnogi od tistih, ki ste te strukturne reforme v
               preteklosti preprečili, zdaj kritizirate tiste, ki hočejo še rešiti, kar se rešiti
               da. To ni korektno.</p>
               <p>Pri tem navajate še neke neresnične informacije. Ne vem kolikokrat smo že tukaj na
               tej strani slišali, da je prejšnja opozicija, sedanja koalicija, tudi Pozitivna
               Slovenija, recimo, zaustavila projekt slabe banke z zbiranjem podpisov. To ni res.
               Prav za ta drugi referendum je naša poslanska skupina, kot veste, v časovni stiski
               predložila fotokopije poslancev, ki jih je takoj v začetni fazi takratni predsednik
               Državnega zbora zaustavil kot neprimerne, in teh neprimernih podpisov ne morete
               kriviti, da so zaustavili postopek slabe banke, ker ga niso, ker se referendumski
               postopek v tem primeru niti ni začel. Tako da nekatere stvari enostavno niso
               resnične. Prav tako ta koalicija, bivša opozicija, nikoli ni s postopkovnimi in
               drugimi predlogi ovirala bivšo vlado pri tem, da sprejme dokumente, ki jih po zakonu
               in poslovniku mora, kot se to tukaj dogaja s predlogi za preložitev seje, s predlogi
               za umik točke, s predlogi za neka dodatna pojasnila. Zdaj bi moral priti še guverner
               Banke Slovenije, in ti iz Umarja bi morali priti, pa tudi če bi prišli, tako ali tako
               ne bi dali pravih podatkov in tako naprej. Prosim, dovolite nam, da sedaj mi, ki smo
               na vrsti, opravimo svoje delo. Imeli ste priložnost, mogoče jo boste še imeli, zdaj
               pa smo na vrsti mi.</p>
               <p>Ko govorimo o proračunu, je res, da nihče z njim ne more biti preveč zadovoljen. To
               poudarjajo tudi poslanci koalicije. Predstavlja umetnost možnega, vendar nakazuje
               možne smeri razvoja. Naši ukrepi, ki bi jih sprejemala ta stran ali druga stran, niso
               tako zelo drugačni. Drugačen pa je način, na katerega smo se lotili teh ukrepov.
               Zavzemamo se za socialni dialog, za dialog z vsemi socialnimi partnerji, za pravično
               prerazporeditev, ker so neki argumenti, zaradi katerih se odločamo za ukrepe, realni,
               ne pa za selektivno poseganje v pravice teh ali onih. Ves čas iščemo ravnovesje med
               posegom v pravice in med novimi, recimo, davčnimi obveznostmi. Prav tako ni res, kar
               moramo vedno znova poudarjati, da smo ne vem koliko davkov že sprejeli na tej strani.
               Dajmo biti realistični! Ta koalicija je sprejela davek na dodano vrednost, ki ga je
               naša stranka napovedovala že v predvolilnem času, in za katerega vsi vemo, da je bil
               nujen in da je povzročil minimalno škodo oziroma se ugotavlja, da škode sploh ni.
               Potem je dvignila davek na igre na srečo. Ceno srečke je potem Loterija Slovenije
               nekaj dni zatem še bistveno bolj dvignila, in zdaj smo pri tem kislem jabolku, o
               katerem bo še veliko govora pri davku na nepremičnine. Davek na nepremičnine bo
               uredil področje, ki bi moralo biti že davno urejeno.</p>
               <p>Samo še nekaj besed o ostalih ukrepih. Proračun predstavlja samo neko jedro. Okoli
               tega pa so številni zakoni, ki pa jasno kažejo, v katero smer gre ta vlada. Omenila
               bi jih samo nekaj. Boj proti sivi ekonomiji. Najprej o davčnih blagajnah. Še enkrat
               povem na vaše navedbe naše navedbe. Davčne blagajne, kot so uvedene sedaj, so bile
               tiste vrste blagajn, ki jih je lahko ta vlada najhitreje uvedla, ker so bile
               pripravljene. Po 3 mesecih delovanja te vlade je bila možna uvedba teh davčnih
               blagajn. Če se bo izkazalo, da te davčne blagajne ne prinašajo učinkov, ki bi si jih
               želeli, učinkov, do katerih so prišli v sosednji Hrvaški, bo ta država po 6 mesecih
               to preučila in se odločila za drugo rešitev. Mislim, da je to veliko boljša rešitev,
               kot to, da bi se čakalo z davčnimi blagajnami ne vem koliko časa do trenutka, ko bi
               izumili optimalne blagajne oziroma jih potisnili skozi zakonski postopek. Tako da
               iščemo rešitve, ki so najhitrejše in najhitreje dajejo rezultate. Enako na področju
               boja proti sivi ekonomiji. Kolega Pogačnik je že dvignil roko in povedal, da to pa
               res ni boj s sivo ekonomijo, ampak da je to pospeševanje sive ekonomije. Se ne
               strinjam. Zakon o davčnem postopku prinaša nekatere izjemno pomembne rešitve, kot so
               recimo to, da se izjemno zaostrujejo kazni, s tisoč 200 evrov na 15 tisoč evrov, za
               tiste, ki utajujejo davke.</p>
               <p>Prav tako se podaljšuje čas zastaranja. Širi se število oseb, ki bodo morale
               odgovarjati za davčni dolg. In kar je najpomembnejše – izrecno prinaša obrnjeno
               dokazno breme glede tako imenovanega davčnega razkoraka v primeru, ko prijavljeni
               dohodki neke osebe in njen življenjski stil, nepremičnine, premičnine, draga
               potovanja in ostalo, kažejo na nekaj čudnega, na neko sestrično v ozadju, bo imela
               davčna uprava možnost, da to osebo vpraša, kako je prišla do teh prihodkov, in ta
               oseba bo to morala pojasniti. Če bo to nezadovoljivo pojasnila, bo to na novo odkrito
               premoženje obdavčeno s 70 %. Nekateri gospodje ste čisto vse zamešali, gospod
               Pogačnik. To nima nobene veze z nezakonito pridobljenim premoženjem, ki ga ureja
               ZOPNI. Zakon o nezakonito pridobljenem premoženju ureja drug zakon. Ta zakon, kot je
               ugotovila tudi vaša stran in naša stran, velja že 6 mesecev. Sprejela ga je neka
               druga vlada, ampak je neoperativen. Zato je naša vlada že v 6 mesecih prišla – je že
               v usklajevanju med koalicijskimi partnerji – s predlogom spremembe tega zakona, ki bo
               naredil ta zakon operativen. Spet iščemo hitre možne rešitve.</p>
               <p>Gremo dalje – kaj še zahtevajo ljudje? Da obdavčimo tiste, ki ne znajo povedati, od
               kod jim premoženje. Evo. Zahtevajo, da nekaj naredimo na področju bank – Zakon o
               bančništvu. Če rešitev, ki jo zahteva Evropska unija, da škodo, ki je povzročena na
               bankah, pred davkoplačevalci plačajo lastniki bank, ni pravična, potem pa tudi ne
               vem. Točno to prinaša Zakon o bančništvu. Lastniki lastniških vrednostnih papirjev,
               ki so tvegali, bodo nosili tveganje uspeha banke. Tako kot je možno, da se tveganje
               na gospodarskem področju ne izide, se lahko tudi na bančnem področju ne izide. To je
               zelo pomembna rešitev, ki jo ta vlada uveljavlja. Tisti, ki so mislili, da bodo z
               bančnimi papirji zaslužili, morajo nositi škodo, če banka propade, pri čemer tukaj
               obstaja še varovalka, da samo škode do vrednosti, ki bi jo bili deležni, če bi šla
               banka v stečaj. V istem zakonu 4-krat podaljšujemo zastaranje za kazniva dejanja na
               področju bančništva.</p>
               <p>V zakonu o slabi banki, kot veste, je izrecno zapisana obveznost, da morajo tisti, ki
               pregledujejo terjatve za nazaj, če ugotovijo nepravilnosti, poročati organom pregona.
               Še glede pravne države. Tudi tukaj se veliko dogaja. Zaveza s pravosodjem je bila
               sprejeta, in na področju sodstva se opazno kaže hitrejše reševanje postopkov. Isti
               ukrepi v to smer so bili z Zakonom o sodiščih in Zakonom o sodniški službi
               predstavljeni. Sedaj gremo dalje – treba je pospešiti tudi kazenske postopke,
               pripravlja se novela ZKP. Še in še bi lahko govorila, ampak samo nekaj odgovorov na
               to, kako vlada ne ve, kam gre, ne ve, v katero smer gre, ne ve, kaj dela, ne ve, kako
               je sestavila proračun, kako je proračun nerealen in tako naprej – točno vemo, kam
               gremo, je pa dejstvo, da rešitve za takšno slabo situacijo in za vse, kar je bilo
               narobe narejeno v preteklosti, ne morejo priti v 6 mesecih, in tudi ne bodo prišle v
               enem letu. Če nas več ne bo, ko bodo te rešitve dale rezultate, nič hudega. Glavno
               je, da bo to boljše za našo državo. Hvala.</p>
            </sp>
            <sp xml:id="SDZ6-Izredna-47-2013-11-11.sp117">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Za repliko je prosil mag. Marko Pogačnik.</p>
            </sp>
            <sp xml:id="SDZ6-Izredna-47-2013-11-11.sp118">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za dano besedo.</p>
               <p>Glede na vse, kar je bilo povedano s strani kolegice Kociper, 3 minute za mojo
               repliko ni dosti, ampak mislim, da ji bom poskušal vsaj neke ključne zadeve
               odgovoriti, ostalo pa mogoče še potem pri razpravi glede proračuna za leto 2015.
               Nihče vaši vladi ne očita, da ste odgovorni za sodbo sodišča v zvezi s plačami – 170
               milijonov. Očitamo pa vam, da teh 170 milijonov niste vključili v proračun za leti
               2014 in 2015. Očitamo vam Virantovo matematiko, da ponuja 9-odstotno obrestno mero za
               to. Ne očitamo vam, da ste odgovorni za odškodnine za izbrisane, očitamo vam pa, da
               teh odškodnin niste vključili v proračun za leti 2014 in 2015. Ne vem, kje ste našli
               davčne blagajne. Ne vem, da v Sloveniji davčne blagajne imamo. Imamo ministra za
               finance, imamo neko posebno zadevo, imamo program, nimamo pa davčnih blagajn, kot jih
               poznajo na Hrvaškem.</p>
               <p>Druga zadeva, ki ste jo omenili. Vi ste odgovorni za teh 8 mesecev za vse davčne
               obremenitve, ki ste jih naredili. To so glavni ukrepi te vlade. Jih vam bom naštel:
               davek na dodano vrednost, davek na nepremičnine bo sprejet, ker drugače več vaše
               vlade ne bo, novela Zakona o dohodnini. To je skriti davek, ki obremeni 4-člansko
               družino za 330 evrov letno. Vinjete – podražili ste jih. Letne dajatve za uporabo
               cest, RTV naročnina, vozovnice za dijake in študente. Povišali ste sodne takse. To so
               ukrepi, po katerih se vas spominjamo. Ne govoriti, da opozicija temu nasprotuje.
               Povejte, za kateri zakon smo vam dajali, bi rekli, palico med šprikle – niti za enega
               – ali pa, da ga umaknete. Pri davku na nepremičnine smo zgolj zahtevali, da bi bilo
               smiselno imeti javno obravnavo glede na pomembnost zakona in na toliko različnih
               zadev. SDS je stranka načelnosti. Podprli smo fiskalno pravilo, podprli smo
               referendum kljub temu, da smo v opoziciji. Ne zavajati ljudi in ne govoriti takšnih
               stvari. Toliko.</p>
            </sp>
            <sp xml:id="SDZ6-Izredna-47-2013-11-11.sp119">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Minister za gospodarski razvoj in tehnologijo mag. Stanko Stepišnik je želel
               odgovoriti na nekaj zadev.</p>
            </sp>
            <sp xml:id="SDZ6-Izredna-47-2013-11-11.sp120">

               <speaker>MAG. STANKO STEPIŠNIK:</speaker>

               <p>Gospa podpredsednica, hvala za besedo. Spoštovani in spoštovane!</p>
               <p>Dolžan sem odgovor gospodu Tanku. Vlada ima za leto 2013 oziroma 2014 glede na dana
               posojila in povečanje kapitalskih deležev tri smeri za vnovčitev državnih poroštev.
               Recimo, po zakonu o jamstveni shemi, zakonu o jamstveni shemi za fizične osebe, po
               zakonu o poroštvih in tako naprej je bilo v letu 2011 porabljenih 20 milijonov
               sredstev, in je v letu 2014 načrtovano 31 milijonov. V okviru finančnega načrta
               ministrstva za gospodarstvo so tudi predvidena sredstva za sanacijo podjetij in
               gospodarstva, za pomoč podjetjem v težavah ter sredstva za spodbujanje tehnoloških
               razvojnih projektov in projektov skozi finančni inženiring v okviru programov SID
               banke. Druga postavka je povečanje kapitalskih deležev naložb. V letu 2013 je bilo za
               povečanje kapitalskih naložb v gospodarskih družbah porabljenih 3 milijone 600 tisoč,
               in se do konca leta ne načrtuje več porabe. Za povečanje kapitalskih deležev in
               naložb finančne inštitucije je bilo porabljenih 2 milijona 765 tisoč 282 evrov, in se
               ocenjuje, da bo poraba sredstev do konca leta še nekaj višja. V letu 2014 se
               ocenjuje, da bo prišlo do povečanja kapitalskih deležev in naložb v gospodarske
               družbe v višini 200 milijonov evrov. Sredstva so namenjena predvsem pomoči podjetjem
               v težavah v obliki kapitalskih naložb. Verjetno gre za tisto kapitalsko neustreznost.
               Hvala.</p>
            </sp>
            <sp xml:id="SDZ6-Izredna-47-2013-11-11.sp121">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Jožef Kavtičnik.</p>
            </sp>
            <sp xml:id="SDZ6-Izredna-47-2013-11-11.sp122">

               <speaker>JOŽEF KAVTIČNIK (PS PS):</speaker>

               <p>Hvala lepa.</p>
               <p>Danes govorimo o spremembah proračuna za leti 2014 in 2015. Ta proračun je v osnovi
               načrtovala neka druga vlada, vlada Janeza Janše, in ker ni načrtovala in ker prihodki
               niso bili realni, moramo narediti spremembo tega proračuna. Vesel sem, da ta vlada
               skupaj z vsemi poslanskimi skupinami in z vsemi ministri, ki tvorijo to vlado, sledi
               temu, da je znanje tisto, ki nas bo pripeljalo iz krize. Velikokrat smo govorili, da
               Slovenija sloni na družbi, ki temelji na znanju. Če temu sledimo, potem sledimo tudi
               temu, da dajemo človeku tisto, kar mu pripada. Veste, danes sem že slišal o nekih
               novih usmeritvah, ki naj bi jim naša država ali naša družba sledila. Samo tako za
               intermezzo vam povem, da imajo v Franciji ženske, ki gredo na bolniško zaradi otrok,
               samo tri dni bolniške na leto. Imajo bistveno manj porodniškega staža, kot ga imamo
               mi. Ali želimo iti po tej poti, ali želimo slediti temu, kar se je naša družba
               odločila in kar od nas terjajo naše državljanke in državljani, včasih mirno, pri
               zadnjem sprejetju proračuna – kar spomnimo se, leta nazaj – pa glasno in
               silovito?</p>
               <p>Vesel sem, da je Vlada našla ta dialog tako med političnimi strankami, ki tvorijo to
               vlado, kot med socialnimi partnerji in tudi med ostalimi akterji, ki pričakujejo
               nekaj od tega proračuna, če vemo, da je to najpomembnejši akt v Sloveniji v letu. To
               je najpomembnejši akt. Za temi številkami, ki so tukaj – velikokrat smo že o tem
               govorili tudi na samih odborih –, so številni projekti, številne aktivnosti in
               ogromno ljudi, ki so odvisni od tega, življenjsko odvisni. Zato je zelo pomembno,
               kako ta proračun nastaja, še bolj pomembno pa, kako se potem izvaja. V Državnem zboru
               smo letos sprejeli kar nekaj resolucij. Ena od teh je resolucija za mlade 2014–2022,
               v kateri so navedene številne aktivnosti, ki jih bo država oziroma vlada morala
               izpeljati. Določeni izvedbeni načrti, in za temi izvedbenimi načrti stojijo konkretne
               številke. Če ta proračun ne bi sledil temu, potem ne bi mogli mladim, ne bi mogli
               starejšim zagotavljati tistega, kar od nas pričakujejo. Kot sem že v prvi razpravi
               dejal, proračun niti slučajno ni tak, da bi lahko bil vzhičen, vendar ni ta vlada
               kriva in tudi ne prejšnja vlada, ampak so vse vlade od leta 1990 do zdaj sokrive, da
               imamo takšno stanje, kot ga imamo. Govorimo o preveliki birokraciji. Poslušajte, kdo
               pa je zaposloval, kdo je naredil to organizacijsko strukturo, tako v posameznih
               ministrstvih kot tudi v javni upravi? Tukaj bo treba narediti določene korake,
               spremembe, vendar ne čez noč, ampak tako kot sem že dejal, premišljeno in v
               sodelovanju z vsemi. Zato sem vesel, da kljub temu, da smo v takšni težki situaciji,
               proračun sledi temu, kar smo v Pozitivni Sloveniji napisali, da sledi in podpira na
               znanju temelječo družbo, da podpira javno šolstvo, javno zdravstvo in skrbi za tiste
               socialno ogrožene skupine, ki si same ne morejo pomagati.</p>
            </sp>
            <sp xml:id="SDZ6-Izredna-47-2013-11-11.sp123">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Proceduralno, izvolite, gospod Tanko.</p>
            </sp>
            <sp xml:id="SDZ6-Izredna-47-2013-11-11.sp124">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Prej sem postavil eno vprašanje glede tega, na kateri osnovi je bila izražena trditev
               predsednice Vlade in številnih poslancev, da je v tem proračunu, v tem rebalansu
               namenjenih 80 % več za investicije, kot v tistem, kar je planirala, recimo, Janševa
               vlada. Ko sem naredil primerjavo primerljivih stvari, sprejetega proračuna za leto
               2014, za katerega pravite, da je nerealen, in tega, kar vi predlagate, na postavkah
               investicije in investicijski transferji, je razlike samo 18 milijonov oziroma 1,5 %.
               Rad bi komentar gospoda ministra oziroma obrazložitev, na katerih postavkah temelji
               trditev, da je za investicije 80 % več, kot je v sprejetem proračunu. Kot drugo bi
               tudi prosil gospoda ministra, ki se je potrudil z obrazložitvijo, da našteje nekaj
               tistih družb, v katere boste naložili tistih 200 milijonov. To se mi zdi kar pomembna
               zadeva glede na to, da ste bili tako skrivnostni pri svoji obrazložitvi in ste
               povedali tri četrtine tistega, česar vas nisem vprašal, in samo malenkost tistega,
               kar sem vas vprašal. Prosil bi kar za imena in priimke tistih družb. Vas pa, gospod
               minister, prosim za obrazložitev tega enormnega povečanja za investicije v višini 80
               %. Hvala lepa.</p>
            </sp>
            <sp xml:id="SDZ6-Izredna-47-2013-11-11.sp125">

               <speaker>MAG. STANKO STEPIŠNIK:</speaker>

               <p>Hvala lepa za vprašanje.</p>
               <p>Moram reči, da nisem <q>"šlogar"</q> in tudi na našem ministrstvu nimamo nečesa, da bi
               vnaprej predvideli, katera podjetja bodo v težavah. Tako je to predvideno za tista
               podjetja, ki bodo imela težave. Katera bodo v letu 2014, je pa danes težko reči.
               Hvala lepa. <stage>/ oglašanje iz dvorane/</stage></p>
            </sp>
            <sp xml:id="SDZ6-Izredna-47-2013-11-11.sp126">

               <speaker>PODPREDSEDNICA RENATA BRUNSKOLE:</speaker>

               <p>Samo malo. Vsi razpravljavci, ki ste to želeli, ste dobili besedo. <stage>/ oglašanje iz
               dvorane/</stage> Samo malo, slišim. Odprla bom prijavo k razpravi. Glede na postopkovno
               vprašanje gospoda Tanka ne morem reči, da je bilo to ravno postopkovno vprašanje,
               ampak je bila lahko tudi razprava v zvezi z vašim vprašanjem. Poslušala sem vašo
               razpravo in vas razumem, kaj ste želeli. Predstavniki Vlade bodo ocenili, ko se bodo
               odločili, da verjetno na vse skupaj odgovorijo.</p>
               <p>Gospod Zvonko Černač je želel podati postopkovni predlog.</p>
            </sp>
            <sp xml:id="SDZ6-Izredna-47-2013-11-11.sp127">

               <speaker>ZVONKO ČERNAČ (PS SDS):</speaker>

               <p>Hvala lepa.</p>
               <p>Odgovor ministra na proceduralno vprašanje, ki je bilo po mojem dokaj korektno
               zastavljeno, je bil malo posmehljiv. Mislim, da se ni za posmehovati. Gre za 200
               milijonov evrov. Gre za ministra, ki je dobil sredstva za lastno podjetje na
               diskriminatoren način očitno, in se postavlja utemeljeno vprašanje, ali se bo tudi
               <gap n="..."/></p>
            </sp>
            <sp xml:id="SDZ6-Izredna-47-2013-11-11.sp128">

               <speaker>PODPREDSEDNICA RENATA BRUNSKOLE:</speaker>

               <p>Ali je to postopkovni predlog ali je zloraba postopkovnega predloga?</p>
            </sp>
            <sp xml:id="SDZ6-Izredna-47-2013-11-11.sp129">

               <speaker>ZVONKO ČERNAČ (PS SDS):</speaker>

               <p><gap n="..."/> ali se bo tudi delček od teh 200 milijonov evrov za pomoč podjetjem v težavah ali
               pa pretežni del teh 200 milijonov evrov znašel na računih Vladi prijaznih podjetij.
               To je bilo vprašanje – kje, na kakšen način bodo kriteriji, in od kje je bila vzeta
               številka 200 milijonov. Kajti če minister ne ve, koliko podjetij bo v težavah, od kje
               je potem iznašel številko 200 milijonov? Zakaj potem ni ta številka 500 milijonov ali
               pa milijarda ali pa mogoče celo samo 20 milijonov evrov?</p>
            </sp>
            <sp xml:id="SDZ6-Izredna-47-2013-11-11.sp130">

               <speaker>PODPREDSEDNICA RENATA BRUNSKOLE:</speaker>

               <p>Kakšen je vaš postopkovni predlog?</p>
            </sp>
            <sp xml:id="SDZ6-Izredna-47-2013-11-11.sp131">

               <speaker>ZVONKO ČERNAČ (PS SDS):</speaker>

               <p>Vprašanje zahteva resen odgovor, predvsem pa zahteva odgovor v tej smeri: ali ta
               vlada s svojimi ministri kreira pravila igre tako, da imajo do sredstev, do katerih
               bi morala imeti pravico do dostopa vsa podjetja v tej državi, ki so resnično v
               težavah, dostop samo nekateri na diskriminatoren način ali imajo ta dostop tudi
               drugi? Še posebej se to vprašanje postavlja v luči 4 milijard 800 milijonov evrov
               zadolžitve, ki nas bo zadela na podlagi odločitev te vlade in te koalicije v
               prihodnjem letu. Mislim, da je bilo zdaj najbolj bogato leto zadolžitev v Pahorjevi
               vladi, kjer je bila zadolžitev na letni ravni okrog 3 milijarde 200 milijonov evrov.
               4 milijarde 800 milijonov evrov, 6 do 7-odstotna obrestna mera, in poslušamo: <q>"Zmogli
               bomo sami."</q> Da, vendar kdo bo plačal, spoštovana vladna ekipa, to obrestno mero in to
               zadolžitev <gap n="…"/></p>
            </sp>
            <sp xml:id="SDZ6-Izredna-47-2013-11-11.sp132">

               <speaker>PODPREDSEDNICA RENATA BRUNSKOLE:</speaker>

               <p>Gospod Černač, postopkovni predlog zlorabljate za razpravo!</p>
            </sp>
            <sp xml:id="SDZ6-Izredna-47-2013-11-11.sp133">

               <speaker>ZVONKO ČERNAČ (PS SDS):</speaker>

               <p>Mislim, da je bilo vprašanje postavljeno zelo korektno, in proceduralno, v skladu z
               določbami poslovnika pričakujem od vas, predsedujoča, da bi ministra le pozvali, da
               na korektno zastavljeno vprašanje, ki je bilo postavljeno v skladu s proceduro, da
               zelo jasen, nedvoumen in ne posmehljiv odgovor, tako kot ga poslušamo že z nastopom
               te vlade in tudi z odzivi večine te ministrske ekipe.</p>
            </sp>
            <sp xml:id="SDZ6-Izredna-47-2013-11-11.sp134">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Mag. Stepišnik, boste še enkrat odgovorili? Izvolite.</p>
            </sp>
            <sp xml:id="SDZ6-Izredna-47-2013-11-11.sp135">

               <speaker>MAG. STANKO STEPIŠNIK:</speaker>

               <p>Seveda moram. Hvala lepa za tako prijazne besede, res. Še enkrat se vam zahvaljujem,
               da ste lepo naučeni. Tudi, da advokaturo dobro opravljate, ker midva sva imela
               razgovore, zato sem šel prej tako široko, da se je videlo, od kod 200 milijonov
               planirati za leto 2014. Nisem suhoparno samo povedal, da za leto 2014 potrebujemo 200
               milijonov za pomoč podjetjem, ki bodo v težavah, ki bodo imela kapitalsko
               neustreznost. Sem šel malo širše, da se iz tega vidi – vi pa slučajno niste bili
               takrat v dvorani, ste bili zunaj, ker ste pozneje prišli noter, ampak nič narobe.
               Glejte, ko dostikrat omenjate sredstva, subvencije za podjetja in tako naprej.
               Poglejte, vsi smo lastniki nekih papirjev ali nove finančne družbe ali pa ima kdo
               kakšne delnice od kakšne banke, če je hotel kdaj pomagati, recimo, mariborski banki.
               Ko je bilo po 27 evrov, smo takrat kupili, sem tudi jaz kupil – danes to ni vredno
               nič. Vseh tistih podjetij, katerih solastnik si – tista podjetja ne bi smela dobivati
               pomoči od države ali pa subvencij. Veste, kako je to široko? Če imaš od nove finančne
               družbe delnice, si solastnik 100 podjetij v Sloveniji, in zdaj je treba preveriti, da
               nobeno od teh ne sme dobiti pomoči ali pa subvencije, ker sem jaz minister ali kaj?
               Korektno delamo, korektno smo naredili tudi tukaj, vse po zakonu in res pošteno.
               Drugič morate postopek najprej preštudirati, zakone preštudirati, potem pa takšne
               izjave dati in diskreditirati človeka v javnosti. Ni mi všeč zaradi tega, ker to ni z
               argumenti, ampak je z neko močjo, ki jo izvajate.</p>
            </sp>
            <sp xml:id="SDZ6-Izredna-47-2013-11-11.sp136">

               <speaker>PODPREDSEDNICA RENATA BRUNSKOLE:</speaker>

               <p>Gospod Černač, bi želeli razpravljati? Proceduralno vam na takšno razpravo, kot ste
               prej proceduralno razpravljali o vsebini, oprostite, po poslovniku ne morem dati
               besede, če boste razpravljali na takšen način kot prej. Razen če boste dali res pravi
               predlog.</p>
            </sp>
            <sp xml:id="SDZ6-Izredna-47-2013-11-11.sp137">

               <speaker>ZVONKO ČERNAČ (PS SDS):</speaker>

               <p>Tudi prej sem dal pravi predlog, spoštovana predsedujoča. Moram ministra demantirati
               – nisem ga nič žalil, ampak sem dejstva ugotavljal. Moram pa reči, da mi žal ni
               odgovoril, ne meni ne kolegu Tanku. Nobenega odgovora nismo dobili, popolnoma
               nobenega. Številke, ki jih je navajal, ko je govoril o letu 2013 in o pomoči
               podjetjem v letu 2013, so bistveno nižje. Te številke so bistveno nižje od tistega,
               kar se <gap n="..."/></p>
            </sp>
            <sp xml:id="SDZ6-Izredna-47-2013-11-11.sp138">

               <speaker>PODPREDSEDNICA RENATA BRUNSKOLE:</speaker>

               <p>Gospod Černač, predlagam, da se prijavite k razpravi in razpravljate o vsebini.</p>
            </sp>
            <sp xml:id="SDZ6-Izredna-47-2013-11-11.sp139">

               <speaker>ZVONKO ČERNAČ (PS SDS):</speaker>

               <p>Če dovolite, da zaključim. Pričakoval bi, če se je minister že priglasil, da
               odgovarja na postavljeno vprašanje, da poda tudi korekten odgovor na postavljena
               vprašanja. Žal teh odgovorov še vedno nimamo. Kam, na kakšen način bo šlo teh 200
               milijonov evrov, v katera podjetja? Na kakšni osnovi se je Vlada odločila, da je ta
               številka 200 milijonov evrov pravilna, zakaj ta številka ni 150 ali 300 milijonov?
               Kaj so bili temelji za <gap n="..."/></p>
            </sp>
            <sp xml:id="SDZ6-Izredna-47-2013-11-11.sp140">

               <speaker>PODPREDSEDNICA RENATA BRUNSKOLE:</speaker>

               <p>Gospod Černač, drugič vas opozarjam.</p>
            </sp>
            <sp xml:id="SDZ6-Izredna-47-2013-11-11.sp141">

               <speaker>ZVONKO ČERNAČ (PS SDS):</speaker>

               <p>Tega odgovora nismo dobili in ga pričakujemo, ker bi bila tudi zadolžitev lahko nižja
               in s tem tudi obveznosti za državljane v končni posledici.</p>
            </sp>
            <sp xml:id="SDZ6-Izredna-47-2013-11-11.sp142">

               <speaker>PODPREDSEDNICA RENATA BRUNSKOLE:</speaker>

               <p>Gospod Jani Möderndorfer, imate postopkovni predlog. Prosim vse, ki se prijavljate
               postopkovno, da se držite poslovnika, vljudno prosim.</p>
            </sp>
            <sp xml:id="SDZ6-Izredna-47-2013-11-11.sp143">

               <speaker>JANI MÖDERNDORFER (PS PS):</speaker>

               <p>Predsedujoča, obljubim vam, da bom govoril samo o postopku. Ne bom si dovolil tega
               izleta, kot si ga je dovolil gospod Černač in pred tem še gospod Tanko, ki sta
               govorila o vsebini. Postopkovno vprašanje govori o postopkih. Zdaj vam bom prikazal,
               kje ste to zlorabili in ukradli čas Državnemu zboru. Govorili ste <gap n="…"/> <stage>/ oglašanje iz
               dvorane/</stage> Govorim o postopku. Oba sta zlorabila postopkovno vprašanje za to, da vama
               je ura tekla, medtem ko ste ministru vzeli čas za to, da je koristil čas Vlade.
               Oprostite, predsedujoča, v takem primeru ne čakati več tri minute, ampak je treba
               takoj prekiniti in jih navaditi. V skladu s poslovnikom naj koristijo čas, ki ga
               imajo, kot so si ga sami rezervirali. So imeli možnost in to so tudi storili, in so
               si rezervirali čas za razpravo. V okviru te razprave lahko vprašanja postavljate od
               tu do večnosti. To, ali boste z njimi zadovoljni, je pa samo vaš problem. Ves čas
               imam občutek, da karkoli vam je povedano in karkoli vam je rečeno, da na koncu tako
               ali tako ne boste zadovoljni, in zato v skladu s poslovnikom prosim, če se spoštuje
               ta red.</p>
            </sp>
            <sp xml:id="SDZ6-Izredna-47-2013-11-11.sp144">

               <speaker>PODPREDSEDNICA RENATA BRUNSKOLE:</speaker>

               <p>V skladu s Poslovnikom Državnega zbora še enkrat opozarjam vse poslanke in poslance,
               da se držijo poslovnika in pri postopkovnem predlogu obrazložijo svoj postopkovni
               predlog, ne govorijo in razpravljajo pa o vsebini. Za vsebino ima vsaka poslanska
               skupina dovolj časa za razpravo.</p>
               <p>Gospod Tanko, imate postopkovni predlog? Izvolite.</p>
            </sp>
            <sp xml:id="SDZ6-Izredna-47-2013-11-11.sp145">

               <speaker>JOŽE TANKO (PS SDS):</speaker>

               <p>Hvala lepa za besedo, spoštovana predsedujoča. Vlada je v dokumentu, ki ga je poslala
               v Državni zbor, napisala, da bodo Vlado pri obravnavi proračuna zastopali predsednica
               Vlade in vsi ministri. Spraševal sem ministra za finance dr. Uroša Čuferja, ali in na
               kateri osnovi je napisana in izjavljena trditev, da je v rebalansu proračuna za leto
               2014 80 % več sredstev za investicije kot v sprejetem proračunu, ki ga je sprejela
               prejšnja vlada, Janševa vlada. Če primerjam podatke, če seštejem podatke investicij
               in investicijskih transferjev, je pri 1,312 milijarde razlike zgolj za 18 milijonov.
               To je približno odstotek in pol. To, kar je predsednica Vlade tukaj izjavila, so
               ponavljali številni poslanci koalicije, in zdaj prosim ministra, da mi obrazloži, na
               kateri predpostavki je to 80-odstotno povišanje sredstev za investicije izvedeno. To
               sprašujem sedaj tretjič. Če ne more noben od ministrov, ki sta tukaj, obeh ministrov,
               niti kdo drug obrazložiti – zdajle že uro in pol to traja –, potem je nekaj narobe s
               tem proračunom.</p>
               <p>Prav tako je nekaj narobe s tem, da si je nekdo rezerviral 200 milijonov v proračunu,
               ne da bi vedel za koga,. Ne da bi vedel za koga, ker namen ni definiran. Letos je
               bilo 3 milijone evrov in je bilo to porabljeno, zdaj bo 200 milijonov. Za koga, komu?
               Takih slepih postavk v proračunu je verjetno še več, in take postavke omogočajo, da
               Vlada z zakonom o izvrševanju proračuna in Zakonom o javnih financah prosto
               prerazporeja sredstva za namene, ki se njej zdijo potrebni, ne pa za tisto, kar je
               zapisano v proračunu. Samo za to gre. S pooblastili, ki si jih boste uzakonili, boste
               prerazporejali sredstva z gluhih, slepih postavk na neke druge namene. Zelo rad bi
               odgovor, ker če ne, bom naslednjič vprašal postopkovno. S tem, da nekdo ne odgovori,
               to, da vlada ne odgovori, da vlada ne komentira, da ne more noben minister pokriti
               izjave predsednice Vlade, je nekaj hudo narobe. Če vam realizacija investicij ne
               funkcionira, ste pa že 7 mesecev na oblasti. Prej se je pohvalila predsednica Vlade,
               kaj vse ste storili v teh 7 mesecih. Zelo prosim, gospod minister, da to komentirate
               oziroma pojasnite. Hvala lepa.</p>
            </sp>
            <sp xml:id="SDZ6-Izredna-47-2013-11-11.sp146">

               <speaker>PODPREDSEDNICA RENATA BRUNSKOLE:</speaker>

               <p>Sedaj lahko ugotovim, da ste v SDS za postopkovne predloge porabili 12 minut in
               Pozitivna Slovenija 3 minute. Vlada da odgovor, ko se odloči. Vlada se bo sama
               odločila, kdaj da odgovor na postopkovne predloge. Za sedaj še poteka razprava. Nekdo
               je dvignil roko – imate željo za razpravo? Spoštovani poslanke in poslanci, odpiram
               prijavo na razpravo. Vlada se ima možnost prijaviti za odgovore takrat, ko se za to
               odloči. Prijava poteka. Prijavljena sta dva poslanca. Prva ima besedo dr. Ljubica
               Jelušič.</p>
            </sp>
            <sp xml:id="SDZ6-Izredna-47-2013-11-11.sp147">

               <speaker>DR. LJUBICA JELUŠIČ (PS SD):</speaker>

               <p>Najlepša hvala za besedo, spoštovana podpredsednica. Lep pozdrav vsem skupaj!</p>
               <p>Uvodoma naj povem, da bom podprla Predlog sprememb proračuna Republike Slovenije za
               leto 2014 in tudi Dopolnjen predlog proračuna Republike Slovenije za leto 2015. Danes
               smo precej govorili o tem, ali je ta proračun realen ali ne. Za oba to velja.
               Običajno je tako, da vsi dosedanji proračuni nastajajo v okoliščinah, ko so vlade
               prepričane, da delajo realne proračune, opozicije pa so prepričane, da so ti
               proračuni nerealni. To diskusijo, ki jo poslušamo danes, smo imeli priložnost
               poslušati že zelo veliko let, vsakič pri vsakem novem proračunu in tudi pri vsakem
               rebalansu. Imela sem priložnost spremljati proračune, ki so nastajali v treh
               različnih tako imenovanih kriznih vladah, od konca leta 2008 do sedaj, in lahko
               rečem, da se je teza o realnosti in kritikah realnosti pojavljala v vseh teh letih. V
               tem času smo imeli tri tako imenovane krizne vlade, in vsaka od teh kriznih vlad se
               je poskušala soočiti z vprašanji krize na svoj specifičen način, in tisto področje,
               za katerega je mislila, da ga lahko obvladuje in da najbolj prispeva k odpravi krize,
               je zelo poudarjala. Pahorjeva vlada je, na primer, zmanjševala investicije in
               materialne stroške, in je to zelo poudarjala. Janševa vlada je zmanjševala izdatke
               javnega sektorja, in je to zelo poudarjala. Tudi še danes nekateri zelo veliko
               govorijo o tem. Sedanja vlada Alenke Bratušek bolj poudarja povečevanje prihodkov na
               račun davkov, hkrati pa tudi nadaljuje z ukrepi, ki sta jih že prejšnji krizni vladi
               uveljavili, razen s tistimi, ki so bili ustavno sporni.</p>
               <p>Mislim, da je vendarle vsem trem vladam mogoče reči, da so se poskušale spopasti s
               krizo na svoj specifičen način, da so bile pri tem tudi relativno uspešne. Za vse tri
               moramo reči, da so tudi soodgovorne, pa četudi gre samo za 6 ali 7 mesecev vladanja,
               za stanje, kakršno danes v Sloveniji je. Realnost proračuna se vedno vidi tudi v tem,
               da ga je treba rebalansirati v prihodnjih letih oziroma takrat, ko se izvaja. Vedno
               pride do rebalansa, zato se ni treba čuditi in govoriti dramatično o tem, da bodo
               potrebni rebalansi zaradi tega, ker niso bili upoštevani nekateri odhodki, ker se to
               vedno zgodi. Evropski proračun za leto 2013 je v tem trenutku v pogajanjih za 9.
               rebalans, pa se nihče temu prav pretirano ne čudi. Rekla bi, da je bilo tem trem
               vladam, ki jih omenjam, skupno tudi to, da so nesorazmerno globoko posegle v
               zmanjševanje stroškov za obrambni sektor oziroma za vse državotvorne resorje.
               Obrambni sektor omenjam zaradi tega, ker nam večina na Odboru za obrambo ni dovolila,
               da bi se seznanili s proračunom za obrambni sektor, in moramo o tej tematiki govoriti
               danes. Opozorila bi na to, da bo treba počasi zmanjšati apetite po zmanjševanju
               obrambnega proračuna, in to zato, ker ne bi bilo dobro, da bi prihodnjo vojno ali pa
               prihodnjo naravno nesrečo pričakali kot vnaprejšnji poraženci oziroma vnaprejšnji
               ponesrečenci. To govorim tudi zato, ker je danes 11. november in je bil pred 95 leti
               11. novembra ob 11. uri podpisan mirovni sporazum, ki je končal prvo svetovno vojno.
               Zato je mogoče zelo pomembno, da prav danes govorimo o tem našem proračunu, ki na
               žalost zelo posega tudi v obrambne izdatke in tudi v tiste izdatke, ki zadevajo
               vprašanje zaščite in reševanja. Najlepša hvala.</p>
            </sp>
            <sp xml:id="SDZ6-Izredna-47-2013-11-11.sp148">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Mirko Brulc ima besedo.</p>
            </sp>
            <sp xml:id="SDZ6-Izredna-47-2013-11-11.sp149">

               <speaker>MIRKO BRULC (PS SD):</speaker>

               <p>Hvala lepa.</p>
               <p>Sprejetje proračuna bi moral biti praznik parlamenta in vlade, ampak v naši hiši to
               ni mogoče. Danes se ukvarjamo z zgodovino proračunov, z vlado Janeza Janše, ki je
               passé in me ne zanima več. Moram povedati, da s proračunom nikoli nihče ni v celoti
               zadovoljen. Sestavil sem 8 občinskih proračunov, to je 6. državni proračun. Vedno
               isto – tudi v času debelih krav, ko je bilo denarja dovolj, nikoli ni bilo tega
               dovolj. Danes se srečujemo z neizpeto pesmijo: varčevanje, davki, trojka. Ste
               povedali ljudem, kaj pomeni trojka? Da to ni nekdo, ki bo prinesel red v državo,
               ampak je to znižanje pokojnin, višanje davkov, zmanjševanje socialnih pravic,
               plačevanje zdravstva in tako dalje. To je trojka. In še več nezaposlenih! Poglejmo
               Grčijo, Portugalsko, Španijo in tako dalje. Veleekonomisti Evrope še niso našli
               recepta, kako iz krize, žal. Problem javnega sektorja. Velikokrat je bilo danes
               slišati, da javni sektor še nič ni prispeval k reševanju krize. Lepo vas prosim,
               realni sektor je prispeval. Primorje, SCT, MIP, Prevent in tako dalje so prispevali.
               Kdo sedi v zaporu? Tajkuni s katerega področja? Tudi mi smo javni sektor. Povejmo,
               kakšne so naše plače, kakšne so bile pred 10 leti, kaj še dobivamo poleg plače in
               tako dalje. Vsi prispevamo k temu. Nižanje javnega sektorja, štartanje izključno na
               to, pomeni slabši servis države državljanom in državljankam. Brez tega ne gre.</p>
               <p>Vesel sem, da je naša ministrica gospa Kopač Mrak ohranila socialne transferje. Celo
               več denarja je zagotovila v tem kriznem obdobju, kar je prav, zato ker je več
               revežev, ker je več nezaposlenih, ker je treba pomagati tistim, ki pomoč rabijo. Zato
               bom tudi ta proračun sprejel s stisnjenimi zobmi, ker vsaj dve milijardi, če bi še
               imel minister za finance – potem bi nam vsem bilo lažje. Ampak danes je tako, kot je
               – plačujemo dolgove iz ne vem katerega obdobja, tudi napake, in moramo skupaj stopiti
               in rešiti probleme. Tukaj ni SDS, SD, Pozitivna Slovenija, tu smo mi, in mi moramo
               zagotoviti brez zafrkancije, brez nagajanja Vladi in tako dalje, da potegnemo voz iz
               tega blata. Samo še to. Ko kolega Tanko hodi po dvorani in se smeje, takrat vem, da
               je hudič vzel šalo. To se kaže. Hvala lepa.</p>
            </sp>
            <sp xml:id="SDZ6-Izredna-47-2013-11-11.sp150">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo je želel minister za finance dr. Uroš Čufer.</p>
            </sp>
            <sp xml:id="SDZ6-Izredna-47-2013-11-11.sp151">

               <speaker>DR. UROŠ ČUFER:</speaker>

               <p>Najlepša hvala.</p>
               <p>Moram reči, da sem bil danes nekoliko presenečen, da me poslanci sprašujete o
               proceduralnih vprašanjih, ker sem mislil, da se na proceduro sami spoznate bolje kot
               jaz, ki nisem iz Državnega zbora.</p>
            </sp>
            <sp xml:id="SDZ6-Izredna-47-2013-11-11.sp152">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Tanko, bi želeli razpravljati? Postopkovno, samo prosim ne o vsebini, temveč o
               postopku – v skladu s poslovnikom.</p>
            </sp>
            <sp xml:id="SDZ6-Izredna-47-2013-11-11.sp153">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Če Vlada Republike Slovenije napiše, kdo bo sodeloval pri vsebinski razpravi o
               proračunu, in to sprašujemo med drugim, potem bi od tistih, ki so še ostali tukaj, in
               prvi med temi je minister za finance, pričakoval, da podajo vsebinske odgovore. Teh
               ni. Rebalans proračuna se dela na sprejeti proračun. Razlika na investicijskih
               postavkah je 18 milijonov, gospod minister. Predsednica Vlade je dejala, da je 80 %
               več namenjenega denarja za investicije. Vprašal sem za vsebinsko pojasnilo. Ali drži,
               da je to res? 18 milijonov namreč predstavlja na teh postavkah samo 1,5 %. Lahko vam
               prinesem računalnik. Vi ste doktor in najbrž to izračunate mnogo hitreje kot jaz, in
               to na pamet. Glede na to, da je to top tema danes glede teh sprememb, da so mnogi
               vaši poslanci to ponavljali, bi prosil samo za razlago ministra za finance, ali imamo
               mi prav, ki dvomimo v ta podatek, ali ima prav predsednica Vlade, ki je to prodala
               slovenski javnosti. Ker mi rebalansiramo sprejeti proračun 2014. Nič drugega ne
               delamo danes tukaj. Zanima me, ali je izjava, trditev prava ali je blef. Minister za
               finance bi, glede na to, da ste koordinirali pripravo proračuna, to najbrž moral
               znati pojasniti. Pričakujemo pojasnilo.</p>
               <p>Če govorite na tak način o proračunu, kot je govoril minister Stepišnik, ali vi, ko
               ne odgovarjate, potem pa se postavlja resen dvom v ta proračun. Če gre že koalicija
               slepo za Vlado in sprejema ta proračun, vsaj v naši stranki čutimo toliko
               odgovornosti, da tega ne bomo podprli na slepo in želimo konkretna pojasnila. Upam,
               da so tu odgovorni in kompetentni ljudje, odgovorni in kompetentni ministri, da bodo
               te odgovore dali. Po mojem niso zahtevni. Treba je samo odgovoriti, kdo ima prav –
               predsednica Vlade, ki je to trdila, ali mi, ki na osnovi podatkov iz dokumentov
               ugotovimo, da je te razlike samo za 1,5 %. Pričakujemo odgovor.</p>
            </sp>
            <sp xml:id="SDZ6-Izredna-47-2013-11-11.sp154">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati? Vidim, da ni želje po razpravi pri splošnem delu.</p>
               <p>Gospod minister dr. Uroš Čufer, izvolite, imate besedo.</p>
            </sp>
            <sp xml:id="SDZ6-Izredna-47-2013-11-11.sp155">

               <speaker>DR. UROŠ ČUFER:</speaker>

               <p>Še vedno mislim, da nas sprašujete postopkovne zadeve, pa kljub temu mislim, da so to
               bolj vsebinske. Da se ne bomo ob takšnih detajlih zaplezali, vam mogoče kljub temu
               lahko odgovorim. Če pogledate realizacijo za leto 2012 na postavkah nakup in gradnja
               osnovnih sredstev, investicijski transferji pravnim in fizičnim osebam, ki niso
               proračunski uporabniki, in investicijski transferji proračunskih uporabnikov, skupaj
               znašajo približno 740 milijonov. Predlog sprememb proračuna za leto 2014 pa
               predvideva milijardo 300. Upam, da vam bo to pomagalo pri vašem odgovoru in
               razumevanju odgovora.</p>
            </sp>
            <sp xml:id="SDZ6-Izredna-47-2013-11-11.sp156">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, resnično postopkovno.</p>
            </sp>
            <sp xml:id="SDZ6-Izredna-47-2013-11-11.sp157">

               <speaker>ZVONKO ČERNAČ (PS SDS):</speaker>

               <p>Vedno doslej je bilo postopkovno, spoštovana predsedujoča, in tudi tokrat bo. Z vaše
               strani bi poslanci pričakovali, da boste ministra opomnili na njegovo nedostojno in
               arogantno obnašanje v Državnem zboru, na njegov nedostojen odnos. On ne razporeja
               sredstev lastnega proračuna. Tukaj je pred predstavniki ljudstva, in temu ljudstvu
               govori, ali je ta vlada dober ali slab gospodar. To ljudstvo želi slišati od
               pristojnega ministra, kako in na kakšen način bo prihodnje leto to ljudstvo zadolžil
               še za dodatnih 5 milijard evrov, in od kje bo to ljudstvo moralo te njegove dolgove v
               prihodnjem letu pokriti. Ravno tako je želelo to ljudstvo slišati odgovor na
               vprašanje, kako je mogoče, da bo treba za pomoč podjetjem v težavah v letu 2014
               nameniti 200 milijonov evrov, če je sam minister dejal, da so letos počrpali mislim,
               da niti ne 10 milijonov evrov, niti ne 5 milijonov evrov. Pričakovalo bi se <gap n="..."/></p>
            </sp>
            <sp xml:id="SDZ6-Izredna-47-2013-11-11.sp158">

               <speaker>PODPREDSEDNICA RENATA BRUNSKOLE:</speaker>

               <p>Gospod Černač, zopet zlorabljate postopkovni predlog <gap n="..."/></p>
            </sp>
            <sp xml:id="SDZ6-Izredna-47-2013-11-11.sp159">

               <speaker>ZVONKO ČERNAČ (PS SDS):</speaker>

               <p><gap n="..."/> da bi oba ministra, predvsem pa finančnega ministra, opozorili na osnovna pravila
               obnašanja, ki veljajo ne samo v Državnem zboru, ampak v družbi, predvsem zato, ker ne
               govori o tem, kako razporeja svoja osebna sredstva, pač pa govori tukaj nam vsem,
               kako razporeja naša skupna sredstva in kako bo ta sredstva razporedil v primerjavi s
               tistim, kar je bilo načrtovano v proračunu za leto 2014. Nismo govorili o realizaciji
               za leto 2014 – rebalans na realizacijo 2012 –, pač pa smo ga spraševali o realizaciji
               spremembe za leto 2014 na tisto, kar je bilo načrtovano v letu 2014. Zaradi tega
               pričakujem, da ga boste opomnili in opozorili, da je le v Državnem zboru in da se od
               njega pričakuje neko dostojno obnašanje, predvsem pa se pričakuje, predstavniki
               ljudstva to pričakujejo, da temu ljudstvu pove, zakaj ga bo obremenil z dodatnimi
               davki, tako on kot njegova vlada, za pokrivanje proračunske luknje v prihodnjem letu,
               in zakaj bo treba zadolžitev, ki je bila realizirana v letošnjem letu v višini 3
               milijarde 200 milijonov evrov, prihodnje leto povečati celo na 5 milijard evrov.</p>
            </sp>
            <sp xml:id="SDZ6-Izredna-47-2013-11-11.sp160">

               <speaker>PODPREDSEDNICA RENATA BRUNSKOLE:</speaker>

               <p>Izvolite, mag. Stanko Stepišnik.</p>
            </sp>
            <sp xml:id="SDZ6-Izredna-47-2013-11-11.sp161">

               <speaker>MAG. STANKO STEPIŠNIK:</speaker>

               <p>Hvala lepa še enkrat za tako čudovit nastop.</p>
               <p>Zdaj bom pa prebral, ker si veliko zapišem. Gospa predsednica Vlade Alenka Bratušek
               je izjavila, da je bilo v letu 2012 – lahko pogledate magnetogram – 740 milijonov
               namenjenih za investicije, v letu 2014 pa milijon 300 in še nekaj. To je 80 % več.
               Izračunajte, če to drži. Jaz sem pa povedal, poleg tistega uvoda, še odgovor na
               tistih 200 milijonov. Še enkrat bom prebral, in lahko magnetogram dobite in si
               preberete. V letu 2014 se ocenjuje, da bo prišlo do povečanja kapitalskih deležev in
               naložb gospodarskih družb v višini 200 milijonov evrov. Sredstva so namenjena pomoči
               podjetjem v težavah v obliki kapitalskih naložb. Ugotovljeno je, ko smo pregledali 3
               tisoč 500 podjetij v Sloveniji, da so podjetja prezadolžena v Sloveniji za 30 % in da
               manjka približno 30 % dobrim podjetjem okrog 5 milijard kapitala. Tako da 200
               milijonov ni veliko. Kdo bo pa to dobil, se pa ne ve, ker se bo to izbiralo po nekem
               postopku ali po kriterijih, tako kot se vedno dela – komisija se ustanovi in tako
               naprej. To ni delitev meni, tebi, našim, vašim in tako naprej, to se ne dela tako.
               Tudi ko so podjetja zaprosila za pomoč za prestrukturiranje in pomoč pri našem
               ministrstvu, je komisija, in komisija določi, koliko denarja lahko dobi podjetje
               glede na njeno finančno moč in preživetje s finančno strukturo za 6 mesecev, da se
               prestrukturira, da preživi in da lahko potem nadaljuje svoje poslovanje.</p>
               <p>Tudi vsi javni razpisi, ki so, so na osnovi javnih razpisov, kjer se prijavijo, se
               točkujejo in najboljši zmagajo. Običajno so kriteriji tako narejeni, da dobijo denar
               tisti, ki vlečejo v tej Sloveniji, ne pa tisti, ki ga porabijo, recimo, za osebne
               dohodke ali pa za kaj drugega. Običajno dobijo ta sredstva podjetja, ki so izvozno
               naravnana, ki imajo ustrezno kadrovsko strukturo, ki imajo ustrezno
               razvojno-raziskovalno strukturo in tista, ki imajo kupno moč, ki imajo trge, ki
               dvigujejo svojo konkurenčno sposobnost, zaposlujejo ljudi, ohranjajo delovna mesta
               ali pa povečujejo dodano vrednost. V tej smeri se to dela, in včasih imam občutek, da
               bi posebej vi kot poslanci morali vedeti, kako se na teh javnih razpisih prijavljajo
               podjetja in kako se točkuje, in da nihče ne more dobiti mimo te vrste. Tisti, ki je
               boljši, zmaga. Tisti, ki se prijavijo, so na začetku črte, na cilj pride pa določeno
               manjše število ljudi.</p>
               <p>Jasno se potem podjetja pritožujejo, ker ne izpolnjujejo pogojev, se obračajo tudi na
               vas poslance. Tudi jaz dobim kak telefon, zakaj nismo pa mi prišli na vrsto, zakaj
               smo mi izločeni. Včasih se celo meja postavi, recimo, 65 točk, pa ima 64 točk – za
               eno točko mu zmanjka. Je hudo, ampak ni 65. Postavi se, recimo, meja na 85 točk,
               odvisno, koliko je sredstev na razpolago, in se razdeli najboljšim. Se nič ne izbira
               prvi, tretji, četrti. Mislim, da to verjetno poznate, in včasih je res dobro, da ne
               sprašujete, če se po domače dela. Za naslednje leto je 200 milijonov planirano. Po
               mojem je to dosti premalo, kdo bo dobil, pa noben ne ve. To se bo pokazalo. Tisti, ki
               je v težavah, in glede na kriterije, ki bodo postavljeni, bodo podjetja izbrana. Če
               ste pa včasih tako delali, da ste se zagnali in so vaši dobili – mi tako ne delamo na
               žalost, vsaj jaz ne bom.</p>
            </sp>
            <sp xml:id="SDZ6-Izredna-47-2013-11-11.sp162">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, minister Stepišnik.</p>
               <p>Samo odgovorim na postopkovni predlog gospoda Černača. 235. člen Poslovnika Državnega
               zbora govori o sodelovanju vlade pri delu Državnega zbora. Ravno tako 66. člen
               Poslovnika Državnega zbora v prvi točki navaja, da na začetku obravnave vsake točke
               dnevnega reda lahko poda predlagatelj oziroma njegov predstavnik dopolnilno
               obrazložitev. Nikjer ne zavezuje, da mora v primeru, če je predlagatelj vlada, vedno
               znova razlagati. Minister bo odgovoril, ko bo ocenil, da je to potrebno.</p>
               <p>Imate postopkovni predlog – samo, da bo res.</p>
            </sp>
            <sp xml:id="SDZ6-Izredna-47-2013-11-11.sp163">

               <speaker>JOŽE TANKO (PS SDS):</speaker>

               <p>Spoštovana predsedujoča!</p>
               <p>V tem odgovoru je minister Stepišnik pomešal vse ukrepe, s katerimi razpolaga. To,
               kar je govoril, spada v druge postavke, v druge transferje, v druge oblike. Vprašali
               smo ga o konkretni postavki, ki se ji reče pomoč podjetjem oziroma povečanje
               kapitalskih deležev.</p>
            </sp>
            <sp xml:id="SDZ6-Izredna-47-2013-11-11.sp164">

               <speaker>PODPREDSEDNICA RENATA BRUNSKOLE:</speaker>

               <p>Prosim postopkovno, ne o vsebini!</p>
            </sp>
            <sp xml:id="SDZ6-Izredna-47-2013-11-11.sp165">

               <speaker>JOŽE TANKO (PS SDS):</speaker>

               <p>Ne pa programsko financiranje in podobne stvari. Drugo, kar je – gospod minister
               Čufer, zakaj ne daste primerjave, recimo, z letom 2006 ali pa 2001, in izračunate
               odstotke povečanja <gap n="..."/></p>
            </sp>
            <sp xml:id="SDZ6-Izredna-47-2013-11-11.sp166">

               <speaker>PODPREDSEDNICA RENATA BRUNSKOLE:</speaker>

               <p>Prosim, ne o vsebini pri postopkovnem predlogu. Pri razpravi pa lahko.</p>
            </sp>
            <sp xml:id="SDZ6-Izredna-47-2013-11-11.sp167">

               <speaker>JOŽE TANKO (PS SDS):</speaker>

               <p>Saj sem ga vprašal, zakaj ne da primerjave, recimo, s takim letom. Še enkrat povem,
               imamo sprejeti proračun in rebalansiramo sprejeti proračun. Kriteriji se obravnavajo
               verjetno na osnovi dveh kolon – tisto, kar je bilo predloženo za leto 2014, in tisto,
               kar se rebalansira, popravlja s predlogom te vlade v letu 2014, in tukaj je odstotek,
               razlika <gap n="..."/></p>
            </sp>
            <sp xml:id="SDZ6-Izredna-47-2013-11-11.sp168">

               <speaker>PODPREDSEDNICA RENATA BRUNSKOLE:</speaker>

               <p>Gospod Tanko, oprostite, postopkovni predlog je zlorabljen, ker govorite o vsebini
               proračunov!</p>
            </sp>
            <sp xml:id="SDZ6-Izredna-47-2013-11-11.sp169">

               <speaker>JOŽE TANKO (PS SDS):</speaker>

               <p>Ne govorim o vsebini, ne razumete, jaz sprašujem <gap n="..."/></p>
            </sp>
            <sp xml:id="SDZ6-Izredna-47-2013-11-11.sp170">

               <speaker>PODPREDSEDNICA RENATA BRUNSKOLE:</speaker>

               <p>Vsebina je tudi višina proračuna ali posameznih postavk!</p>
            </sp>
            <sp xml:id="SDZ6-Izredna-47-2013-11-11.sp171">

               <speaker>JOŽE TANKO (PS SDS):</speaker>

               <p>Govorim o tem, zakaj se ne primerja primerljivo s primerljivim. To je vprašanje
               <gap n="..."/></p>
            </sp>
            <sp xml:id="SDZ6-Izredna-47-2013-11-11.sp172">

               <speaker>PODPREDSEDNICA RENATA BRUNSKOLE:</speaker>

               <p>Polemizirate z gospodom ministrom! To ni postopkovni predlog, veste.</p>
            </sp>
            <sp xml:id="SDZ6-Izredna-47-2013-11-11.sp173">

               <speaker>JOŽE TANKO (PS SDS):</speaker>

               <p>Gospa Brunskole, bodite potrpežljivi in poslušajte. Vprašal sem, zakaj in kako so
               izračunali razliko 80 % na dveh postavkah, ki sta tukaj napisani, in pri eni piše
               sprejeti proračun, pri drugi pa piše rebalans proračuna. Razlike je 1,5 %.</p>
            </sp>
            <sp xml:id="SDZ6-Izredna-47-2013-11-11.sp174">

               <speaker>PODPREDSEDNICA RENATA BRUNSKOLE:</speaker>

               <p>To ni postopkovni predlog, ampak vsebina proračuna!</p>
            </sp>
            <sp xml:id="SDZ6-Izredna-47-2013-11-11.sp175">

               <speaker>JOŽE TANKO (PS SDS):</speaker>

               <p>Gospa, ste pa čudni vi. Sprašujem, kako mora nekdo izračunati tako razliko pri teh
               zadevah. To je nemogoče izračunati. Če pa primerjaš leto 1999, je pa lahko razlika
               300 %. Govorimo pa o sprejetem proračunu za leto 2014, ki ga je pripravila ena vlada,
               in o rebalansu postavk v tem sprejetem proračunu. To je pa to, kar ste vi pripravili.
               Razlika je pa 1,5 %.</p>
            </sp>
            <sp xml:id="SDZ6-Izredna-47-2013-11-11.sp176">

               <speaker>PODPREDSEDNICA RENATA BRUNSKOLE:</speaker>

               <p>Temu se reče vsebina.</p>
            </sp>
            <sp xml:id="SDZ6-Izredna-47-2013-11-11.sp177">

               <speaker>JOŽE TANKO (PS SDS):</speaker>

               <p>Temu se reče vprašanje. In želim obrazložitev. Nič drugega.</p>
            </sp>
            <sp xml:id="SDZ6-Izredna-47-2013-11-11.sp178">

               <speaker>PODPREDSEDNICA RENATA BRUNSKOLE:</speaker>

               <p>Mag. Majda Potrata ima postopkovni predlog in bo tudi dobila sedaj besedo. Ta
               postopkovni predlog, ki je bil nazadnje, je govoril o vsebini, in več ne bom
               dovolila.</p>
               <p>Izvolite, mag. Potrata.</p>
            </sp>
            <sp xml:id="SDZ6-Izredna-47-2013-11-11.sp179">

               <speaker>MAG. MAJDA POTRATA (PS SD):</speaker>

               <p>Hvala, gospa podpredsednica.</p>
               <p>Da bo jasno, zakaj sem se javila. 69. člen poslovnika pravi: »Poslancu, ki želi
               govoriti o uporabi poslovnika <stage>(postopkovno vprašanje)</stage>, da predsedujoči besedo takoj,
               ko jo zahteva. Govor tega poslanca ne sme trajati več kot tri minute. O uporabi
               poslovnika odloči predsedujoči.« Vljudno naprošam, da bi mi vsi ti, ki so zdaj že po
               trikrat ali ne vem kolikokrat zastavljali postopkovno vprašanje, povedali, na kateri
               člen poslovnika se sklicujejo, ko trdijo, da je bil poslovnik napak uporabljen. To je
               namreč postopkovno vprašanje, o uporabi poslovnika. Po katerem členu poslovnika je
               mogoče odgovoriti na vprašanja in razprave gospoda Tanka tako, da bo s temi odgovori
               zadovoljen in ne bo terjal večno novih postopkovnih vprašanj. Za to gre. Postopkovno
               vprašanje se nanaša zgolj na uporabo poslovnika. Zadnjič je bilo govora o tem, da 4.
               člen Poslovnika govori, da je slovenščina uradni jezik. Nikjer ne piše, da se v
               javnosti uporablja zborni jezik, ampak to je že vsebina. Uporaba tega člena je pa
               bila na neki komisiji zlorabljena, ko smo imeli neuporabljeno slovenščino v
               prispevku, ki smo si ga ogledali na neki komisiji v angleščini. Torej, samo o uporabi
               poslovnika. Zanima me, tretjič povem, na kateri člen poslovnika se vprašanja gospoda
               Tanka in gospoda Černača nanašajo. Hvala.</p>
            </sp>
            <sp xml:id="SDZ6-Izredna-47-2013-11-11.sp180">

               <speaker>PODPREDSEDNICA RENATA BRUNSKOLE:</speaker>

               <p>18 minut smo porabili za postopkovne predloge. Glede na to, da sem prej opozorila in
               da je bilo toliko zlorab pri postopkovnih predlogih, spoštovani prisotni poslanci in
               poslanke, vas obveščam, da se lahko prijavite k razpravi in razpravljate, sicer
               prehajamo na obravnavo posebnega dela predloga sprememb proračuna. Bi želel prej še
               kdo razpravljati? <stage>/ oglašanje iz dvorane/</stage></p>
               <p>Proceduralno vam ne morem dati besede glede na to, da ste do sedaj zlorabili
               proceduralne predloge. <stage>/ oglašanje iz dvorane/</stage> Mag. Potrata ni govorila o vsebini,
               pač pa je obrazložila, kaj pomeni zloraba postopkovnega predloga.</p>
            </sp>
            <sp xml:id="SDZ6-Izredna-47-2013-11-11.sp181">

               <speaker>ZVONKO ČERNAČ (PS SDS):</speaker>

               <p>Spoštovana predsedujoča, odgovor na vprašanje mag. Potrata bi bil lažji, če bi dobili
               razlago, na podlagi česa je ona zdaj govorila skoraj tri minute.</p>
            </sp>
            <sp xml:id="SDZ6-Izredna-47-2013-11-11.sp182">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Vidim, da bi gospod Krivec želel razpravljati. Želi še kdo? <stage>(Ne.)</stage> Gospod Danijel
               Krivec bo razpravljal o splošnem delu.</p>
            </sp>
            <sp xml:id="SDZ6-Izredna-47-2013-11-11.sp183">

               <speaker>DANIJEL KRIVEC (PS SDS):</speaker>

               <p>Hvala. Saj bom kratek, pa gremo potem na posebni del.</p>
               <p>Glede na to, da imamo vsi proračun pred seboj in sedaj razpravljamo o teh procentih
               in primerjavah. Vendar vsi znamo brati, in piše: <q>"Ocena realizacije, realizacija,
               sprejeti proračun."</q> Primerjava, ki je narejena s predlogom proračuna, je označena s
               kolonami, in piše: <q>"Sprememba, štiri je enako pet minus tri."</q> To pomeni: predlog
               sprememb proračuna v primerjavi s sprejetim proračunom. To imamo vsi v gradivih. Za
               posamezne postavke ne more nekdo delati primerjave, tako kot se mu zljubi, kajti v
               tem primeru bi tudi gospod Stepišnik lahko govoril o, ne vem, dvatisočodstotnem
               povečanju kapitalskih naložb, če bi primerjal neprimerljivo – realizacijo za leto
               2012, ki je bila nič, in 200 milijonov, ki jih imamo zdaj. Zato vseeno vsebinsko
               sprašujem, zakaj ne dobimo odgovora korektno. Kajti vsi beremo in vsi imamo gradivo
               na mizi, govorimo o sprejetem proračunu – ministrstvo je pripravilo predlog sprememb,
               ki je v naslednji koloni – in o predlogu sprememb. Samo toliko, da bo jasno vsem, ki
               nas poslušajo.</p>
            </sp>
            <sp xml:id="SDZ6-Izredna-47-2013-11-11.sp184">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Prehajamo na obravnavo posebnega dela predloga sprememb proračuna. Želi kdo
               razpravljati? Ker ne želi, zaključujem razpravo pri posebnem delu predloga sprememb
               proračuna.</p>
               <p>Prehajamo na razpravo o vloženih amandmajih, ki jo bomo opravili na podlagi pregleda
               vloženih amandmajev z dne 9. novembra 2013. Prehajamo na proračunskega uporabnika
               1540 – Urad Vlade Republike Slovenije za narodnosti ter na razpravo o dveh vloženih
               amandmajih pri tem proračunskem uporabniku. V razpravo dajem podprogram Podpora
               manjšinam ter amandma Komisije za narodni skupnosti in amandma poslanskih skupin PS,
               SD, DL in DeSUS.</p>
               <p>Želi kdo razpravljati? Ker ne želi nihče razpravljati, zaključujem razpravo.</p>
               <p>Prehajamo na proračunskega uporabnika 1711 – Ministrstvo za notranje zadeve ter na
               razpravo o vloženem amandmaju pri tem proračunskem uporabniku. V razpravo dajem
               podprogram Podpora lokalni samoupravi ter koordinacija državne in lokalne ravni ter
               amandma Poslanske skupine Nove Slovenije.</p>
               <p>Želi kdo razpravljati? Ker ne želi nihče razpravljati, zaključujem razpravo.</p>
               <p>Prehajamo na proračunskega uporabnika 1714 – Policija ter na razpravo o vloženih
               amandmajih k dvema podprogramoma. Pri tem proračunskem uporabniku najprej dajem v
               razpravo podprogram Javni red in splošna varnost ljudi in premoženja ter amandma
               Poslanske skupine SLS.</p>
               <p>Želi kdo razpravljati? Besedo ima gospa Jasmina Opec.</p>
            </sp>
            <sp xml:id="SDZ6-Izredna-47-2013-11-11.sp185">

               <speaker>JASMINA OPEC (PS SLS):</speaker>

               <p>Hvala lepa.</p>
               <p>Pred kratkim smo na odboru za notranje zadeve obravnavali poročilo o delu policije za
               leto 2012 in pri tem poročilu ugotavljali, da se povečujejo predvsem kazniva dejanja
               zoper premoženje. Ta trend se bo po našem prepričanju še nadaljeval, kar ni
               presenetljivo. Namreč, z dvigovanjem davkov in prispevkov ob nespremenjenem prihodku,
               pokojninah in plačah se bo zmanjševal razpoložljivi dohodek prebivalstva. Ljudje na
               to dejstvo reagiramo različno. Večina od nas zmanjša tisti del svojega osebnega
               proračuna, ki se imenuje odhodki, nekateri pa želijo imeti ta svoj razpoložljivi
               dohodek na enaki višini, kar poskušajo nadomestiti tudi z nelegalnimi posli. Že sedaj
               so razmere v Policiji alarmantne. Če greste na teren, vidite, da ni sredstev, s
               katerimi bi Policija že sedaj opravila te naloge, ki jih mora opravljati na nek
               normalen način. Videli boste, da so ponekod ukinili določene patrulje, da, recimo, ne
               morejo dati v uporabo vozil, ker nimajo sredstev za vzdrževanje tega voznega parka.
               Varnost ljudi, življenje ne sme biti nikoli predmet varčevanja. Kdo bo nosil
               odgovornost takrat, ko bodo ogrožena človeška življenja in Policija ne bo prišla na
               mesto pravočasno, ker ne bo imela natankanih avtomobilov oziroma ker ne bo imela
               urejenih avtomobilov, ker ne bo imela osnovnih sredstev, s katerimi bi prišla na kraj
               dogodka? Varnost in življenje sta tista segmenta, kjer nikakor ne smemo varčevati, in
               zato smo v Slovenski ljudski stranki tudi predlagali ta amandma.</p>
            </sp>
            <sp xml:id="SDZ6-Izredna-47-2013-11-11.sp186">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati? Ker ne želi nihče več razpravljati, zaključujem
               razpravo.</p>
               <p>V razpravo dajem še podprogram Kriminalistična dejavnost ter amandma Poslanske
               skupine SDS in amandma Poslanske skupine SLS. Želi kdo razpravljati?</p>
               <p>Dr. Vinko Gorenak ima besedo, potem pa gospa Sonja Ramšak.</p>
            </sp>
            <sp xml:id="SDZ6-Izredna-47-2013-11-11.sp187">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Prvič se oglašam, vendar se mi zdi pomembno, da pri tem amandmaju rečemo naslednje.
               Kakorkoli govorimo o varčevanju pri kateremkoli proračunskem uporabniku, bomo
               verjetno povsod naleteli na težave in povsod bomo našli tudi obrazložitve, da bi komu
               še kaj več dali. Ampak vendarle je treba povedati naslednjo zadevo. Kar se tiče
               Policije – to verjetno tudi državna sekretarka natančno ve –, obratuje z 80 % vseh
               sredstev, kar je namenjeno stroškom dela, in Policija razpolaga z izjemno majhnim
               delom sredstev za materialne stroške in še manjšim delom za investicije. Predlagamo,
               da na tem podprogramu povečamo sredstva za nekaj več kot dva milijona evrov.
               Situacija je relativno jasna. Mislim, da bi lahko kmalu prišli do tega, da bo velika
               večina voznega parka, ki ga Policija ima, to je nekaj nad 2 tisoč vozil – ta vozila
               so bila lani v povprečju stara 7 let, iz odgovora ministra za notranje zadeve, mojega
               naslednika, predzadnji ponedeljek na poslanskih vprašanjih pa je bilo jasno razbrati,
               da so sedaj vozila stara že 8 let in da v letošnjem letu ni bilo nobenih nabav,
               čeprav smo načrtovali, vsaj v času, ko sem sam vodil ministrstvo, da bomo nabavili
               okoli 400 vozil. Ta vozila imajo v povprečju nad 200 tisoč kilometrov. To pomeni, da
               je na tej postavki nujno potrebno, da skušamo Policiji oziroma kriminalistični
               policiji, tudi znotraj nje, pomagati in ji vendarle ne odvzeti toliko, kot ji je
               vzela vladajoča koalicija s predlogom proračuna. Hvala lepa.</p>
            </sp>
            <sp xml:id="SDZ6-Izredna-47-2013-11-11.sp188">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>V skladu s časovnim potekom seje Državnega zbora danes zaključujem sejo Državnega
               zbora. Prekinjam sejo in jo nadaljujemo jutri ob 10. uri. Lepo pozdravljeni! <stage type="time">(SEJA JE BILA PREKINJENA 11. NOVEMBRA 2013 OB 22.URI.)</stage>
               </p>
            </sp>
         </div>
      </body>
   </text>
</TEI>