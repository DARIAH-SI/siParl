<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Redna-23-2014-03-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|46909ED417DDF526C1257D4E00327DEE</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=46909ED417DDF526C1257D4E00327DEE</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-23-2014-03-28.DZ" n="23">
               <name>Redna</name>
               <date when="2014-03-28"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-23-2014-03-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 23. seje</stage>
            <stage type="chairman">Sejo sta vodila predsednik Državnega zbora Janko Veber in podpredsednica Renata
            Brunskole. </stage>
            <stage type="time">Seja se je začela ob 10.10. </stage>


            <sp xml:id="SDZ6-Redna-23-2014-03-28.sp1">

               <speaker>PREDSEDNIK JANKO VEBER:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Opravičujem se za kratko zamudo, ker se je Kolegij zavlekel nekoliko dlje, kot smo
               predvidevali. Prosim za razumevanje.</p>
               <p>Začenjam z nadaljevanjem 23. seje Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: gospa Eva Irgl, dr. Andreja Črnak Meglič, gospa Irena Tavčar, gospa Janja
               Klasinc, gospa Jasmina Opec, gospod Dragutin Mate, mag. Matej Tonin od 14. ure dalje,
               gospod Janez Ribič od 14. ure dalje, dr. László Göncz do 13. ure, gospod Jerko
               Čehovin do 14. ure in gospod Jakob Presečnik po 16. uri ter Alenka Pavlič do 15. ure.</p>
               <p>Vse prisotne lepo pozdravljam!</p>
               <p>Prehajamo na <title xml:id="SDZ6-Redna-23-2014-03-28.title1">2. TOČKO DNEVNEGA REDA, TO JE NA PREDLOG ZAKONA O SPREMEMBAH IN
                  DOPOLNITVAH ZAKONA O MNOŽIČNEM VREDNOTENJU NEPREMIČNIN PO NUJNEM POSTOPKU.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade mag.
               Mateji Vraničar, državni sekretarki Ministrstva za finance.</p>
            </sp>
            <sp xml:id="SDZ6-Redna-23-2014-03-28.sp2">

               <speaker>MAG. MATEJA VRANIČAR:</speaker>

               <p>Spoštovani gospod predsednik, spoštovani poslanke in poslanci!</p>
               <p>Vlada je pripravila predlog zakona, s katerim se v sistem množičnega vrednotenja z
               nekaj rešitvami, ki bodo omogočile preglednejše izvajanje nalog sistemov
               evidentiranja, vrednotenja in obdavčitve nepremičnine, zagotovile prave podatke o
               zemljiščih; glavni cilj pa je urediti možnost spreminjanja posplošene tržne vrednosti
               v primeru posebnih okoliščin. Vlada je predlog zakona napovedala že ob sprejemanju
               Zakona o davku na nepremičnine. Vsebinsko zakon ureja štiri sklope. V 1. členu se za
               namene evidentiranja množičnega vrednotenja in obdavčitve precizneje določa javno
               dobro. S predlagano rešitvijo se kot javno dobro določajo vse nepremičnine, ki se
               lahko v skladu s stvarno pravnim zakonikom in drugimi predpisi, predvsem z Zakonom o
               graditvi objektov, dejansko obravnavajo kot javno dobro in jasno ureja način
               njihovega določanja v registru nepremičnin. Tako se kot javno dobro določajo
               nepremičnine, ki so po samem zakonu v javno dobro. To so ceste, železnice in njihova
               spremljajoča infrastruktura ter vode, nekatere vrste stavb, ki predstavljajo del
               javne infrastrukture, ter vsa zemljišča brez stavb, ki so kot javno dobro
               evidentirana v zemljiški knjigi. Druga vsebinska rešitev predloga zakona se nanaša na
               dopolnitev postopka določanja zemljišč za gradnjo stavb. Ta se nadgrajuje z
               obveznostjo občin, da ob določitvi zemljišč za gradnjo stavb javnost o tem seznani in
               ji omogoči dajanje pripomb. Obenem se uredi nadzor nad določanjem zemljišč za gradnjo
               stavb, ki bo v pristojnosti Ministrstva za infrastrukturo in prostor. Najpomembnejše
               spremembe zakona se nanašajo na novo poglavje, ki ureja možnost spreminjanja
               posplošene tržne vrednosti v primeru posebnih okoliščin. Zakon kot posebne okoliščine
               določa objektivne okoliščine, ki se navezujejo na posamezno nepremičnino, in zaradi
               posebnosti niso upoštevane v modelu vrednotenja. Zahteva pa tudi, da gre za
               okoliščine, ki na vrednost vplivajo za več kot 40 %. Določa se, da vpliv posebnih
               okoliščin lastniki lahko uveljavijo kadarkoli z vlogo pri geodetski upravi, ki bo o
               predlogu odločila v skladu s pravili splošnega upravnega postopka. V primeru
               upoštevanja predloga se bo vrednost nepremičnine ustrezno spremenila, lahko se bo
               povečala ali zmanjšala in se evidentirala v registru nepremičnin, kar pomeni, da se
               bo upoštevala za vse namene, za katere se taka vrednost uporablja. Spremenjena
               vrednost bo veljala do spremembe podatkov, ki vplivajo na posebne okoliščine. V
               večini primerov bo predlog pripravil in predložil lastnik sam, le za nepremičnine
               večje vrednosti se zahteva, da oceno velikosti vpliva posebne okoliščine izdela
               cenilec. Posebej se ureja tudi možnost, da geodetska uprava v primerih naravnih
               nesreč spremeni vrednost nepremičninam tudi po uradni dolžnosti, in sicer na podlagi
               ocene škode, ki jo za potrebe ocene škode po naravnih nesrečah izdelajo posebne
               komisije. V četrtem sklopu sprememb se jasneje ureja vsebina evidence trga
               nepremičnin. Predvsem se jasneje določa vrste najemnih poslov, ki so bili do sedaj
               podrobneje urejeni v podzakonskih aktih. Med amandmaji, ki so bili vneseni v zakon v
               času druge obravnave na Odboru za finance in monetarno politiko, želim posebej
               izpostaviti tiste, ki se nanašajo na poglavje o spreminjanju posplošene tržne
               vrednosti. In sicer se je črtala določba o obveznem elektronskem vlaganju predlogov
               za spremembo. Prag vrednosti nepremičnine, za katero je treba predlogu predložiti
               oceno velikosti vpliva, ki jo izdela cenilec, se je dvignil s 50 tisoč evrov na 500
               tisoč evrov. Vlada te spremembe zakona podira.</p>
               <p>V skladu z vsem povedanim Vlada predlaga Državnemu zboru, da predlog zakona podprete
               tako v drugi kot tudi v tretji obravnavi. Hvala lepa.</p>
            </sp>
            <sp xml:id="SDZ6-Redna-23-2014-03-28.sp3">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Za predstavitev poročila Odbora dajem besedo predsedniku gospodu Bojanu Starmanu.
           </p>
            </sp>
            <sp xml:id="SDZ6-Redna-23-2014-03-28.sp4">

               <speaker>BOJAN STARMAN (PS DL):</speaker>

               <p>Hvala lepa za besedo, gospod predsednik. Lep pozdrav vsem skupaj!</p>
               <p>Odbor za finance in monetarno politiko je na svoji 86. nujni seji 13. 3. 2014 kot
               matično delovno telo obravnaval Predlog zakona o spremembah in dopolnitvah Zakona o
               množičnem vrednotenju nepremičnin,  EPA 1803-VI , ki ga je Državnemu zboru v obravnavo in sprejem po
               nujen postopku predložila Vlada. Kolegij predsednika Državnega zbora je na svoji 84.
               seji 24. 2. 2014 sklenil, da se predlog zakona obravnava po nujnem postopku. Odboru
               je bilo posredovano mnenje Zakonodajno-pravne službe z dne 10. 3. 2014, mnenje
               Komisije Državnega sveta za gospodarstvo, obrt, turizem in finance, ki predlog zakona
               podpira. Predlog je bil posredovan na podlagi 145. člena Poslovnika tudi lokalnim
               skupnostim, rok za oddajo njihovega mnenja je bil 8. 3. 2014. Odbor je v roku prejel
               mnenje naslednjih lokalnih skupnosti: dopis Občine Domžale z dne 6. 3. 2014, dopis
               Mestne občine Ljubljana – mestna uprava z dne 7. 3. 2014, dopis Mestne občine
               Ljubljana – oddelek za urejanje prostora z dne 7. 3. 2014 ter dopis Skupnosti občin
               Slovenije z dne 7. 3. 2014. Podani so bili amandmaji koalicije k 1., 2., 3., 6., 7.,
               10., 12., 14. za novi 14.a člen in k 15. za novi 15.a člen predloga zakona. Vložila
               je amandmaje tudi Poslanska skupina SDS in Poslanska skupina Nove Slovenije k 6.
               členu.</p>
               <p>V uvodni dopolnitvi je državna sekretarka Ministrstva za finance pojasnila
               poglavitne rešitve tega predloga zakona, ki zajema štiri vsebinske sklope, in sicer
               jasno opredelitev, kaj je javno dobro, jasno določitev tako imenovanih zemljišč za
               gradnjo stavb, možnost, da se v model vrednotenja upoštevajo tudi posebne okoliščine,
               ki jih lahko uveljavlja lastnik nepremičnine, ter spremembe, ki se nanašajo na
               evidentiranje trga nepremičnin. Predstavnica Zakonodajno-pravne službe je pojasnila,
               da poleg pisnega mnenja, ki je bilo že dano, lahko potrdi, da vloženi amandmaji
               sledijo mnenju službe, razen amandmaja za 15.a člen. Kasneje v obravnavi omenjenega
               amandmaja za novi 15.a člen je predstavnica službe pojasnila, da gre za zelo resna
               opozorila, in sicer ustavnopravne, pravno-sistemske ter poslovniške narave, ki jih je
               v nadaljevanju podrobno obrazložila.</p>
               <p>Odbor je v skladu z drugim odstavkom 130. člena Poslovnika Državnega zbora
               obravnaval in sprejel amandmaje poslanskih skupin, in sicer k 1., 2., 3., 6. členu,
               amandmaje k 19.a, 19.b, 19.č, 19.d, 19.f in 19.g členu osnovnega zakona, k 7., 10.,
               12., 14., za novi 15. člen in k 15. členu. Ni pa sprejel amandmajev Poslanske skupine
               SDS k 1., 2., 3., 4., 6., 8. in 11. členu ter amandmajev Poslanske skupine Nove
               Slovenije. Odbor ni glasoval o amandmaju poslanskih skupin koalicije za novi 15.a
               člen, glede na opozorila Zakonodajno-pravne službe in glede na to, da ni bil vložen v
               skladu s tretjim odstavkom 129. člena. Gre za to, da bi se popravil koeficient v tem
               zakonu in izenačil rezidente in nerezidente. To smo kasneje storili s spremembami
               Zakona o nepremičninah. Odbor je v skladu s 128. členom Poslovnika Državnega zbora
               glasoval o vseh členih predloga zakona in jih sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, za katerega
               predlagamo, da ga sprejme tudi Državni zbor. Hvala lepa.</p>
            </sp>
            <sp xml:id="SDZ6-Redna-23-2014-03-28.sp5">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Prehajamo na predstavitev stališč poslanskih skupin.</p>
               <p>Gospod Franc Bogovič bo predstavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ6-Redna-23-2014-03-28.sp6">

               <speaker>FRANC BOGOVIČ (PS SLS):</speaker>

               <p>Lep dober dan, spoštovani predsednik, kolegice in kolegi, predstavnice Ministrstva za
               finance!</p>
               <p>Ura je 10.20, se pravi, da je še slaba ura do takrat, ko smo povabljeni na Ustavno
               sodišče, da končno izvemo, kako se je odločilo glede zakona, ki obremenjuje slovenski
               politični in tudi siceršnji prostor že zadnjega dobrega pol leta. Vendar se je
               parlament odločil, da v svoji maniri, v maniri koalicije, nadaljuje z izkazovanjem
               moči glasovalnega stroja, tako kot to počne že cel teden, tako kot to počne že
               zadnjih nekaj mesecev, in izkazuje še naprej aroganco do Ustavnega sodišča in
               aroganco do ljudi. To se je zelo dobro pokazalo tudi na odboru pri zakonu, ki ga
               danes obravnavamo. Kot je pojasnil predsednik odbora, smo tudi tam dobili podtaknjen
               15.a člen, s katerim se je poskušalo enostavno v nekem drugem zakonu urejati davčno
               materijo, na kar smo bili zelo jasno opozorjeni s strani Zakonodajno-pravne službe,
               da tako enostavno ne gre in da se parlament s tem zakonom spušča v novo pustolovščino
               in novo neustavnost v tem delu. Vesel sem, da je predsednik odbora to na koncu
               prepoznal in odstopil od prvotnega stališča ter dejal, da se do tega ne bo opredelil
               oziroma da tega ne bo podprl. Končno je naredil tudi odločno potezo in ta amandma
               enostavno umaknil z dnevnega reda oziroma o njem nismo glasovali.</p>
               <p>Od lanske jeseni se že vleče burleska okoli tega zakona, kjer se poskuša – tako kot
               je bilo danes že povedano in napovedano ob sprejetju tega zakona – sestavljati neke
               črepinje, ki enostavno ne gredo skupaj. Lansko leto smo v Slovenski ljudski stranki
               opozarjali, v opoziciji, in temu opozorilu se je pridružilo tudi 80 tisoč ljudi, da s
               takšnim Zakonom o vrednotenju nepremičnin in s takšnim Zakonom o davku na
               nepremičnine ne moremo sprejeti poštenega davka – davka, ki ne bo krivičen, davka, ki
               ne bo spravljal v obup številnih ljudi. Danes je tu zopet popravek tega zakona, s
               katerim se zdaj poskuša, ko so praktično že vsi roki prekršeni oziroma onemogočajo
               normalno izpeljavo takšnega zakona v letošnjem letu, vstavljati neke popravke, ki bi
               jih naj geodetska uprava zdaj upoštevala. Zamikajo se roki tudi za izdajo teh odmer
               in ne nazadnje tudi pričakovanje, da bodo še v letošnjem letu pobrane davščine iz
               naslova davka na nepremičnine. Sam polagam veliko upanja v Ustavno sodišče, v modrost
               Ustavnega sodišča, da bo zavarovalo ljudi pred temi neumnostmi, ki jih ta siamski
               dvojček zakonov o nepremičninah – davka na nepremičnine in Zakona o množičnem
               vrednotenju – prinaša. Verjamem, da bo danes koalicija, kot počne to že ves čas,
               zopet uveljavljala, tako kot včeraj, znamenitih 48 glasov. Upam, da boste vmes
               sledili tudi, kaj bo sprejelo Ustavno sodišče; in da bo končno prišel čas, da se bo
               vlada ter koalicija streznila na tem področju in da bomo dali glave skupaj in
               enostavno poskušali poiskati rešitev za to državo. Gre za nestrokoven pristop, gre za
               pristop, ki terja tudi po odgovornosti. Upam, da se tisti, ki ste kreatorji te zmede,
               ki jo vršimo zadnje pol leta, tega tudi zavedate.</p>
               <p>V Slovenski ljudski stranki smo na odboru enostavno obstruirali ta odbor, ker
               enostavno nismo smatrali, da je dostojno sedeti za to mizo in sprejemati te popravke.
               Sedaj so vsebinski popravki takšni, da približno sledijo nekim vsebinam, ki so
               sprejemljive. Sicer pa še enkrat več polagam vse upe v Ustavno sodišče in to, da se
               bo ta zmeda, ki ste jo ustvarili v zadnje pol leta, rešila iz slovenskega političnega
               in siceršnjega prostora.</p>
            </sp>
            <sp xml:id="SDZ6-Redna-23-2014-03-28.sp7">

               <speaker>PREDSEDNIK JANKO VEBER:</speaker>

               <p> Hvala.</p>
               <p>Gospa Marija Plevčak bo predstavila stališče Poslanske skupine Demokratične stranke
               upokojencev Slovenije.</p>
            </sp>
            <sp xml:id="SDZ6-Redna-23-2014-03-28.sp8">

               <speaker>MARIJA PLEVČAK (PS DeSUS):</speaker>

               <p> Hvala za besedo in lep pozdrav vsem prisotnim!</p>
               <p>Pred sabo imamo v javnosti precej odmevno novelo Zakona o množičnem vrednotenju. Še
               zlasti odmeven je bil tisti del, ki se nanaša na spremembo višine stopnje za
               nerezidenčnost na 0,15 procenta oziroma izenačitev davčne stopnje tako za
               rezidenčnost kot nerezidenčnost. Naj na kratko povzamem, da novela vnaša poglavitne
               rešitve v štirih vsebinskih sklopih, in sicer definiranje javnega dobra, določitev
               tako imenovanih zazidljivih zemljišč, to je zemljišč za gradnjo stavb, možnost, da se
               ob modelu vrednotenja upoštevajo tudi posebne okoliščine, ki jih lahko uveljavlja
               lastnik nepremičnine, ter spremembe, ki se nanašajo na evidentiranje trga
               nepremičnin.</p>
               <p>V Poslanski skupini Demokratične stranke upokojencev smo ugotavljali in tehtali, ali
               gre to le za izrazito davčno vsebino, ki sodi izključno le v davčno zakonodajo, ali
               pa se uvršča v skupno nepremičninsko zakonodajo. Tudi mnenje Zakonodajno-pravne
               službe izkazuje, da je ta določba izjemno sporna tako s sistemskega, upravno-pravnega
               kot tudi poslovniškega vidika. Naj samo spomnim, da smo lani potrdili prepoved
               referendumov o zakonih z davčno vsebino, in po našem vedenju gre za morebitno kršitev
               Ustave in s tem neizvedljivost referenduma. Seveda ob takšnih opozorilih strokovne
               službe naše hiše člani parlamentarnega Odbora za finance in monetarno politiki
               prejšnji teden nismo sprejeli amandmaja o izenačitvi davčnih stopenj za nerezidenčna
               stanovanja. In ravno to je vlada uredila v noveli o davku na nepremičnine. Podprli pa
               smo izenačitev zemljišč za gradnjo s preostalimi nezazidanimi stavbnimi zemljišči. V
               okviru tega smo prejeli tudi mnenja nekaterih lokalnih skupnosti občin, te so bile že
               naštete v poročilu predsednika Odbora za finance ter Komisije Državnega sveta za
               gospodarstvo, obrt, turizem in finance, ki predlog zakona podpira. V Poslanski
               skupini Demokratične stranke upokojencev ugotavljamo in menimo, da ogromno problemov
               oziroma težav izvira iz neurejenih evidenc pristojnih ustanov in ne le Gursa, ki je
               te izvedence združil. Kot smo obveščeni, gre le za tri procente lastnikov
               nepremičnin, ki bi želeli spremeniti podatke glede svojih nepremičnin. Podoben
               podatek je tudi pri ugotavljanju tržne vrednosti za davčne in druge namene ter pri
               ugotavljanju katastrskega dohodka.</p>
               <p>Povem lahko, da bomo poslanke in poslanci Poslanske skupine Demokratične stranke
               upokojencev glasovali za dopolnjen predlog zakona, sprejetem na matičnem delovnem
               telesu; v dobri veri, da bo tako zagotovljena pravna varnost občanov, javnofinančna
               vzdržnost in vsesplošna upravnopravna javna sprejemljivost.</p>
            </sp>
            <sp xml:id="SDZ6-Redna-23-2014-03-28.sp9">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Jožef Horvat bo predstavil stališča Poslanske skupine Nove Slovenije.</p>
            </sp>
            <sp xml:id="SDZ6-Redna-23-2014-03-28.sp10">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Dober dan, spoštovane kolegice, spoštovani kolegi;
               lep pozdrav gospe državni sekretarki!</p>
               <p>Danes obravnavamo pomembne spremembe Zakona o množičnem vrednotenju nepremičnin, ki
               je podlaga za ugotavljanje vrednosti nepremičnin, od katerih bomo plačevali davek na
               nepremičnine, najbrž po Zakonu o davku na nepremičnine številka 2. Vlada je
               predlagala obravnavo tega zakona po nujnem postopku in pri tem navaja razlog, da se
               bodo predlagane spremembe zakona upoštevale že pri odmeri davka na nepremičnine za
               letošnje leto. Krščanski demokrati Nove Slovenije menimo, da tako pomembnih
               sistemskih zakonov, kot sta Zakon o davku na nepremičnine in tudi Zakon o množičnem
               vrednotenju nepremičnin, ni dopustno sprejemati po nujnem postopku. Pri sprejemanju
               sistemskih zakonov je potreben daljši redni postopek, v katerem se zagotavlja tako
               poslancem kot tudi širši strokovni javnosti izmenjati mnenja, stališča in predloge,
               ki pripomorejo h konsistentnim in pravičnim rešitvam. Na podlagi eksaktnih evidenc
               lahko izdelamo tudi eksaktne matematične simulacije na podlagi matematičnih modelov,
               tako da lahko vnaprej vidimo, kako bi in kako bo zakon deloval. Že pri sprejemanju
               Zakona o davku na nepremičnine smo poslanci Nove Slovenije opozarjali na težave pri
               izvajanju zakona zaradi neurejenih evidenc nepremičnin, kar se je potem, ko so občani
               in drugi zavezanci pretekli mesec prejeli informativne izračune, izkazalo za točno.
               Prepričani smo, da bi za ureditev evidenc potrebovali daljši čas, da bi najprej
               uredili na državnem nivoju medsebojno povezovanje baz podatkov, potem pa tudi
               ustrezen sistem rednega ažuriranja evidenc, saj se podatki glede nepremičnin
               praktično dnevno spreminjajo. Ker temelji sistem obdavčitve nepremičnin na sistemu
               množičnega vrednotenja, so potrebne spremembe in dopolnitve tega zakona. Gre za
               natančnejše definiranje statusa javnega dobra, uredite evidenc v zvezi z namensko
               rabo zemljišč oziroma zemljišč za gradnjo stavb, jasnejše definiranje poslov, ki se
               evidentirajo v evidenci trga nepremičnin. Posebej pomembno področje, ki je predmet
               urejanja tega zakona in ga želimo Krščanski demokrati posebej izpostaviti, pa je
               ureditev postopka korigiranja vrednotenja nepremičnin. Ugotavljamo namreč, da so pri
               vrednotenju nepremičnin neupravičena in visoka odstopanja. Že pri vrednotenju
               medsebojno primerljivih nepremičnin, kot so na primer tipske montažne ali vrstne
               hiše, je v več primerih odstopanje v posredovanih informativnih izračunih vrednosti
               dveh povsem enakih nepremičnin tudi 100 ali več odstotkov. Še večje nepravilnosti
               ugotavljamo pri luksuznih nepremičninah, ki so po podatkih geodetske uprave ocenjene
               nerealno nizko. V danes obravnavanem predlogu zakona daje Vlada možnost popravkov
               vrednosti nepremičnin, ki niso realno ocenjene, vendar predlog zakona daje možnost
               vložitve takšnega predloga le osebam, ki imajo položaj zavezanca za davek na
               nepremičnine, torej lastniku posamične nepremičnine, najemniku in služnostnemu
               upravičencu. V Novi Sloveniji smo opozorili na dejstvo, da s tako ozkim krogom oseb,
               ki so upravičene do predloga za popravke vrednosti nepremičnin, ne bomo dosegli
               cilja, ki mu zakonodajalec najbrž sledi – torej cilja pravilne posplošene oziroma
               kjer je podano večje odstopanje nepremičnine od te vrednosti od dejanske tržne
               vrednosti vsake nepremičnine. Urejenost nepremičninskih evidenc mora biti ne le
               interes lastnikov in drugih imetnikov stvarnih in obligacijskih pravic na
               nepremičninah, pač pa predvsem interes države, ki je obdavčila nepremičnine in je
               odmera davkov odvisna od njihove vrednosti. Številne luksuzne nepremičnine, od
               stanovanjskih hiš, vil in dvorcev, imajo po podatkih geodetske uprave v evidenci
               označene nekajkrat nižje vrednosti od njihove dejanske tržne vrednosti, kar bo imelo
               za posledico nekajkrat nižjo višino odmerjenega in posledično pobranega davka na
               nepremičnine. Zaradi pravilnih nepremičninskih evidenc mora imeti vsak, ki ugotovi
               večje odstopanje vrednosti posamične nepremičnine od njegove dejanske tržne
               vrednosti, možnost podati pobudo geodetski upravi, da ugotovi njegovo pravilno
               oziroma dejansko tržno vrednost. Postopek ugotovitve spremembe vrednosti nepremičnine
               pa mora geodetska uprava začeti in izvesti po uradni dolžnosti.</p>
               <p>V tej smeri smo zato v Novi Sloveniji vložili amandma k 6. členu predloga zakona. Če
               bo ta amandma sprejet, bomo poslanci Poslanske skupine Nove Slovenije – krščanski
               demokrati Predlog zakona o spremembah in dopolnitvah Zakona o množičnem vrednotenju
               nepremičnin tudi podprli.</p>
            </sp>
            <sp xml:id="SDZ6-Redna-23-2014-03-28.sp11">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospa Aleksandra Osterman bo predstavila stališče Poslanske skupine Pozitivna
               Slovenija.</p>
            </sp>
            <sp xml:id="SDZ6-Redna-23-2014-03-28.sp12">

               <speaker>ALEKSANDRA OSTERMAN (PS PS):</speaker>

               <p>Hvala za besedo, gospod predsednik. Spoštovani vsi prisotni!</p>
               <p>Zakon o množičnem vrednotenju nepremičnin se je sprejel leta 2006. Leta 2010 se je
               izvajalo vrednotenje nepremičnin na terenu. Takrat smo vsi dobili domov podatke z
               informativnimi izračuni vrednosti naših nepremičnin in bili pozvani, da uredimo
               stanje naših nepremičnin. Danes pa obravnavamo novelo zakona o spremembah in
               dopolnitvah Zakona o množičnem vrednotenju nepremičnin, ki je podlaga za odmero davka
               od nepremičnin. Za množično vrednotenje je značilno, da upošteva enake metode za
               določitev tržne vrednosti na posameznih območjih Slovenije. Razlogi za sprejem novele
               so jasna ureditev definicije javnega dobra za namen evidentiranja, vrednotenja in
               obdavčitve nepremičnin, potreba po bolj operativni ureditvi evidentiranja zemljišča
               za gradnjo stavb, potreba po nadgraditvi postopkov govora na posplošeno tržno
               vrednost v primeru posebnih okoliščin, potreba po jasnejši opredelitvi vrste poslov,
               ki se evidentirajo v evidenci trga nepremičnin, in po določitvi merila za preverjanje
               tržne najemnine.</p>
               <p>Javno dobro je v skladu s Stvarnopravnim zakonikom stvar, ki jo v skladu z njenim
               namenom ob enakih pogojih lahko uporablja vsakdo. Vlada želi jasno omejiti pojem
               javnega dobra le na javno dobro, na katerem nedvoumno obstoji pravica splošne rabe,
               zato predlaga, da se v skladu z ureditvijo tretjega odstavka 8. člena Zakona o davku
               na nepremičnine – ki določa, kako se upošteva oprostitev za javno dobro, ki ni
               evidentirano v zemljiški knjigi, če gre za zemljišča pod kategoriziranimi cestami,
               gozdnimi zemljišči, železnicami ter vodna zemljišča – določi enoten način
               opredeljevanja javnega dobra za zemljišča brez stavb na podlagi enotne evidence, ne
               glede na to, ali so navedena zemljišča evidentirana v zemljiški knjigi kot javno
               dobro ali ne. Kot javno dobro se določijo tudi druga zemljišča brez stavb, ki so kot
               javno dobro vpisana v zemljiško knjigo. Stavbe, ki se štejejo za javno dobro, so
               prostori za pristanišča, letališča, železniška postaja, avtobusna postaja, cestninska
               postaja, mejni prehod, stavbe železniške infrastrukture in stavbe cestne
               infrastrukture.</p>
               <p>Z novelo predmetnega zakona je namen jasno določiti javno dobro za namen
               evidentiranja, vrednotenja in obdavčenja nepremičnin. Povečanje operativnosti
               evidentiranja zemljišč za gradnjo stavb nadgradi postopek za posplošeno tržno
               vrednost nepremičnin, ki bo omogočal ustrezno zvišanje ali znižanje vrednosti
               nepremičnin ob upoštevanju posebnih dokaznih okoliščin; in jasneje določiti vrste
               poslov, ki se evidentirajo v evidenci trga nepremičnin, ter za namere davka za
               nepremičnine urediti merilo za presojanje, kdaj se najemni prostor lahko šteje za
               oddajanje na prostem trgu. Z novelo zakona o množičnem vrednotenju želi Vlada med
               drugim uvesti možnost ugovora na posplošeno tržno vrednost nepremičnin v primeru
               posebnih okoliščin; opredeliti, da v primeru naravnih nesreč znižanje vrednosti
               večjega števila nepremičnin ugotavlja geodetska uprava po uradni dolžnosti. Poleg
               tega naj bi z novelo določili, da se za leto 2014 zemljišča za gradnjo stavb
               vrednotijo enako kot ostala nezazidana stavbna zemljišča, s čimer bi se znižala
               njihova vrednost in s tem tudi davek. Po navedbah geodetske uprave lahko lastniki pri
               izračunavanju višine davka računajo na povprečno devetkrat nižjo vrednost. Predmetna
               novela tudi določa, katere vrste najemnih pogodb se morajo evidentirati v evidenci
               trga nepremičnin, značilnosti poslov in način ocenjevanja tržne najemnine za potrebe
               določitve, kdaj se najemni posel šteje kot oddajanje na prostem trgu.</p>
               <p>V Poslanski skupini Pozitivna Slovenija bomo novelo predlaganega zakona podprli.
               Hvala.</p>
            </sp>
            <sp xml:id="SDZ6-Redna-23-2014-03-28.sp13">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Romana Tomc bo predstavila stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Redna-23-2014-03-28.sp14">

               <speaker>ROMANA TOMC (PS SDS):</speaker>

               <p>Hvala lepa za besedo, spoštovani predsednik.</p>
               <p>Dejstvo je, da je zmeda na področju obdavčitve nepremičnin v Sloveniji v tem trenutku
               izjemna. Pravzaprav nihče ne ve, kaj, koliko, na kakšen način bo obdavčeno njegovo
               premoženje oziroma njegove nepremičnine. Danes spet sprejemamo nek zakon na silo po
               nujnem postopku, namesto da bi se resnično usedli, premislili, naredili analize in se
               potem odločili, kakšne so najboljše možnosti. Vlada zanika probleme, ki so nastali na
               okencih Gursa. Pravi, da je bilo relativno malo popravljanja podatkov. Ampak veste,
               to je približno podobno, kot trdi tudi, da v Sloveniji poberemo za 5 milijard 300
               prispevkov za socialno varnost in da ni tako hudo, če jih 250 milijonov od tega na
               leto ne poberemo. Če bi jih pobrali, nam ne bi bilo treba uveljaviti nepremičninskega
               davka. In Vlada tudi neprimerno posplošuje. Spomnimo se ocen, kako bo neka povprečna
               družina za povprečno stanovanje plačala 3 evre davka več na mesec. Izračuni, ki so
               jih naši državljani in državljanke dobili na dom, kažejo popolnoma drugače. S tem,
               kar delamo danes, delamo samo še večjo zmedo. S tem ne bomo rešili problemov. Lahko
               bomo morda nekatera področja malce popravili, vendar še daleč od tega, da bi bilo
               področje sistemsko in dobro urejeno. Cilj te spremembe naj bi bila tudi možnost, da
               se ljudje pritožijo na posplošeno tržno vrednost. Spoštovane gospe in gospodje, ni
               samo problem to, da se lahko pritožijo; problem je, kako se lahko pritožijo. Problem
               je, da posplošena tržna vrednost, ki jo ocenjuje Gurs s svojimi metodami –
               znanstvenimi ali kakršnimi koli že –, bistveno odstopa od dejanske tržne vrednosti
               nepremičnin v Sloveniji. In to je naš glavni problem. Zato pa so nekatere
               nepremičnine na Obali, ki smo jih lahko videli tudi v medijih, ocenjene izjemno
               nizko, nekatera zemljišča nekje na periferiji na drugem koncu Slovenije pa neprimerno
               več. Nekaj je hudo narobe, spoštovane gospe in gospodje, s temi cenitvami. In tukaj
               se še enkrat pokaže velik razkorak med teorijo in prakso. Mi imamo zakon, vendar je
               bila izvedba tega zakona zanič. Upam, da bodo kdaj tisti, ki ne izvajajo zakonov, ki
               jih sprejemamo v Državnem zboru, kot bi bilo treba, za to tudi odgovarjali.</p>
               <p>Kot rečeno, s tem zakonom hitimo, naredili ne bomo nič dobrega, naredili bomo še
               večjo zmedo. Če bi se v tem postopku sprejemanja zakona o obdavčitvi nepremičnin in
               tega zakona malce bolj poslušali in upoštevali kakšne pripombe, ki smo jih
               dobronamerno predlagali tudi v opoziciji, potem bi imeli lahko danes drugačen in
               boljši zakon. Naj zaključim z besedami, ki jih je izrekla predsednica Vlade takrat,
               se spomnite, ko smo sprejemali rebalans proračuna za leto 2014. Rekla je:
               "Povezovanje, dialog in sodelovanje. To so bila moja vodila doslej in takšna bodo
               tudi naprej." In sprašujem vas, kje v postopku sprejemanja tega zakona ste videli
               uresničitev te zaveze. Hvala lepa.</p>
            </sp>
            <sp xml:id="SDZ6-Redna-23-2014-03-28.sp15">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Matevž Frangež bo predstavil stališče Poslanske skupine Socialnih demokratov.
           </p>
            </sp>
            <sp xml:id="SDZ6-Redna-23-2014-03-28.sp16">

               <speaker>MATEVŽ FRANGEŽ (PS SD):</speaker>

               <p>Spoštovane in spoštovani!</p>
               <p>Danes je pred nami novela zakona o množičnem vrednotenju nepremičnin, s katerim želi
               Vlada urediti področje in odpraviti napake, na katere smo bili poslanke in poslanci
               opozorjeni že v fazi sprejemanja Zakona o davku na nepremičnine. Pa je takrat
               prevladala ocena, da je potrebno tovrstne napake reševati in urejati v tem zakonu,
               kot tudi na napake, ki so postale zelo očitne potem, ko so državljanke in državljani,
               davčni zavezanci dobili informativne izračune, ki naj bi predstavljali orientacijo za
               odmero davka na nepremičnine v letošnjem letu. Iz teh informativnih izračunov je
               postalo jasno, da v evidencah Geodetske uprave Republike Slovenije obstoji večji
               obseg napak in da za te napake ni mogoče izključno kriviti zgolj lastnike
               nepremičnin. Še posebej ne zato, ker je očitno, da je v posameznih registrih – denimo
               v registru evidence nepremičnin in denimo upravnem registru – bilo vrsto odstopanj.
               Geodetske uprave Republike Slovenije bi lahko že pred časom v primerih, ko je prišlo
               do razlikovanj med podatki, na ta razlikovanja zavezancev ustrezno opozorila, pa tega
               ni storila.</p>
               <p>Zakon o množičnem vrednotenju nepremičnin, kot je danes pred nami, omejuje status
               javnega dobra le na nepremičnine, na katerih obstaja pravica splošne rabe. Po
               sprejemu Zakona o davku na nepremičnine je postalo jasno, da nekatere lokalne
               skupnosti v izogib večjih davčnih obveznosti prekategorizirajo nekatera zemljišča in
               objekte ter jim dajejo funkcijo javnega dobra. Zakon tako to vprašanje ureja na
               način, da morajo nepremičnine, ki so evidentirane kot javno dobro, imeti tudi
               dejansko lastnost javnega dobra. Zakon prav tako tudi dopolnjuje postopek ugovora na
               posplošeno tržno vrednost na način, da je mogoče vrednost nepremičninam v primeru
               dokazanih posebnih okoliščin pomembno in primerno povišati ali znižati. Ureja pa se
               tudi možnost, da v primeru naravnih nesreč spremembo vrednosti izvede geodetska
               uprava po uradni dolžnosti. Da pa bi bilo mogoče institut uporabiti za morebitno
               odmero davka tudi v tem letu, je pomembno, da se zakon uveljavi čim prej. Glede
               določanja osnove za obdavčitev zemljišč morajo biti lastniki nepremičnin, katerim se
               je vrednost zvišala zaradi določitve njihovih zemljišč za zemljišča za gradnjo stavb,
               s spremembo vrednosti nepremičnin seznanjeni, zato mora občina v primeru takšnih
               sprememb lastnike teh zemljišč o tem obvestiti in jim dati tudi ustrezno možnost
               ugovora. Velja poudariti, da je bil ta zakon – mislim, da sprejet 2006, 2007 – že v
               osnovi mišljen, da z zelo drago operacijo ocenjevanja, popisovanja, evidentiranja
               nepremičnin ustvarimo podlago za uvajanje davka na nepremičnine. Takrat je bil izbran
               model množičnega vrednotenja in so kasnejše zakonodajne rešitve, kot recimo v Zakonu
               o davku na nepremičnine, dotedanjo namero zgolj uzakonile. To kaže na to, da je bilo
               uvajanje nepremičninskega davka zelo dolg proces, s katerim se je ukvarjalo več vlad,
               in je zgolj epilog doživel ob koncu lanskega leta v sklopu sprejemanja proračunskih
               dokumentov.</p>
               <p>V tem pogledu bi veljalo resno povprašati o odgovornosti in nameri tistih, ki se
               danes kažejo kot veliki borci zoper davek na nepremičnine, pa so pravzaprav s
               sprejemanjem tega zakona in procesov, ki jih je država takrat izpeljala in zanje
               plačala na desetine milijonov evrov, orali ledino in ustvarjali podlago za odločitve,
               ki smo jih sprejeli.</p>
            </sp>
            <sp xml:id="SDZ6-Redna-23-2014-03-28.sp17">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Marko Pavlišič bo predstavil stališče Poslanske skupine Državljanske liste.
           </p>
            </sp>
            <sp xml:id="SDZ6-Redna-23-2014-03-28.sp18">

               <speaker>MARKO PAVLIŠIČ (PS DL):</speaker>

               <p>Hvala za besedo, gospod predsednik. Spoštovana državna sekretarka s sodelavkama,
               spoštovane kolegice, spoštovani kolegi!</p>
               <p>Novela Zakona o množičnem vrednotenju nepremičnin dopolnjuje možnost ugovora na
               vrednost nepremičnin v primeru dokazanih posebnih okoliščin. Vrednost se lahko na
               pobudo lastnika primerno zniža, lahko pa tudi zviša. Kot posebne okoliščine se
               smatrajo okoliščine, ki sicer niso vključene v model vrednotenja in na katere lastnik
               ni mogel vplivati, imajo pa zelo občuten vpliv na vrednost nepremičnine. Te posebne
               okoliščine so med drugim javnopravne omejitve, degradacije zemljišč in objektov
               zaradi naravnih nesreč in podobno. Če povem bolj konkretno – če nekomu pogori hiša,
               bo sprememba vrednosti, ki zaradi tega nastane in je očitna, na osnovi tega dejstva
               lahko lastnik poda predlog za spremembo vrednosti nepremičnine in to brez dodatnih
               stroškov cenilca. V obravnavi na odboru je bila namreč sprejeta tudi sprememba, ki
               omogoča, da bo večino teh predlogov za spremembo vrednosti lahko vložil lastnik ali
               njegov pooblaščenec, brez cenitve pooblaščenega cenilca. To seveda ni prepovedano.
               Vsekakor pa je ta način enostavnejši in predvsem cenejši za same lastnike
               nepremičnin. V Državljanski listi se zavzemamo za rešitve blizu državljanov in ne
               takšne, ki so pisane na kožo raznim lobijem. Novela zakona tudi natančnejše določa,
               kaj se šteje za javno dobro, predvsem iz vidika davka na nepremičnine, ter natančneje
               opredeljuje postopke, povezane s postopki občin glede določanje zemljišč za gradnjo
               stavb. Določa se obveza seznanitve javnosti ter omogoča lastnikom in občanom, da
               ustrezno odreagirajo in se po potrebi pritožijo.</p>
               <p>V Poslanski skupini Državljanske liste napovedujemo podporo Predlogu zakona o
               spremembah in dopolnitvah Zakona o množičnem vrednotenju nepremičnin. Hvala.</p>
            </sp>
            <sp xml:id="SDZ6-Redna-23-2014-03-28.sp19">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>S tem smo končali s predstavitvijo stališč poslanskih skupin. In prehajamo na
               razpravo o členih in vloženih amandmajih.</p>
               <p>V razpravo dajem 1. člen ter amandma Poslanske skupine Slovenske demokratske
               stranke. Želi kdo razpravljati? Ne želi. Zaključujem razpravo.</p>
               <p>V razpravo dajem 2. člen in amandma k 2. členu Poslanske skupine Slovenske
               demokratske stranke. Želi kdo razpravljati? Ugotavljam, da ne. Zato zaključujem
               razpravo.</p>
               <p>V razpravo dajem 3. člen in amandma Poslanske skupine Slovenske demokratske stranke.
               Želi kdo razpravljati? Ugotavljam, da ne. Zato zaključujem razpravo.</p>
               <p>In v razpravo dajem 6. člen in amandma Poslanske skupine Slovenske demokratske
               stranke ter amandma Poslanske skupine Nove Slovenije k 6. členu. Želi kdo
               razpravljati?</p>
               <p>Gospod Horvat, imate besedo.</p>
            </sp>
            <sp xml:id="SDZ6-Redna-23-2014-03-28.sp20">

               <speaker>JOŽEF HORVAT (PS NSi):</speaker>

               <p>Najlepša hvala, gospod predsednik. Še enkrat vsem, tudi iz tega mesta številka 90,
               vsem prav lep pozdrav!</p>
               <p>Mi smo v stališču poslanske skupine napovedali, da bomo vladni predlog zakona
               podprli, vendar pa kot pogoj postavljamo dopolnitev 6. člena; in sicer novi 19.b člen
               omejuje krog oseb, ki pri Geodetski upravi lahko podajo predlog za spremembo
               vrednosti nepremičnine zaradi posebnih okoliščin. V ta krog oseb sodi lastnik
               nepremičnine ali druga oseba, ki je v skladu z Zakonom o davku na nepremičnine
               evidentirana kot davčni zavezanec, najemnik, služnosti upravičenec itn. S tako
               zakonsko dikcijo bodo ostale evidence vrednosti nepremičnin še vedno neurejene. To je
               pač naše prepričanje. Lastniki posamičnih nepremičnin na območju Slovenije so pogosto
               starejše in bolne osebe, ki formalnega predloga za spremembo vrednosti nepremičnine
               ne znajo in ne zmorejo vložiti. Velik delež nepremičnin je vpisan na osebe, ki
               prebivajo v tujini, pa se ne ve, ali so sploh še žive, in tudi ne za naslov njihovega
               prebivališča. Nadalje – številne nepremičnine so vpisane na ime pravnih oseb, kjer je
               bil postopek njihovega prenehanja že zdavnaj pravnomočno zaključen, po
               zemljiškoknjižnih podatkih pa so še vedno lastniki teh nepremičnin. Za vse te naštete
               primere spremembe vrednosti nepremičnine ne bo mogoče urediti, čeprav obstajajo za to
               dejanske podlage oziroma posebne okoliščine, saj ne bo podanega predloga upravičenega
               predlagatelja. To so primeri iz realnega življenja in o tem bi morali – verjamem, da
               bomo – opraviti v nadaljevanju tudi razpravo. Urejenost nepremičninskih evidenc mora
               biti ne le interes lastnikov in drugih imetnikov stvarnih in obligacijskih pravic na
               nepremičninah, pač pa in predvsem interes države, ki je obdavčila nepremičnine in je
               odmera davka odvisna od njihove vrednosti. Mi zdaj tukaj ne govorimo samo o tem, da
               mora biti vrednost nižja, da se razumemo. V stališču poslanske skupine sem opozoril
               na po dosedanjih evidencah v mnogih primerih prenizko ovrednotenje raznih
               nepremičnin. Se pravi, zagovarjamo interes države in najbrž nam tukaj nihče ne more
               oporekati zagovarjanja interesa države. Številne luksuzne nepremičnine, od
               stanovanjskih hiš, vil in dvorcev, imajo po podatkih geodetske uprave v evidenci
               označene nekajkrat nižje vrednosti od njihove dejanske tržne vrednosti, kar bo imelo
               za posledico nekajkrat nižjo višino odmerjenega in posledično pobranega davka na
               nepremičnine. S tem argumentiram, da zagovarjam interes države. Zaradi pravilnih
               nepremičninskih evidenc mora imeti vsak, poudarjam – vsak, ki ugotovi večje
               odstopanje vrednosti posamične nepremičnine od njene dejanske tržne vrednosti,
               možnost podati pobudo geodetski upravi, da ugotovi njihovo pravilno oziroma dejansko
               tržno vrednost. Postopek ugotovitve spremembe vrednosti nepremičnine je geodetska
               uprava dolžna začeti in izvesti po uradni dolžnosti. Tudi v tem postopku bo o
               spremembi vrednosti nepremičnine izdana odločba, zoper katero bo mogoče vložiti
               pravno sredstvo. Stroški postopka spremembe vrednosti nepremičnine bodo bremenili
               proračun Geodetske uprave, če je postopek tekel po uradni dolžnosti.</p>
               <p>Kolegice in kolegi, mislim, da sem dovolj široko in argumentirano predstavil, zakaj
               je Poslanska skupina Nove Slovenije vložila amandma na 6. člen. Seveda pričakujem
               tudi vašo razpravo in na koncu tudi podporo. Hvala lepa.</p>
            </sp>
            <sp xml:id="SDZ6-Redna-23-2014-03-28.sp21">

               <speaker>PREDSEDNIK JANKO VEBER:</speaker>

               <p> Hvala tudi vam.</p>
               <p>Želi še kdo razpravljati? S strani Vlade dajem besedo najprej mag. Vraničarjevi.
           </p>
            </sp>
            <sp xml:id="SDZ6-Redna-23-2014-03-28.sp22">

               <speaker>MAG. MATEJA VRANIČAR:</speaker>

               <p> Hvala lepa.</p>
               <p>V zvezi z vloženim amandmajem bi rada pojasnila stališče Vlade oziroma opozorila na
               nekatere težave, ki jih predlagani amandma povzroča. Dopustiti, da se podatki v
               registru nepremičnin spreminjajo na zahtevo kogarkoli, ki opazi ali ki meni, da
               vrednost nepremičnine v registru ni zabeležena v pravi višini, lahko pomeni znaten
               poseg v pravice oziroma upravičenja lastnika nepremičnine. Zaradi tega je treba biti
               pri določanju možnosti za izvedbo tega postopka izredno previden. Ne nazadnje je
               treba upoštevati tudi pristojnosti občin po Zakonu o evidentiranju nepremičnin, ki
               lahko popravljajo oziroma zahtevajo popravo določenih podatkov, za katere tudi same
               občine na nek način odgovarjajo oziroma jih lahko nadzirajo, vendar je treba tu zelo
               natančno paziti na lastninska upravičenja lastnika nepremičnine.</p>
               <p>V zvezi z dopolnitvijo člena, ki se predlaga, glede stroškov postopka in glede
               načina odločanja o spremembi vrednosti nepremičnine pa ocenjujemo, da dopolnitvi
               nista potrebni, ker je že tako ali tako določeno, da se posebne okoliščine
               uveljavljajo v okviru postopka, ki se vodi po Zakonu o splošnem upravnem postopku.
               Zaradi tega je način zaračunavanja stroškov oziroma način delitve stroškov med
               predlagatelja in upravni organ določen s pravili Zakona o splošnem upravnem postopku.
               Besedilo devetega odstavka 19.b člena se nanaša samo na stroške, ki nastanejo v zvezi
               z vložitvijo predloga za spremembo vrednosti nepremičnine, ne pa na stroške, ki
               nastanejo tekom postopka ugotavljanja posebnih okoliščin. Ker se o posebnih
               okoliščinah odloča v upravnem postopku, posebna ureditev v tem smislu v 19.c členu
               niti ni potrebna. Hvala lepa.</p>
            </sp>
            <sp xml:id="SDZ6-Redna-23-2014-03-28.sp23">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospod Marko Pavlišič.</p>
            </sp>
            <sp xml:id="SDZ6-Redna-23-2014-03-28.sp24">

               <speaker>MARKO PAVLIŠIČ (PS DL):</speaker>

               <p>Hvala za besedo.</p>
               <p>Želel bi si, da se motim, ampak žal se ne morem motiti. Ko pogledam amandma, ki ga
               je predlagala Poslanska skupina SDS, je v osmem odstavku zelo jasno zapisano: "Za
               nepremičnine, katerih vrednost presega 50 tisoč evrov, mora oceno velikosti in
               utemeljitev velikosti vpliva posebne okoliščine na vrednost nepremičnine oziroma
               oceno bistvenega odstopanja vrednosti nepremičnine od primerljivih nepremičnin
               izdelati cenilec." Skratka, za uveljavljanje praktično vsake posebne ocene vrednosti
               ali neke posebne okoliščine mora to izvesti cenilec. To je predlog Slovenske
               demokratske stranke. Žal tega ne morem drugače razumeti, kot da je ta predlog
               zlobiralo društvo cenilcev ali pa cenilci sami. Ker mi smo to na odboru že
               spremenili, sprejeli smo amandma, ki to vrednost dviga na pol milijona evrov, kar je
               vsekakor bistveno bolj razumna vrednost. Zdaj pa želi SDS skozi zadnja vrata ponovno
               uvesti v ta zakon to idejo, od katere bodo profitirali zgolj in samo cenilci. To je
               bilo tudi v osnovnem predlogu sprememb zakona, ki ga je pripravila Vlada, vendar smo
               takrat to na odboru popravili, tako da smo to bistveno sanirali. Sprejetje tega
               amandmaja Slovenske demokratske stranke bi pomenilo neko absurdno situacijo, ko bi
               nekomu do tal pogorela družinska hiša, ocenjena recimo na 100 tisoč evrov. Vsi vemo,
               koliko je potem takšna nepremičnina še vredna. Potem bi moral ta, ki mu je hiša
               pogorela, to uveljavljati skozi naročanje cenitve pri cenilcu, kar stane recimo 300
               evrov, in šele potem bi lahko uveljavljal to zmanjšanje.</p>
               <p>Zato predlagam, dragi kolegi iz Slovenske demokratske stranke, da se oglasite s
               postopkovnim predlogom in umaknete ta amandma, ki je dejansko v škodo vsem
               državljanom Slovenije. Hvala.</p>
            </sp>
            <sp xml:id="SDZ6-Redna-23-2014-03-28.sp25">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo želi gospa Romana Tomc.</p>
            </sp>
            <sp xml:id="SDZ6-Redna-23-2014-03-28.sp26">

               <speaker>ROMANA TOMC (PS SDS):</speaker>

               <p>Hvala za besedo, spoštovani predsednik.</p>
               <p>Ne bomo umaknili tega amandmaja. Bi pa rada pojasnila nekaj v zvezi z vložitvijo
               tega amandmaja in postopkom na Odboru za finance, ko smo sprejemali ta predlog zakona
               oziroma te spremembe. Namreč, zakon ni tako vsebinsko enostaven, če se ga želi kdo
               lotiti in ga resno preštudirati. Nekateri smo to naredili, pripravili amandmaje, se
               poglobili v zadevo in potem na odboru doživeli, da je prišla Vlada oziroma koalicija
               z amandmaji na skoraj vsak člen oziroma s tako številnimi amandmaji, da je bilo
               skoraj nemogoče slediti, kaj imamo v tistem hipu na mizi. Naj ob tej priložnosti še
               enkrat spomnim. Prišla je celo s tako pritlehnim amandmajem oziroma predlogom, da so
               želeli urediti davčno stopnjo kar v Zakonu o množičnem vrednotenju nepremičnin.
               Slediti razpravi in tej vsebini je bilo izjemno težko. Me pa veseli, da ste že sami –
               ko sem razpravljala, sem bila opozorjena, da so mnogi naši predlogi že vsebovani v
               amandmajih koalicije. Očitno ste videli, da ste ga res močno okronali, in ste bili
               potem v nekem čudnem stanju, ko ste morali sami popravljati svoje napake. Na podlagi
               tega, kar smo mi predlagali. Meni je ob tem sicer v redu, da so bile določene
               nepravilnosti oziroma napake ali kakorkoli že temu rečemo popravljene. Ampak še vedno
               se človek ne more znebiti neprijetnega občutka, da ima koalicija strašne težave, da
               bi kdaj morda poskušala sprejeti tudi kakšen konstruktiven amandma opozicije. Če bi
               bilo še karkoli za popraviti pri tem amandmaju, se tudi to v nadaljevanju lahko
               naredi. Odločno pa zavračam, spoštovani kolega Pavlišič, da bi tukaj zadaj karkoli
               imeli cenilci, karkoli. Jaz odločno nasprotujem lobističnim načinom pridobivanja
               poslov, ko si nekdo v nekem zakonu uzurpira neko licenco, neko pravico, in potem
               lahko to počne zato, ker mu je zakon nekako zagotovil posel. Odločno zavračam vaše
               navedbe, nobenih cenilcev ni bilo tukaj zadaj. Če se spomnite, sem jaz na odboru sama
               opozarjala na to, da bi bilo zelo nerodno, če bi morali ljudje klicati cenilce za
               vsako malenkost, kot je 50 tisoč evrov – pa ste, kot ste rekli, že sami popravili, ko
               ste videli, da je to neumnost. In moje mnenje je, da bi morala geodetska uprava to
               narediti po uradni dolžnosti. Tako pa pridemo v situacijo, zdaj je zadrega malce
               manjša. Ampak ko bi moral nekdo, ki meni, da je njegova nepremičnina ocenjena
               previsoko, to bi morala ta oseba v naprej vedeti, za koliko previsoko je ocenjena.
               Kajti če bi potem najel cenilca in bi cenilec ocenil, da njegova vrednost ne odstopa
               več kot 40 %, bi praktično ta strošek za cenilca vrgel stran. Seveda, tako je. Jaz
               temu v načelu nasprotujem, zato menim, da bi moral to početi Gurs po uradni
               dolžnosti. Ampak problem, s katerim se srečujemo pri ocenjevanju vrednosti
               nepremičnin, je mnogo globlji od tega, ali zdaj to dela cenilec ali ne dela cenilec.
               Problem je v tem, da je posplošena tržna vrednost v Sloveniji v osnovi močno drugačna
               od dejanske tržne vrednosti. In cilj je, da se posplošena tržna vrednost čim bolj
               približa dejanski tržni vrednosti. Ampak v situaciji, v kakršni smo, ko trg
               nepremičnin v Sloveniji ne deluje optimalno, če sploh deluje – nekaj se vendarle
               prodaja in kupuje, ampak daleč od tega, da bi deloval optimalno –, so te razlike
               izjemno velike. In zdaj bomo ljudi obremenjevali s tem, da bodo morali sami prositi
               za to, da se jim nepremičnina oceni tako, kot naj bi dejansko bila že v osnovi
               ocenjena. Narobe svet. Jaz mislim, da bi morali sistem zagotoviti tako, da bi šlo za
               avtomatizem. In seveda to, kar je predlog za spremembo, da lahko nekdo ugovarja
               posplošeni tržni vrednosti samo, če gre za neke poseben okoliščine, ki so zmanjšale
               to tržno vrednost, prav. Recimo primer, če neka hiša pogori ali če se nekaj groznega
               s tem zgodi. Ampak mene zanima, kako ta zakon rešuje. Ker ne rešuje enega velikega
               problema – to pa je, če nekdo ugotovi, da je vrednost njegove hiše, ki je po obliki,
               po velikosti, po gradnji, po kvaliteti zelo podobna sosedovi hiši, po Gursu pa je
               ocenjena čisto drugače. Kako v takem primeru? Kajti v takem primeru, spoštovane
               kolegice in kolegi, ta zavezanec ne more nič. Ne more nič! In to je tisti problem, ki
               ga imamo. Pa da ne omenjam samo dve sosednji hiši. Največji problem je enaka hiša na
               Primorskem pa enaka hiša na Štajerskem, recimo. Med njimi so enormne razlike. Najbrž
               bi na trgu dosegle tudi približno enako ceno. Ampak množično vrednotenje nepremičnin
               je pokazalo takšen in takšen rezultat. In o tem rezultatu, o tej vrednosti se
               zavezanec oziroma tisti, ki je lastnik nepremičnine, ne more pritoževati. To je bila
               naša osnovna poanta oporekanja temu, da ne govorim potem o tem, kakšen zapleten,
               izjemno zapleten je ta postopek, da se lahko nekdo pritoži. Mene prav zanima, kako bo
               potekala ta komunikacija med nekom, ki bo ugotovil, da je njegova vrednost
               nepremičnine ocenjena previsoko. Vzemimo primer, da bo to sporočil Gursu in Dursu, pa
               Durs nazaj Gursu, pa Gurs ne vem komu. Skratka, to je tako zapleten postopek, ki bo
               časovno zelo dolg, ampak v tem času se moramo vsi zavedati, da pritožba ne zadrži
               izvršitve in da bo moral naložen davek zavezanec plačati. Zanima me, kaj se bo
               zgodilo potem, če bo dejansko prišlo do ugotovitve, da je bila ocenjena vrednost
               previsoka. Kdo bo za to odgovarjal? Na to sem opozorila tudi v uvodnem mnenju oziroma
               v stališču poslanske skupine. Ta cel zakon najbrž ne bo nikoli perfekten. Ampak
               problem, ki ga imamo v zvezi s tem zakonom, je njegova izvedba. Je izvedba množičnega
               vrednotenja nepremičnin. Ne to, da imamo v zakonu zapisano, da se uporabljajo take in
               take metode ter tak in tak način. Način, na katerega se je to izvajalo v preteklih
               letih in za katerega je bil zadolžen Gurs, je pokazal grozne rezultate. Mnogo stvari
               je narobe in treba jih je popraviti. In šele po tem, ko bi te stvari popravili,
               spoštovane kolegice in kolegi, potem bi se mi zdelo razumljivo in upravičeno, da
               rečemo – poglejte, na tem delu je zakon še nepopoln in ga je treba popraviti.</p>
               <p>Spoštovani gospod Pavlišič, ste opozorili na pomemben problem, ampak upam, da je
               jasno tudi moje načelno stališče. Vse, kar bodo zdaj delali cenilci, bi moral delati
               Gurs.</p>
            </sp>
            <sp xml:id="SDZ6-Redna-23-2014-03-28.sp27">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Jožef Horvat.</p>
            </sp>
            <sp xml:id="SDZ6-Redna-23-2014-03-28.sp28">

               <speaker>JOŽEF HORVAT (PS NSi):</speaker>

               <p>Hvala, gospod predsednik.</p>
               <p>Pozdravljam državnega sekretarja, ki se nam je pridružil! Spoštujem mnenje državne
               sekretarke mag. Vraničar, ki ga je povedala v zvezi z amandmajem Nove Slovenije k 6.
               členu. Sem tudi zadovoljen, da državna sekretarka ni problematizirala moje skrbi za
               državni interes, za interes države. Interes države je, da pobere na pravičen, pošten
               način in transparenten način čim več davkov. In mi v tem amandmaju to zagovarjamo. Vi
               ste boste vsi spomnili, da je nekdo od kolegov kazal, ko smo obravnavali Zakon o
               davku na nepremičnine, fotografijo ene vile – baje je lastnica neka sodnica – in da
               je bila tista vila prenizko ocenjena. Na spletnem portalu je prostor, kjer lahko
               pogledate vrednost vsake nepremičnine. In mislim, da je bila tista vila ocenjena na
               okrog 70 tisoč. In mi vsi smo se strinjali, da je to prenizko. Lastnik oziroma
               lastnica gotovo ne bo protestirala pri Gursu ali pri Dursu, da je njena vrednost
               nepremičnine prenizka. Spoštujem, še posebej Krščanski demokrati spoštujemo privatno
               lastnino. To je svetinja in jaz nimam pravice stopiti na sosednjo parcelo, ker gre za
               motenje posesti, ne smem parkirati kjerkoli, to spoštujem. Ampak, saj tisti, ki bo
               zahteval pri Gursu ugotovitev realne vrednosti nepremičnine, ne bo to zahteval
               anonimno. Bo pokazal svoj obraz, bo zahteval in bo rekel: Tista in tista nepremičnina
               na tisti in tisti parcelni številki v katastrski občini tej in tej je po mojem mnenju
               prenizko ocenjena, recimo samo 70 tisoč vila. Zahtevam, da se izvede postopek
               pravilne, natančne, realne cenitve. Kaj je tu narobe?! Saj jaz mislim, da teh
               zahtevkov ne bo kar na enkrat pol milijona, ne bo jih. Bo pa interes države večji, bo
               zadoščeno interesu države, če bo strokovno in realno, podčrtujem realno, nepremičnina
               ocenjena in posledično realno tudi odmerjen davek. Glede samih postopkov, kdo plača
               postopek, kdo ne plača, je treba še domisliti.</p>
               <p>Kolegice in kolegi, apeliram na vas, če se res z detajli tega našega amandmaja ne
               strinjate, da amandma podpremo, da 6. člen ostane odprt in da potem poskušamo vsi
               skupaj, vlada in Državni zbor, natančneje definirati besedilo 6. člena. Jaz se
               enostavno ne upam odreči interesu države, torej interesu državljank in državljanov,
               da bo bolj jasno razumljeno. In ne moremo tu kar tako iti mimo. Če na eni strani
               lahko pogledam v vrednost nepremičnine, katerekoli v Sloveniji, in vidim, da je
               prenizko ocenjena, kako naj potem odreagiram kot odgovoren državljan. Moram nekje
               najaviti, da je moja ocena ta, da je nepremičnina prenizko ocenjena in država dobi
               premalo davka. Ne da bi zdaj nekomu nagajal, nekomu na Primorskem, na morju ali ne
               nazadnje tudi sosedu. Bog ne daj. Kot poslanec pa moram zagovarjati interes
               državljank in državljanov. In tu me pač nihče ne bo prepričal drugače. Zato mi
               prosimo za podporo temu amandmaju in smo seveda še kako pripravljeni sodelovati pri
               izboljšavi 6. člena. Hvala lepa.</p>
            </sp>
            <sp xml:id="SDZ6-Redna-23-2014-03-28.sp29">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>K besedi se je ponovno prijavil Marko Pavlišič.</p>
            </sp>
            <sp xml:id="SDZ6-Redna-23-2014-03-28.sp30">

               <speaker>MARKO PAVLIŠIČ (PS DL):</speaker>

               <p>Hvala za besedo.</p>
               <p>Ja, na odboru je bilo kar zanimivo, če temu tako rečem, kar je povsem normalno, če
               gre za zakon, ki ga sprejemamo po nujnem postopku. In določene spremembe je pač treba
               v državi speljati po nujnem postopku. Odbor je bil, se mi zdi, 14 ali 13 dni nazaj.
               In takrat vam tega nisem očital, če je bila prehitro ta cifra zapisana z vaše strani.
               Sem bil popolnoma tiho, kar se tega tiče, ampak danes, več kot en teden po tistem, pa
               težko verjamem, da je tukaj kaj drugega zadaj, kot resen namen, da se zrihta službo
               in posel cenilcem. Ne vem, kako boste to pojasnili. Mogoče z malomarnostjo ali čim
               drugim. Saj veste, koliko dni je minilo od takrat, še posebej zato, ker ste vi takrat
               na odboru izpostavili ravno teh 50 tisoč, ki so bili v originalnem predlogu zakona,
               pa smo vam takrat pojasnili, da se je to že dvignilo na pol milijona. Zdaj me res
               preseneča, da se je v tem amandmaju SDS ponovno znašlo to tukaj. To pa težko razumemo
               kot neko naključje, ne glede na vse lepe besede, ki ste jih povedali. In če se tukaj
               znova obrnem na tisti problem, ko imamo dve primerljivi hiši zelo različno
               ovrednoteni. Če imata ti dve nepremičnini enake parametre, bo tudi vrednotenje enako.
               Razlog za to, da sta vrednoteni drugače po modelu vrednotenja nepremičnin – pa me
               prosim popravite iz ministrstva, če se motim –, razlog je lahko samo v tem, da imata
               različne parametre. In če je razlog v tem, potem se te parametre lahko že po veljavni
               zakonodaji spreminja in se lahko vloži predlog za spremembo teh parametrov
               nepremičnine in bo potem tudi vrednotenje ustrezno. Zaradi načina, kako se je gradila
               osnovna baza, je prišlo tudi do tovrstnih napak. Verjetno jih je potrebno odpraviti,
               tu se absolutno strinjamo. Verjetno je pa tudi vsakemu izmed nas jasno, kateri so
               glavni tri parametri pri vrednosti neke nepremičnine. Sej poznate, malo da ne vic,
               ampak je veliko resnice v tem. Trije glavni parametri za vrednost nepremičnine so
               lokacija, lokacija in lokacija. Tukaj se navezujem na to, kar ste rekli, gospa
               Tomčeva, da je enaka nepremičnina na Štajerskem ali na Primorskem zelo različno
               vrednotena. Seveda. Saj je tudi tržna vrednost zelo različna. Neka hiša na
               Primorskem, v centru Portoroža, oprostite, ima pa res popolnoma drugačno tržno
               vrednost kot neka primerljivo velika hiša na Štajerskem, kot ste sami dejali.</p>
               <p>Še enkrat vas pozivam, da ta amandma umaknete, ker drugače bomo morali o njem
               glasovati in tudi obrazložiti glas o tem. Hvala.</p>
            </sp>
            <sp xml:id="SDZ6-Redna-23-2014-03-28.sp31">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Romana Tomc ima ponovno besedo. Izvolite.</p>
            </sp>
            <sp xml:id="SDZ6-Redna-23-2014-03-28.sp32">

               <speaker>ROMANA TOMC (PS SDS):</speaker>

               <p>Zdaj počasi prehajamo na bistvo problema, spoštovani gospod Pavlišič. Moja poanta o
               tem je bila, ko sem omenjala hiše, ne bom izpostavljala tukaj konkretnih primerov
               hiš, ki jih poznam tudi iz moje bližnje okolice, sosednjih hiš, primerljivih hiš,
               enako kvalitetnih hiš, grajenih v enakem obdobju, da ne rečem v enakem letu,
               nerazumljivo ocenjenih drugače. Nerazumljivo. Pa sta na praktično isti lokaciji.</p>
               <p>Jaz sem govorila o tistih primerih, spoštovani gospod Pavlišič, ko je recimo hiša na
               Štajerskem, ki je bila prodana včeraj, dosegla 150 tisoč evrov tržne vrednosti, nekdo
               jo je prodal za 150 tisoč evrov. In tudi včeraj je nekdo na Primorskem prodal hišo za
               150 tisoč evrov. To se pravi, da je tržna vrednost teh dveh hiš enaka. Ko boste pa
               pogledali njihovo posplošeno tržno vrednost v evidencah Gurs, je pa popolnoma
               različna – in v tem je problem. V tem je problem, ker očitno ti modeli množičnega
               vrednotenja, jaz jih v detajle ne poznam, niso prilagojeni, niso narejeni tako, ali
               se niso prilagajali tako, da bi sledili realni situaciji na trgu, niso. In zato
               prihaja do tako zelo različnih situacij, ko dve nepremičnini na različnih koncih
               Slovenije imata enako tržno vrednost, nimata pa enake posplošene tržne vrednosti. To
               je problem. Naša intenca je vedno bila, da lahko nekdo, ki to ugotovi, da je tista
               hiša, ki jo je uspel prodati – dobro, zdaj jo je že prodal, pa najbrž ni več problem
               – ampak jo je prodal za 150 tisoč evrov, v Gursovih evidencah je pa ocenjena za 320,
               da lahko nekdo ugovarja temu in reče poslušajte, moja nepremičnina je sicer po
               uradnih evidencah ocenjena toliko in toliko; ampak, spoštovani državni uradniki, jaz
               jo vam takoj za ta denar prodam, pa še skonto vam dam, ker na trgu ni prodajljiva za
               to ceno. Pika. In to ni problem ene hiše, enega stanovanja in enega zemljišča, to je
               splošen problem. In če je to splošen problem, potem to ni več težava posameznika,
               ampak je to težava države. Zato bi morala država poskrbeti, da bi prilagodila svojo
               metodologijo vrednotenja tako, da bo bolj sledila dejanskim tržnim razmeram – samo to
               je naš glavni problem. No, ne samo to, naš velik problem je tudi to, da ta zakon ne
               zagotavlja dovolj velike pravne varnosti, ampak o tem ne bom v tem kontekstu.</p>
               <p>Skratka, to je poanta. Mi ne moremo kot zavezanci ugovarjati na našo vrednost, mi
               lahko ugovarjamo na parametre, na metodologijo in na te vhodne instrumente, ki
               določajo posplošeno tržno vrednost. Spoštovani, to je zelo naporno delo in ne
               verjamem, da bo kdo pri tem kaj zelo uspešen, ne verjamem. Če pa bi bila možnost
               ugovarjati na dejansko tržno vrednost, dokazano s cenitvijo – nek cenilec pride, če
               že sedaj omenjamo cenilce, nekdo ga pokliče, reče, a veste kaj, jaz menim, da je moja
               nepremičnina ocenjena previsoko. Pokliče cenilca, sodno zapriseženega, kakršnegakoli
               hočete, mednarodnega, celo dva lahko pokliče, da ne bo kakšnih razlik, in oba
               ocenita, da njegova vrednost nepremičnine dejansko ni takšna, kot je po Gursu. In kaj
               lahko ta oseba naredi? Nič, nič. Oziroma lahko. Lahko se pritoži na to, da
               metodologija, ki jo je uporabil Gurs, da je ocenil njegovo nepremičnino, ni dobra. In
               ko bo Durs spremenil metodologijo, bodo iz tega ven prišli tudi drugačni podatki. In
               šele ko bodo prišli drugačni podatki, bo zadeva sanirana. Ampak cenitev na eni
               strani, Gursova vrednost na drugi strani – nobene variante, da obstane cenilec in
               njegova vrednost. Obstane Gurs, pravilno ali nepravilno, obstane Gurs in to ni
               prav.</p>
            </sp>
            <sp xml:id="SDZ6-Redna-23-2014-03-28.sp33">

               <speaker>PREDSEDNIK JANKO VEBER:</speaker>

               <p> Hvala.</p>
               <p>Besedo želi še gospod Jožef Horvat. Izvolite.</p>
            </sp>
            <sp xml:id="SDZ6-Redna-23-2014-03-28.sp34">

               <speaker>JOŽEF HORVAT (PS NSi):</speaker>

               <p> Seveda, to ni prav, da ostane vrednost Gursa, ker ni rečeno, da je ta absolutno
               pravilna. Jaz bi le želel, da se predstavniki Vlade še enkrat in dokončno opredelijo
               do našega amandmaja. Predhodno pa vse nas sprašujem, kolegice in kolegi, ali mi
               želimo v tej državi odgovorno in aktivno državljanstvo. Če je odgovor ne, če ne
               želimo in ne podpiramo odgovornega in aktivnega državljanstva, potem mi ta amandma
               umaknemo, če je večina za to. Najbrž pa ni, najbrž pa mi želimo odgovorne državljane
               in tudi aktivne državljane. Aktivni so tisti, ki tudi gledajo spletni portal
               E-prostor ali kaj drugega in ugotovijo, da je neka nepremičnina hudo prenizko
               ovrednotena. Odgovoren državljan mora zagovarjati interes države, torej interes
               državljank in državljanov. In mora sprožiti postopek, da geodetska uprava določi
               realno vrednost neke nepremičnine. Tista vila, ki smo jo lani novembra na fotografiji
               gledali in ugotavljali, da je hudo prenizko ovrednotena, o tem govori ta amandma. Mi
               smo pripravljeni na adaptacije tega amandmaja v tretji obravnavi, če vlada meni, da
               postopki niso ravno eksaktno definirani. Mi sicer mislimo v tej fazi, da so, tu gre
               za to, da država več iztrži in da so davki, da so davčne obremenitve bolj pošteno
               porazdeljene. A smo mi za to, ali nismo? Zato bi prosil odziv s strani Vlade.
               Hvala.</p>
            </sp>
            <sp xml:id="SDZ6-Redna-23-2014-03-28.sp35">

               <speaker>PREDSEDNIK JANKO VEBER:</speaker>

               <p> Hvala.</p>
               <p>Besedo želi gospa Romana Tomc.</p>
            </sp>
            <sp xml:id="SDZ6-Redna-23-2014-03-28.sp36">

               <speaker>ROMANA TOMC (PS SDS):</speaker>

               <p> Hvala lepa.</p>
               <p>Jaz bi še opozorila še na eno drugo stvar. Jaz upam, da bo potem, če nas kdo gleda,
               morda bolje razumel, kje je problem, to je zdaj moj namen. Načeloma naj bi veljalo
               tako, da se za eno stvar uporablja v vseh postopkih obdavčitve enaka davčna osnova,
               ampak v tem primeru pa ni tako. Če se vrnem nazaj k tisti hiši, ki se je prodajala.
               Ta hiša, ki se prodaja, ima za potrebe obdavčitve prometa z nepremičninami, to se
               pravi tisti davek, sigurno bodo ljudje vedeli, 2 % davek, ki ga plačamo ob prodaji
               nepremičnine, lahko drugačno vrednost, drugačno davčno osnovo, kot jo ima za potrebe
               obdavčitve premoženja. Ko je ta hiša obdavčena kot premoženje, kot nepremičnina s
               premoženjskim davkom, velja osnova posplošena tržna vrednost – tista, ki jo določi
               Gurs. Ko se ta hiša dejansko prodaja, pa se 2 % plača od prodajne cene. In to
               prodajno ceno pa lahko Durs – verjetno ste že imeli tako izkušnjo, ko pridete na
               davčno upravo, reče Durs, mi se pa s to vrednostjo ne strinjamo. In potem zavezanec
               prenese cenitev in s cenitvijo dokazuje, kakšna je dejanska prodajna vrednost. To
               stanovanje, ta hiša, ena in ista nepremičnina, ima v tej državi za potrebe obdavčitve
               – ampak za dva različna davka – dve različni osnovi. Lahko ima tudi slučajno enako,
               ampak zgolj slučajno. Vam povem, da bo teh slučajev zelo malo. Če pa zadevo še malo
               zakompliciramo, obstaja še en davek zraven. Če ti prodaš nepremičnino pred potekom
               določenega roka, se ugotavlja tudi davek od dobička iz kapitala. Če si ustvaril nek
               dobiček v času medtem, ko si nepremičnino pridobil, in zdaj, ko nepremičnino
               prodajaš, če je v tem času vrednost narasla, boš plačal še davek na dobiček iz
               kapitala. No, katera vrednost se bo pa tukaj upoštevala? Tretja. Saj to je popoln
               kaos. In tudi zaradi teh razlogov, ker bi se morala upoštevati za eno nepremičnino
               ena in ista vrednost, naj se imenuje posplošena tržna, katerakoli, pravilno bi bilo,
               da bi bila to dejanska tržna vrednost, ker edina tista je prava. Dokler temu ni tako,
               potem bo tukaj veljala velika zmeda. Ob tem, ko bo veljala velika zmeda, pa jaz
               mislim, da prihaja tukaj do velike nepravičnosti, nepravične obdavčitve. Jaz sem tudi
               na odboru rekla, da bi lahko namesto posplošena tržna vrednost uporabljali naziv ali
               pojem knjigovodska vrednost. Ker to ni nič drugega kot neko knjigovodsko stanje, kot
               ga imajo podjetja v svojih bilancah, pa vsake toliko časa delajo prevrednotovalne
               popravke, ko ugotovijo, da cena oziroma vrednost ne ustreza. Enako je tukaj. To ni
               nobena posplošena tržna vrednost, to je enostavno knjigovodska vrednost. Ne glede na
               to, kaj se bo danes zgodilo, jaz verjamem, da se bo danes zgodilo to, da bo koalicija
               povozila naš amandma, kar se običajno zgodi – oziroma ne običajno, vedno se zgodi.
               Torej se bo zgodilo to tudi danes. Ne glede na to, kakšno usodo bo doživel ta zakon,
               za katerega verjamem, da bo sprejet. Sedaj je že štiri minute čez pol dvanajsto,
               ravnokar na Ustavnem sodišču ugotavljajo, kako je z nepremičninskim davkom. Ne glede
               na vse to, spoštovane kolegice in kolegi, dajmo se enkrat usesti, pametno razmisliti,
               narediti dobre analize in na podlagi tega sprejeti ustrezno zakonodajo. In sem ter
               tja sprejeti tudi kakšen dobronameren predlog opozicije, pa bomo imeli boljšo
               zakonodajo.</p>
            </sp>
            <sp xml:id="SDZ6-Redna-23-2014-03-28.sp37">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo je želel že prej državni sekretar mag. Mitja Mavko. Izvolite.</p>
            </sp>
            <sp xml:id="SDZ6-Redna-23-2014-03-28.sp38">

               <speaker>MAG. MITJA MAVKO:</speaker>

               <p>Hvala lepa za besedo.</p>
               <p>Ker je bilo izredno vprašanje gospoda Horvata v zvezi z aktivnim državljanstvom. Naše
               mnenje je, da na vrednost nepremičnine lahko – in menimo, da zakon to ustrezno
               naslavlja – vpliva tisti, ki ima pravni interes. To je lastnik ali davčni zavezanec,
               tisti, ki je zavezanec za plačilo davka. Na vhodne podatke v zvezi z neko
               nepremičnino pa lahko vpliva kdorkoli. Lahko je to občina, lahko je to sosed, lahko
               je to neka tretja oseba, ki ima pravico sporočiti, da so vhodni podatki v zvezi z
               neko nepremičnino dejansko drugačni od teh, ki jih vodi Gurs. Hvala.</p>
            </sp>
            <sp xml:id="SDZ6-Redna-23-2014-03-28.sp39">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo želi gospod Jožef Horvat.</p>
            </sp>
            <sp xml:id="SDZ6-Redna-23-2014-03-28.sp40">

               <speaker>JOŽEF HORVAT (PS NSi):</speaker>

               <p>Zahvaljujem se mag. Mavku za odgovor.</p>
               <p>Bi pa res želel, če nam lahko, gospod državni sekretar, simulirate, kako naj zdaj
               recimo občina lahko vpliva na vhodne podatke neke nepremičnine, za katero oceni, da
               je prenizko ovrednotena. Hvala lepa v naprej.</p>
            </sp>
            <sp xml:id="SDZ6-Redna-23-2014-03-28.sp41">

               <speaker>PREDSEDNIK JANKO VEBER:</speaker>

               <p>Besedo dajem mag. Mitji Mavku.</p>
            </sp>
            <sp xml:id="SDZ6-Redna-23-2014-03-28.sp42">

               <speaker>MAG. MITJA MAVKO:</speaker>

               <p>Ja, zelo enostavno, 100. člen Zakona o evidentiranju nepremičnin določa način, kako
               se vhodni podatki lahko spremenijo. In to je naloga geodetske uprave, da to preverja.
           </p>
            </sp>
            <sp xml:id="SDZ6-Redna-23-2014-03-28.sp43">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo želi še Jožef Horvat.</p>
            </sp>
            <sp xml:id="SDZ6-Redna-23-2014-03-28.sp44">

               <speaker>JOŽEF HORVAT (PS NSi):</speaker>

               <p>Gre za pomembne zadeve. Ali lahko poveste, kaj natančno so vhodni podatki, ker
               javnost, ki nas spremlja, tega seveda ne ve, ne razume.</p>
            </sp>
            <sp xml:id="SDZ6-Redna-23-2014-03-28.sp45">

               <speaker>PREDSEDNIK JANKO VEBER:</speaker>

               <p>Besedo ima gospod Mitja Mavko.</p>
            </sp>
            <sp xml:id="SDZ6-Redna-23-2014-03-28.sp46">

               <speaker>MAG. MITJA MAVKO:</speaker>

               <p>Hvala.</p>
               <p>Vsi podatki, ki se vodijo v registru nepremičnin, so vhodni podatki. Hvala.</p>
            </sp>
            <sp xml:id="SDZ6-Redna-23-2014-03-28.sp47">

               <speaker>PREDSEDNIK JANKO VEBER:</speaker>

               <p>Besedo ima gospod Jakob Presečnik.</p>
            </sp>
            <sp xml:id="SDZ6-Redna-23-2014-03-28.sp48">

               <speaker>JAKOB PRESEČNIK (PS SLS):</speaker>

               <p>Hvala lepa.</p>
               <p>Sem se moral oglasiti, ker se mi zdi razprava izredno zanimiva. Mislim, da se moramo
               mi kot člani Državnega zbora ali poslanci ter Vlada zavedati oziroma zavzemati, da
               pride država do poštene vrednosti nepremičnin na kakršen koli način, samo da je ta
               vrednost poštena. Zaradi tega je treba omogočiti, da na različne načine do te
               vrednosti pride posameznik, ki jo poskuša uveljavljati naprej, ali pa država, ker je
               zainteresirana, da ima prave podatke. Tržna vrednost ali dohodkovna vrednost ali
               kakorkoli, katerakoli metoda se že uporablja pri kakšni nepremičnini – zagotovo se ne
               uporabljajo več stroškovne metode, kar pomeni, koliko je dejansko objekt stal takrat,
               ko se je gradil ali obnavljal. Ker to v naših tržnih časih ni več zanimiv podatek, ni
               merodajen podatek. Ampak ta vrednost je za popolnoma enako nepremičnino, da ne bi
               bilo tukaj nejasnosti, za popolnoma enako nepremičnino na različnih koncih Slovenije
               lahko različna. To je jasno. Ampak za enako tržno vrednost na dveh različnih koncih
               Slovenije, pa sta sicer nepremičnini različni, pa mora biti na kakršnen koli način
               ocenjena določena vrednost nepremičnine enaka. In zavedati se moramo, da je to
               spremenljiv podatek, da se s časovno komponento ta podatek tudi spreminja. Ne vem,
               podatki iz leta – si bom kar izmislil – iz leta 2007 ne morejo biti enaki, kot bodo
               podatki za leto 2015, ker so tržne razmere bistveno drugačne. Zato se zavzemam za to,
               da mora obstajati mehanizem, na podlagi katerega bo te vrednosti možno tudi
               dokazovati. Ali iz ene ali iz druge strani. Zdaj bom šel pa na splošno, je malo
               nerodna zadeva, da o teh stvareh na široko razpravljamo, ko preko ceste poteka
               predstavitev mnenja Ustavnega sodišča na isto temo. Mislim, da bi bilo bistveno
               boljše to, kar smo poskušali doseči na začetku tedna, pred dvema dnevoma, da bi ta
               razprava potekala kvečjemu drug teden, v torek, ko bodo ti izsledki znani. Z mojimi
               nič slabimi nameni, ampak osnovo za razpravo bi imeli zagotovo boljšo. Hvala lepa.
           </p>
            </sp>
            <sp xml:id="SDZ6-Redna-23-2014-03-28.sp49">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima ponovno gospod Jožef Horvat.</p>
            </sp>
            <sp xml:id="SDZ6-Redna-23-2014-03-28.sp50">

               <speaker>JOŽEF HORVAT (PS NSi):</speaker>

               <p>Se opravičujem, res imam izključno dobre namene. Najprej bom nadaljeval, kjer je
               kolega Jakob Presečnik zaključil. Pravkar je na spletnem portalu RTV Slovenije
               objavljena novica, da je Ustavno sodišče razveljavilo nepremičninski zakon. Ampak to
               ne pomeni, da je naša domača naloga zaključena. Nasprotno! Dobili smo vsi skupaj,
               kolegice in kolegi, popravni izpit, ki ga moramo narediti v interesu te države, v
               interesu državljank in državljanov.</p>
               <p>Ja, gospod državni sekretar, vi ste govorili o vhodnih podatkih, ampak vhodne podatke
               in 100. člen. Mislim, da ste omenjali Zakon o evidentiranju nepremičnin, nekaj
               takšnega, tako se namreč imenuje. Mi imamo danes na mizi Zakon o množičnem
               vrednotenju nepremičnin. Zato je resnično ključnega pomena, da se davek odmeri na
               eksaktno določeno davčno osnovo. Se opravičujem vsem, nikogar ne mislim prizadeti,
               ampak tukaj bom povedal to, kar zasledujem po medijih, kjer so že objavili določene
               nepremičnine, vile, graščine, dvorce in tako naprej, ki so si jih ljudje ustvarili.
               Hvala bogu, da jih imamo, sploh pa hvala bogu, če so si ustvarili to na pošten,
               pravičen način, z lastnim delom in znanjem. Moj občutek je, da so tistim lastnikom,
               ki so bližji tej vladi, nepremičnine z visokimi realnimi vrednostmi, ampak da so
               le-te ocenjene prenizko. To je moj občutek. Še enkrat se opravičujem, da tukaj svoje
               občutke širim, ampak to so pač dejstva. In res prosim za podporo k 6. členu in v
               tretjem branju lahko vlada, koalicija, vsi skupaj naredimo izboljšave, če so
               potrebne.</p>
            </sp>
            <sp xml:id="SDZ6-Redna-23-2014-03-28.sp51">

               <speaker>PREDSEDNIK JANKO VEBER:</speaker>

               <p>Hvala. Želi še kdo razpravljati?</p>
               <p>Mag. Branko Grims, izvolite.</p>
            </sp>
            <sp xml:id="SDZ6-Redna-23-2014-03-28.sp52">

               <speaker>MAG. BRANKO GRIMS (PS SDS):</speaker>

               <p>Spoštovani!</p>
               <p>Tako kot sem napovedal že včeraj, je bila danes pravkar na ustavnopravni ravni
               izrečena popolna nezaupnica vladi Alenke Bratušek. Ta sklep je še toliko bolj
               pomemben, ker je bil sprejet popolnoma soglasno, za vse tiste, ki bi iskali taka ali
               drugačna politična ozadja …</p>
            </sp>
            <sp xml:id="SDZ6-Redna-23-2014-03-28.sp53">

               <speaker>PREDSEDNIK JANKO VEBER:</speaker>

               <p>Ampak, gospod Grims, z vsem spoštovanjem, smo pri tem amandmaju. In o zaupnici vlade
               in o teh zadevah ni mogoče govoriti v okviru tega amandmaja.</p>
            </sp>
            <sp xml:id="SDZ6-Redna-23-2014-03-28.sp54">

               <speaker>MAG. BRANKO GRIMS (PS SDS):</speaker>

               <p>Spoštovani gospod Veber!</p>
               <p>S tem se boste morali tudi vi soočati odgovorno in resno, kajti ta zadeva je sedaj
               izjemno pomembna. Pomembna je tudi zaradi tega, kar mi danes obravnavamo, saj se
               neposredno na to nanaša. Mislim, da bi bil sedajle čas, da se vzame čas za premislek,
               da se potrdi tudi amandmaje, ki jih je dala v tem primeru opozicija, in da se stvari
               zastavi povsem drugače, kot so bile. Kajti vse v zvezi s hitenjem na vrat na nos, ki
               ga je s svojo zaupnico, vezano prav na ta zakon, izsilila Alenka Bratušek kot
               predsednica Vlade, se sedaj izkaže za protiustavno, soglasno protiustavno. In tukaj
               se odpira vprašanje vsega tistega, o čemer smo govorili že v zadnjih dneh in kar
               neposredno zadeva točno ta zakon in točno ta amandma, gospod Veber. Vprašanja
               realnosti teh cenitev, ki so bile izvedene, vprašanja tega, da smo lahko gledali vile
               – tudi sam nekaj takih primerov poznam, recimo na Bledu –, ki so ocenjene na 150 ali
               200 tisoč evrov po teh cenitvah; zdaj jih pa prodajajo po tri milijone in pol evrov.
               Po drugi strani pa poznam 150 let staro hišo nekje med stolpnicami v nekem mestu, za
               katero ne verjamem, da bi ta trenutek nekdo dal 200 tisoč evrov, ki je ocenjena na
               450 tisoče evrov. In nekaj je hudo narobe. In ta čas, ta premor, ki ga je zdaj
               omogočilo s svojo presojo Ustavno sodišče, bi bilo treba vzeti za to, da se te stvari
               zastavi povsem na novo. Da se danes potrdijo tisti amandmaji, ki jih je dala tudi
               opozicija – mislim, da bi svoj razum lahko koalicija danes pokazala prav na ta način,
               tudi svoje spoštovanje do sodbe Ustavnega sodišča. Konec koncev, včeraj smo
               opozarjali, kako je neokusno hiteti s spreminjanjem Zakona o davku na nepremičnine
               tik pred presojo Ustavnega sodišča. Nismo samo mi na to opozarjali. Če bi pogledali
               samo na spletne strani, je tudi profesor ustavnega prava dr. Kerševan govoril o tem,
               pa še kdo. In danes se spet odpira ista tema – tema, ki je tako ali tako v tem
               trenutku politično aktualna, da bolj ne bi mogla biti. Po časovnem razporedu pa zdaj
               ni več tako bistvena, kajti zdaj je dejstvo, da v doglednem času, vsaj letos, tega
               davka na bo. Kar pomeni, da je spet čas, da se vendarle te stvari uredijo in da se
               vzpostavi tisto, kar bi moral biti temelj vsakega pravnega akta, kajti pravo izvira
               iz besede pravičnost. In nič v zvezi s temi cenitvami in nič v zvezi z davkom na
               nepremičnine ni izpolnjevalo tega temeljnega pogoja – pravičnosti. Pravičnost pa je
               vrednota. Zato, gospe in gospodje, potrdite vsaj tiste amandmaje, vsaj danes, ki jih
               je dala opozicija.</p>
            </sp>
            <sp xml:id="SDZ6-Redna-23-2014-03-28.sp55">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati?</p>
               <p>Gospa Osterman, imate besedo.</p>
            </sp>
            <sp xml:id="SDZ6-Redna-23-2014-03-28.sp56">

               <speaker>ALEKSANDRA OSTERMAN (PS PS):</speaker>

               <p>Hvala za besedo, gospod predsednik.</p>
               <p>No, kakorkoli že, zdaj je odločeno. Naj povem, da je Zakon o množičnem vrednotenju
               nepremičnin začel veljati leta 2006. Leta 2010 se je začelo popisovati vrednosti
               nepremičnin po terenu in to so delali ljudje, neusposobljeni za to stroko, študentje,
               skratka ljudje, ki niso imeli ustreznih znanj, da bi lahko ocenili pravilno vrednost
               nepremičnin; ampak so jih ocenjevali glede na pripombe lastnikov nepremičnin. Vemo
               pa, da so lastniki nepremičnin, če so želeli v tistem obdobju prodati nepremičnino,
               navedli višji znesek nepremičnine in tudi drugačne karakteristike nepremičnine. Če pa
               niso želeli nepremičnine v tem obdobju prodati in plačati nižje nadomestilo za
               uporabo stavbnega zemljišča, so navedli nižjo vrednost nepremičnine.</p>
               <p>Tega amandmaja v nobenem primeru ne bi podprla in ga tudi ne bom podprla, kajti
               koalicijsko smo se zedinili, da je tista vrednost nepremičnine, za katero potrebuje
               lastnik nepremičnine cenilca, 500 tisoč evrov. V tem primeru lahko govorimo, da smo
               lastniku nepremičnine privarčevali strošek cenilca. Je pa tako, da se to upošteva v
               posebnih okoliščinah, ko se vrednost nepremičnine spremeni. Če pa so določene
               karakteristike napačno navedene, niso pa navedene zaradi uvedbe tega davka, ampak
               zaradi napačnih podatkov od leta 2010, pa lahko lastnik nepremičnine te podatke sam
               spremeni, recimo če gre za izolacijo ali vodovod, seveda ob ustreznih dokazilih. Naj
               povem tudi, da je bil poslan zgolj informativni izračun nepremičnin in da na Gursu na
               14 dni osvežujejo podatke nepremičnin, ki so vidni na spletni strani Gursa. In tudi
               vsak posameznik jih lahko osebno preveri na Gursu ali upravni enoti.</p>
               <p>Kot sem rekla, tega amandmaja ne morem podpreti. Hvala.</p>
            </sp>
            <sp xml:id="SDZ6-Redna-23-2014-03-28.sp57">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo je želel gospod Ivan Grill.</p>
            </sp>
            <sp xml:id="SDZ6-Redna-23-2014-03-28.sp58">

               <speaker>IVAN GRILL (PS SDS):</speaker>

               <p>Hvala lepa.</p>
               <p>Poglejte, ker je Ustavno sodišče razveljavilo zakon oziroma davek na nepremičnine,
               bi bilo modro in seveda tudi v korist državi Sloveniji, predvsem pa vsem lastnikom
               nepremičnin, da se ravno ta zakon, ki ga zdaj spreminjamo, naredi takšnega, da bo bil
               kolikor toliko korekten in tudi pravičen. Obstajajo tudi zakoni, morajo biti, kjer bi
               bilo smiselno, da se doseže soglasje pozicije in opozicije. Ni razloga, da bi tukaj
               na kakršenkoli način drug drugega "prepucavali". So določene teme, ki imajo nek
               ideološki predznak, kjer vemo, da se pač politike razlikujejo, in tam ima človek
               mogoče tudi razumevanje. Ampak ta zakon o množičnem vrednotenju je pa povsem tehnični
               zakon in ni razloga, da se tudi v koalicijsko pogodbo kakršnekoli zaveze noter
               zapisuje. Naj bo takšen, da odraža dejansko stanje. In številne neumnosti, ki so se
               izkazale, potem ko se je v praksi ta zakon izvajal, se je skušalo s to spremembo zdaj
               tudi odpraviti, ampak žal vas s strani opozicije ves čas opozarjamo, da so te
               neumnosti še vedno prisotne in ne bodo odpravljene. In zato vas prosim in pozivam,
               dajmo si vzeti čas, dajte tukaj te naše amandmaje, dobronamerne, ki so, sprejeti, da
               so členi odprti in da se do naslednje obravnave lahko zadeva tudi še korigira, kajti
               na hitro se lahko določene odločitve potem izkažejo, da so nesmiselne in tudi ne
               dosegajo tistega rezultata, kakršen je. In bojim se, da bo lahko tudi ta zakon
               končal, mogoče pritožbo ali pobudo na Ustavnem sodišču, da bo bil še celo tam
               razveljavljen. Kajti toliko nepravilnosti, nepoštenosti, kolikor je v tem zakonu bilo
               že do zdaj prisotno, jih redkokdaj srečamo. In res je, da je bil ta zakon sprejet v
               letu 2007 in da je bil tisti prvi informativni izračun dokazano zelo konfuzen; in ves
               čas se je opozarjalo, kakšne nepravilnosti so tukaj. Ampak v tem času se je naredilo
               premalo ali skorajda nič, da bi se vse te nepravilnosti odpravile.</p>
               <p>Zato še enkrat poziv, dajmo skupaj poiskati tiste rešitve, da bo na koncu ta zakon
               imel kolikor toliko soglasno odločitev.</p>
               <p>Hvala lepa.</p>
            </sp>
            <sp xml:id="SDZ6-Redna-23-2014-03-28.sp59">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima … Se odpoveduje.</p>
               <p>Torej dajem besedo gospe Alenki Jeraj.</p>
            </sp>
            <sp xml:id="SDZ6-Redna-23-2014-03-28.sp60">

               <speaker>ALENKA JERAJ (PS SDS):</speaker>

               <p>Hvala.</p>
               <p>Mogoče je ta trenutek čas, da bi se vsi skupaj vprašali, kaj res delamo, ker vsa
               stvar se je začela takrat, ko je Ustavno sodišče ugotovilo, da je neustavno pobiranje
               nadomestila za uporabo stavbnega zemljišča in naložilo državi, da na nek drugačen
               način to uredi. In zato se je sprejel takrat Zakon o vrednotenju nepremičnin in v
               nadaljevanju tudi spremembe tega zakona. Kolegica Ostermanova je povedala, da se je
               leta 2010 na podlagi tega zakona začel popis, kar je res, vendar je vlada Boruta
               Pahorja v letu 2011 zakon spreminjala in to ravno v teh točkah, kjer se zdaj govori o
               tem, da je neustaven. Kajti Ustavno sodišče pravi tudi za ta zakon, da je neustaven.
               Verjetno bi morali ustavni sodniki tudi sugerirati, kaj naj naredimo, ker očitno vse,
               kar naredimo, je videti neustavno. Zgodba ima dolgo brado in mogoče se stvari res
               lotevamo na napačnem koncu.</p>
               <p>Če pa je z Zakonom o vrednotenju nepremičnin bilo kaj narobe oziroma to, kar zdaj
               ugotavljamo, bi morala ta vlada, preden je šla v zakon o uvedbi davka na
               nepremičnine, torej sprejetje Zakona o davku na nepremičnine, najprej popraviti ta
               zakon in ga urediti, ne pa da to delamo zdaj, póst féstum, in popravljamo nekaj, kar
               se je izkazalo v postopku nekega drugega zakona, da je problem. To kaže na to, kar so
               povedali že nekateri kolegi, da se je vlada lotila zakona samo zato, da napolnimo
               proračun, da zapremo proračun; ne pa z namenom, da bi želela zadeve urediti.</p>
               <p>In predsednik je prej rekel, da se ne bi pogovarjali o zaupnici ali nezaupnici vlade.
               Jaz mislim, da se je treba točno o tem pogovarjati, ker stvar ni bila pripravljena
               tako, kot bi morala biti. In če bi vse te stvari pogledali prej, tako kot je treba,
               poslušali opozorila, tudi nas in strokovne javnosti, danes najbrž ne bi bili v takšni
               situaciji. Če pa se gre na vrat na nos, se pa zgodi to, kar je včeraj nekdo na
               Twitterju zapisal, da se bo očitno vladni avion zaletel v steno. Predsednica vlade
               pravi, da ga je rešila pred tem, da pade dol, zdaj se je pa očitno zaletel v steno,
               to je pa spregledala.</p>
               <p>Jaz bom podprla naš amandma, čeprav bo verjetno treba zakon popolnoma na novo –
               oziroma se bo treba pač dogovoriti, kaj bomo naredili.</p>
            </sp>
            <sp xml:id="SDZ6-Redna-23-2014-03-28.sp61">

               <speaker>PREDSEDNIK JANKO VEBER:</speaker>

               <p> Hvala.</p>
               <p>Želi še kdo razpravljati?</p>
               <p>Ugotavljam, da želi besedo mag. Branko Grims.</p>
            </sp>
            <sp xml:id="SDZ6-Redna-23-2014-03-28.sp62">

               <speaker>MAG. BRANKO GRIMS (PS SDS):</speaker>

               <p> Spoštovani, če neke geste dobre volje ni, potem pa mislim, da bi koalicija vsaj do
               večernega glasovanja morala zelo dobro pretehtati, ali sploh nadaljuje karkoli na tem
               področju, kajti tako, kot se zdaj kaže, bo treba verjetno itak vso zadevo speljati od
               začetka. In potem je veliko vprašanje, kaj je zdaj ustavnopravno korektno in kaj ni.
               Ker sodbe Ustavnega sodišča v tem trenutku v pisni obliki še nimamo v rokah, v tem
               trenutku imamo pač samo poročila, ki prihajajo v živo preko medijev. Toliko z moje
               strani. Hvala.</p>
            </sp>
            <sp xml:id="SDZ6-Redna-23-2014-03-28.sp63">

               <speaker>PREDSEDNIK JANKO VEBER:</speaker>

               <p> Hvala.</p>
               <p>Besedo želi še gospa Romana Tomc.</p>
            </sp>
            <sp xml:id="SDZ6-Redna-23-2014-03-28.sp64">

               <speaker>ROMANA TOMC (PS SDS):</speaker>

               <p> Hvala lepa še enkrat.</p>
               <p>Saj se nekako sprotno odzivamo na tisto, kar se dogaja na Ustavnem sodišču, kar se
               da spremljati, tudi to odločitev Ustavnega sodišča po medijih, zato bi vas na tem
               mestu opozorila ali pa sporočila tudi to, kaj je bil razlog oziroma eden izmed
               razlogov. Nepremičninski zakon naj bi bil v nasprotju z Ustavo v delu, ki zagotavlja
               pritožbo, tudi v tem delu, najbrž še kje drugje. To je točno to, na kar mi skozi
               opozarjamo. In glede na to, da je pritožba na nek način urejena tudi v tem zakonu,
               Ustavno sodišče postavlja pod vprašaj tudi ustavnost tega zakona, to se pravi zakona,
               ki ga danes obravnavamo – o množičnem vrednotenju nepremičnin; v delu, ki se nanaša
               na pritožbo. Pa to vse skozi govorimo, vseskozi. In lepo prosim, poglejte, ustavite
               se že enkrat. Ustavite se že enkrat, dovolj je te arogance in dovolj je tega
               nesodelovanja in dovolj je tega sprenevedanja. Tega ne pravi zdaj samo
               nepridiprav-opozicija, ampak, poglejte, to je presodilo Ustavno sodišče. In jaz
               mislim, da je res čas, da temu naredimo konec. Mislim, da je tudi ta razprava, zdaj,
               v tem trenutku, o tem zakonu, res prava farsa.</p>
            </sp>
            <sp xml:id="SDZ6-Redna-23-2014-03-28.sp65">

               <speaker>PREDSEDNIK JANKO VEBER:</speaker>

               <p> Hvala.</p>
               <p>Želi še kdo razpravljati? Ugotavljam, da ne, zato zaključujem razpravo.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj, pol ure po prekinjeni 11. točki dnevnega reda. S tem prekinjam to točko
               dnevnega reda.</p>
               <p>Prehajamo na <title xml:id="SDZ6-Redna-23-2014-03-28.title2">11. TOČKO DNEVNEGA REDA, TO JE NA PREDLOG ZAKONA O SLOVENSKEM
                  DRŽAVNEM HOLDINGU V DRUGI OBRAVNAVI.</title>
               </p>
               <p>Predlog zakona je v obravnavo zboru predložila Vlada, za dopolnilno obrazložitev
               predloga zakona dajem besedo predstavniku Vlade, državnemu sekretarju.</p>
               <p>Mag. Mitja Mavko, imate besedo.</p>
            </sp>
            <sp xml:id="SDZ6-Redna-23-2014-03-28.sp66">

               <speaker>MAG. MITJA MAVKO:</speaker>

               <p> Hvala lepa, gospod predsednik, lep pozdrav vsem prisotnim!</p>
               <p>Kot omenjeno, pred vami je druga obravnava Predloga zakona o Slovenskem državnem
               holdingu, ki v vmesnem času obravnave od prvega branja obravnava amandmaje k 38 novim
               členom, od tega na podlagi mnenja Zakonodajno-pravne službe k 15 členom. Sprejeti
               amandmaji posegajo v cilj centralizacije upravljanja naložb Republike Slovenije in
               določilom v zvezi s pristojnostjo SDH za upravljanje kapitalskih naložb Kada,
               Kapitalske družbe. V skladu s predlogom novega 50.č člena namreč Kad kot samostojna
               pravna oseba opravlja svoje naložbe samostojno in neodvisno, razpolaganje in
               izvrševanje glasovalnih pravic pri družbah s kapitalsko naložbo države pa v imenu in
               za račun Kad izvaja SDH. Takšna rešitev je z vidika koncepta centralizacije
               upravljanja naložb po našem mnenju sprejemljiva in tudi smiselna z vidika zavez, ki
               jih je Državni zbor sprejel v okviru obravnav pokojninske reforme, in sicer glede
               oblikovanja demografskega rezervnega sklada, ki ima enak namen kot kapitalska družba.
               Nov 76. člen zakona tako določa, da se Kad do konca leta 2015 preoblikuje v
               demografski rezervni sklad. V zakonu tudi ostaja še vedno obveza, da Kad vsako leto
               zagotavlja 50 milijonov evrov Zavodu za pokojninsko in invalidsko zavarovanje. Ostali
               amandmaji, ki so bili vloženi, bolj natančno določajo posamezne postopke glede
               upravljanja naložb, glede organov SDH, glede aktov upravljanja, glede krepitve
               preglednosti poslovanja. Razširjajo pa tudi pristojnost Računskega sodišča za dogodke
               pred samo uveljavitvijo SDH.</p>
               <p>Ob koncu bi se dotaknil še nekaj vloženih amandmajev glede na to sejo Državnega
               zbora. Vlada ugotavlja, da je od 17 amandmajev večina oziroma kar 13 vsebinsko enakih
               amandmajev, o katerih je že odločalo matično delovno telo. Glede na to bi Vlada
               predlagala Državnemu zboru, če bodo izpolnjeni poslovniški pogoji, da opravi tretjo
               obravnavo zakona še na tej isti seji Državnega zbora. Hvala lepa.</p>
            </sp>
            <sp xml:id="SDZ6-Redna-23-2014-03-28.sp67">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Za predstavitev poročila odbora dajem besedo predsedniku gospodu Bojanu Starmanu.
           </p>
            </sp>
            <sp xml:id="SDZ6-Redna-23-2014-03-28.sp68">

               <speaker>BOJAN STARMAN (PS DL):</speaker>

               <p>Hvala lepa, gospa podpredsednica.</p>
               <p>Odbor za finance in monetarno politiko je na svoji 25. seji, 11. 3. 2014, kot
               matično delovno telo obravnaval Predlog zakona o Slovenskem državnem holdingu, druga
               obravnava,  EPA 1640-VI , ki ga je Državnemu zboru v obravnavo in sprejem
               predložila Vlada. Odboru je bilo posredovano mnenje Zakonodajno-pravne službe, ki je
               podala pripombe k 55 členom predlagane spremembe. Posredovano je bilo tudi mnenje
               Državnega sveta z dne 26. 2., ki predlog zakona podpira. V skladu z 129. členom
               Poslovnika Državnega zbora so amandmaje k predlogu zakona vložile poslanske skupine
               koalicije, in sicer k 41. členu zakona; Poslanska skupina SD k 39. členu zakona ter
               Poslanska skupina SDS k 33. členu zakona in Poslanska skupina DeSUS k 83. členu.
               Članicam in članom odbora sta bila na seji predložena tudi predloga za amandma odbora
               poslanskih skupin koalicije, in sicer k 41. in 83. členu, ki ju je odboru v razpravi
               sprejel.</p>
               <p>V uvodni obrazložitvi je državni sekretar na Ministrstvu za finance pojasnil cilj
               predloga in poglavitne rešitve predlagatelja zakona. Ob tem je poudaril, da je
               ključni cilj centralizacije transparentno upravljanje vseh naložb, ki so v državni
               lasti, doseganje bolj stabilnega lastništva, zniževanje stroškov upravljanja ter
               povečanje donosnosti naložb ob zmanjševanju zmožnosti vpliva interesnih in političnih
               skupin ter korupcijskih tveganj; ter kratko predstavil vsebino predloženih
               amandmajev. V razpravi so člani izpostavili nujnost odbora, da bi bila strategija kot
               eden najpomembnejših dokumentov upravljanja državnega premoženja tudi časovno
               opredeljena. Nekateri pa so poudarjali tudi pomembno vlogo sodelovanja delavcev pri
               upravljanju. Odbor je v skladu z drugim odstavkom 130. člena Poslovnika Državnega
               zbora sprejel amandmaje koalicije k 40 členom zakona. Odbor pa ni sprejel 28
               amandmajev skupine SDS. Štirje so pa postali brezpredmetni. Odbor tudi ni sprejel
               amandmaja Poslanske skupine SD k 39. členu, umaknjen pa je bil tudi amandma Poslanske
               skupine DeSUS k 83. členu, in sicer z dne 5. 3. 2014. Po opravljeni razpravi je odbor
               v skladu z osmim odstavkom 131. člena Poslovnika Državnega zbora na predlog
               poslanskih skupin koalicije sprejel amandmaja k 41. členu ter amandma poslanskih
               skupin koalicije k 83. členu. Odbor je potem v skladu s 128. členom Poslovnika
               Državnega zbora glasoval o vseh členih predloga in jih sprejel. Glede na sprejete
               amandmaje je na podlagi prvega odstavka 133. člena Poslovnika Državnega zbora
               pripravljeno besedilo dopolnjenega predloga zakona, v katerega so vključeni sprejeti
               amandmaji. Tak zakon predlagamo, da sprejme tudi Državni zbor. Hvala lepa.</p>
            </sp>
            <sp xml:id="SDZ6-Redna-23-2014-03-28.sp69">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Ker je zbor na 21. seji opravil splošno razpravo o predlogu zakona, predstavitev
               stališč poslanskih skupin ni možna. Prehajamo na razpravo o členih in o vloženih
               amandmajih, ki jo bomo opravili na podlagi pregleda vloženih amandmajev z dne 27.
               marca 2014.</p>
               <p>V razpravo dajem 27. člen ter vloženi amandma Poslanske skupine Slovenske ljudske
               stranke. Želi kdo razpravljati k vloženemu amandmaju? Želi.</p>
               <p>Besedo dajem gospodu Jakobu Presečniku.</p>
            </sp>
            <sp xml:id="SDZ6-Redna-23-2014-03-28.sp70">

               <speaker>JAKOB PRESEČNIK (PS SLS):</speaker>

               <p>Hvala lepa za besedo.</p>
               <p>Saj bom kratek. V teh spremembah zakona SDH, kot je znano, ne bo več lastnik državnih
               naložb, temveč bo zgolj upravljal naložbe Republike Slovenije. Zato moramo po našem
               prepričanju, če bo SDH upravljal naložbe Republike Slovenije, je korektno, da sicer
               po predhodni ureditvi razmer med, kot pišemo v drugem odstavku 27. člena, med SDH in
               Republiko Slovenijo s pogodbo, ki jo na predlog ministra, pristojnega za finance,
               sklene Vlada. Predlagamo in mislimo, da je to zagotovo prav, da to stori Vlada po
               predhodni potrditvi v Državnem zboru. In da z odločitvijo Državnega zbora Vlada dobi
               pooblastila za sklenitev te pogodbe. To je v bistvu na kratko smisel našega predloga
               amandmaja. Hvala lepa.</p>
            </sp>
            <sp xml:id="SDZ6-Redna-23-2014-03-28.sp71">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati? Želi.</p>
               <p>Gospod Jožef Horvat, imate besedo.</p>
            </sp>
            <sp xml:id="SDZ6-Redna-23-2014-03-28.sp72">

               <speaker>JOŽEF HORVAT (PS NSi):</speaker>

               <p>Najlepša hvala, gospa podpredsednica. Kolegice in kolegi, spoštovani državni sekretar
               mag. Mavko!</p>
               <p>Mi smo ves čas problematizirali in kazali na to, da imamo Zakon o Slovenskem
               državnem holdingu, ki je bil sprejet in uveljavljen konec leta 2012, in da ga pač ta
               vlada ne izvaja. V redu, ta država oziroma ta vlada si je zastavila nek svoj koncept
               upravljanja z državnim premoženjem, kolikor je še pač vredno. In to na nek način tudi
               sprejemamo. Nekoliko ponesrečen je že naslov zakona – Zakon o Slovenskem državnem
               holdingu, ker pravzaprav sploh ne gre za holding. Vsakdo, ki je zaključil srednjo
               ekonomsko šolo, ve in pozna, kakšna je definicija holdinga. Ampak recimo, da tudi
               tega ne problematiziramo v nedogled in tudi to sprejmemo. Najbrž bo Zakon o
               Slovenskem državnem holdingu kmalu uveljavljen in skrajni čas je. Ker največji
               problem je v tem, da nimamo enotnega, enovitega upravljanja z državnim premoženjem.
               Koliko bo zdaj to upravljanje enovito, je spet drugo vprašanje. Če ta vlada misli
               resno z upravljanjem državnega premoženja, potem mora vzeti time out, celotna
               koalicija, poudarjam celotna koalicija, ki ima ta trenutek največjo odgovornost za
               upravljanje državnega premoženja, in si postaviti vprašanje, kdo so ti ljudje, ki naj
               sedijo na ključnih pozicijah, ki bodo najbolj odgovorni za upravljanje državnega
               premoženja oziroma Slovenskega državnega holdinga. Po našem prepričanju krščanskih
               demokratov – Nove Slovenije bi bilo dobro za državo in tudi za to koalicijo, če bi
               enkrat zbrali ta pogum in korajžo in rekli, da se bomo vsi skupaj odločili, da bodo s
               Slovenskim državnim holdingom upravljali tuji in to najboljši menedžerji na svetu.
               Najboljši menedžerji na svetu! Tisti, ki nimajo prav nobenih povezav z vsakodnevnim
               družbenopolitičnim dogajanjem v tej državi. Če bodo to spet neki ljudje, ki so nekoč
               že bili na, ne vem, na Sodu, na Kadu ali pa so danes tam, bo šlo zgolj za neke
               premestitve, potem verjemite, ne bo nobenega izplena iz tega Slovenskega državnega
               holdinga. Mi imamo v svetu nekaj znanih institucij, ki razpolagajo z imeni, ki jih
               svetovna ekonomija pozna in so cenjeni na nivoju svetovne ekonomije. Zakaj tudi mi
               favoriziramo tuje strokovnjake? Tudi zato, ker – kot rečeno – ti nekaj pomenijo v
               svetovni ekonomiji, uživajo ugled, so vredni zaupanja in to je ključno. Ker so vredni
               zaupanja in ker bi oziroma bodo, če bi bilo po naše, upravljali, imeli ključne
               pozicije v Slovenskem državnem holdingu, bi prav na podlagi zaupanja lahko pridobili
               tuje investitorje. Ker danes jih ni. Mi si jih vsi tako zelo želimo. Zakaj že nočejo
               priti k nam? Zakaj že? Mislim, da bi bil dober razmislek, najprej seveda vlada, potem
               koalicija, da o tem razmisli. Vem, da pogovori na tej relaciji že tečejo, torej
               pogovori o ideji, da bi tuji – in še enkrat pravim – najboljši menedžerji na svetu
               upravljali s Slovenskim državnim holdingom, da so te teme že, kolikor vem, bile
               razpravljane v vladnih krogih, v krogu Banke Slovenije. Kolikor vem, se celo
               predsednica Alenka Bratušek nekako nagiba k tej rešitvi. Sedaj je samo vprašanje,
               kako bo premierka, ki ima največjo politično moč v tej državi, uspela te ideje
               uskladiti znotraj koalicije. Ker če bo kako drugače, potem bom jaz naslednji dan si
               upal javno reči, da iz tega državnega holdinga ne bo nič, ne bo nič. Danes dobivamo
               iz tega državnega premoženja zgolj nek drobiž v državni proračun. Ni učinkovitega, ni
               korporativnega upravljanja in tudi ni interesa. Izgleda, da ni interesa. Ko pa bi
               najeli najboljše menedžerje – menedžerji so pravzaprav mezdni delavci, so v nekem
               mezdnem odnosu z lastnikom oziroma bolj točno z nadzornim svetom. In iskali bi jih
               lahko preko razpisov pri najeminentnejših časopisih. To je ključni razmislek. Seveda,
               saj vsi pravimo, da je človeški faktor tisti najpomembnejši faktor. Lahko napišemo še
               tak dober zakon, pa ne bo učinkovit, se ne bo izvajal, ne bo dajal rezultatov za
               davkoplačevalce, za državljanke in državljane, če niso pravi ljudje na pravem mestu.
               Postavimo, gospe in gospodje, prave ljudi na pravo mesto. Nas tudi ne bo bolela
               glava, če bodo na podlagi rezultatov, podčrtujem – na podlagi rezultatov, ti
               menedžerji dobili dobre plače oziroma nagrade. Hvala.</p>
            </sp>
            <sp xml:id="SDZ6-Redna-23-2014-03-28.sp73">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati k 27. členu in vloženemu amandmaju? Ne želi, torej
               zaključujem razpravo k 27. členu. Prehajamo ter dajem v razpravo 28. člen ter vloženi
               amandma Poslanske skupine Slovenske demokratske stranke. Želi kdo razpravljati? Želi.</p>
               <p>Besedo ima mag. Marko Pogačnik.</p>
            </sp>
            <sp xml:id="SDZ6-Redna-23-2014-03-28.sp74">

               <speaker>MAG. MARKO POGAČNIK (PS SDS):</speaker>

               <p>Ja, spoštovana predsedujoča, hvala za dano besedo. Spoštovani državni sekretar,
               kolegice, kolegi!</p>
               <p>Slovenska demokratska stranka je vložila k 28. členu amandma, in sicer ocenjujemo,
               da strategija upravljanja državnega premoženja je verjetno najbolj pomemben dokument.
               Dokument, iz katerega bo dejansko potem tudi izhajalo upravljanje, s katerim bo tako
               strokovna javnost kot širša javnost seznanjena, kaj se namerava z upravljanjem
               državnega premoženja, ki pa seveda do sedaj ni bilo učinkovito. In sicer predlagamo,
               da se dodata dve alineji in da strategija upravljanja državnega premoženja vsebuje še
               politiko upravljanja naložb in kodeks korporativnega upravljanja družb s kapitalsko
               naložbo države. Predvsem pomembna se nam zdi politika upravljanja naložb. Iz tega
               mislim, da bi zadeva postala bolj transparentnejša. Ker pa tudi 31. člen Zakona o
               Slovenskem državnem holdingu vsebuje člen in vsebinsko, kaj je naloga politike
               upravljanja naložb, jaz mislim, da ne bi smelo biti težav, da bi koalicijski poslanci
               ta naš predlog podprli. Mislim, da bi s tem dobili še kvalitetnejši dokument in
               zožili tveganja, da ne bi prihajalo do nepravilnosti; oziroma da bi ta privatizacija,
               ki je vsaj po oceni Slovenske demokratske stranke nujno potrebna, potekala na
               transparentnejši način. Seveda bi mogoče ob tem uvodu tudi povedal, da obžalujemo, da
               niti en izmed amandmajev Slovenske demokratske stranke na Odboru za finance ni bil
               sprejet. Jaz sem prepričan, da večina teh amandmajev, ki jih je že na odboru
               Slovenska demokratska stranka vložila, bi doprispevali k boljšemu zakonu; predvsem pa
               k boljšemu upravljanju državnega premoženja. Mogoče še kaj več v samem nadaljevanju.
               Hvala.</p>
            </sp>
            <sp xml:id="SDZ6-Redna-23-2014-03-28.sp75">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati k 28. členu? Če ne želi, zaključujem razpravo.</p>
               <p>In prehajamo na 31. člen. Dajem v razpravo ta člen ter vloženi amandma Poslanske
               skupine SDS. Želi kdo razpravljati? Želi.</p>
               <p>Mag. Marko Pogačnik ima besedo.</p>
            </sp>
            <sp xml:id="SDZ6-Redna-23-2014-03-28.sp76">

               <speaker>MAG. MARKO POGAČNIK (PS SDS):</speaker>

               <p>Predsedujoča, hvala.</p>
               <p>Tukaj gre samo zdaj, da smo politiko upravljanja, da se pripravi najkasneje v roku
               enega meseca po imenovanju nadzornega sveta. Jaz mislim, da je to pomembno in spada
               tudi v kontekst strategije. Pričakujemo od poslancev koalicije oziroma poslancev in
               poslank Državnega zbora, da bodo takšen predlog potrdili. Bi pa mogoče tukaj izzval
               tudi državnega sekretarja iz Ministrstva za finance, če pove svoje mnenje tako prej
               pri 28. členu kot pri 31. členu, ali je ta člen za Vlado oziroma za Ministrstvo za
               finance moteč; ali ocenjujejo, da bi ga bilo smiselno podpreti. Hvala.</p>
            </sp>
            <sp xml:id="SDZ6-Redna-23-2014-03-28.sp77">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Mag. Mitja Mavko ima besedo, izvolite.</p>
            </sp>
            <sp xml:id="SDZ6-Redna-23-2014-03-28.sp78">

               <speaker>MAG. MITJA MAVKO:</speaker>

               <p>Hvala lepa za vprašanje.</p>
               <p>Prejšnji predlog amandmaja k 28. členu zakona po našem mnenju presega namen 28.
               člena zakona. Strategija po predlogu zakona naj vsebuje klasifikacijo samih naložb v
               skladu s tem zakonom in opredeljuje strategijo predvsem za tiste naložbe, kjer
               država, kjer bo Državni zbor opredelil posamezno naložbo kot strateško naložbo, ter
               cilje, ki jih mora Republika Slovenija uresničevati v zvezi z vsako naložbo posebej.
               Ta dokument dodatno obremenjevati z nekaterimi postopki, ki so dosti bolj interne
               narave, ki izhajajo bodisi iz kodeksa, bodisi iz politike naložb, bi bilo po našem
               mnenju prekomerno. Oba ta dva dokumenta določata dosti bolj detajlno, kako naj SDH
               interno ravna pri svojem lastnem upravljanju oziroma kako naj SDH ravna do družb, ki
               so v njegovem portfelju. Ni po našem mnenju primerno, da bi s tem obremenjevali
               celovito strategijo upravljanja naložb.</p>
               <p>Predlog amandmaja k 31. členu, s katerim bi terjali, da se politika upravljanja
               naložb sprejme najkasneje en mesec po imenovanju nadzornega sveta – po našem mnenju
               je to razmeroma kratek rok. Pustimo raje družbi, da to sprejme na način in v rokih,
               ki bodo z njihovega vidika zagotavljanja učinkovite politike upravljanja naložb
               smiselni. Hvala.</p>
            </sp>
            <sp xml:id="SDZ6-Redna-23-2014-03-28.sp79">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati k 31. členu ter vloženem amandmaju? Ne. Torej zaključujem
               razpravo.</p>
               <p>V razpravo dajem 40. člen ter vložena amandmaja Poslanske skupine SLS in amandma
               Poslanske skupine SDS. Želi kdo razpravljati? Želi. Najprej mag. Marko Pogačnik, za
               njim gospod Jakob Presečnik.</p>
               <p>Izvolite, gospod Pogačnik.</p>
            </sp>
            <sp xml:id="SDZ6-Redna-23-2014-03-28.sp80">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za dano besedo.</p>
               <p>40. člen Zakona o Slovenskem državnem holdingu govori o nadzornem svetu. Po predlogu,
               ki ga imamo na mizi, lahko ocenjujemo, da je vlada Alenke Bratušek s predlogom, da
               vlada sama imenuje petčlanski nadzorni svet, dejansko sprivatizirala ta holding in
               državno premoženje. V Slovenski demokratski stranki bi radi poudarili, da vemo, da je
               za državno premoženje odgovorna vlada, vsekakor pa državno premoženje ni v lastništvu
               vlade in ocenjujemo, da bi bilo korektno, da vlada oziroma poslanke in poslanci
               vladajočih koalicij podprete ta naš predlog. Naš predlog gre, da bi nadzorni svet
               imel šest članov, od tega bi štiri člane predlagala vlada, dva pa bi bila na predlog
               Komisije za nadzor javnih financ. Seveda bi ti tako imenovani opozicijski poslanci
               morali izpolnjevati enake pogoje, kot jih izpolnjujejo ostali člani nadzornega sveta,
               da se tukaj ne more govoriti o političnem vplivu; ampak samo, da bi bil kvaliteten
               nadzor in da bi dejansko šlo to za premoženje državljank in državljanov Republike
               Slovenije.</p>
               <p>Pri tem bi pa radi poudarili, da obstoječ Zakon o Slovenskem državnem holdingu, da je
               bilo s takratno opozicijo usklajeno, da ima opozicija enega predstavnika v nadzornem
               svetu. Pri tem bi rad tudi poudaril, da je takrat Pozitivna Slovenija pri sprejemanju
               tega zakona vložila referendumske podpise. Ena izmed zahtev sedanje predsednice
               Vlade, ki je takrat sodelovala v delovni skupini, je bil pogoj za umik referendumskih
               podpisov, da ima opozicija v nadzornem svetu tri člane, kljub temu, da so enega
               imeli. Sedaj je pa predlog vlade, Ministrstva za finance in koalicije, da nadzorni
               svet sestavlja samo vlada s petimi člani. Mislim, da to jasno govori o dvoličnosti
               sedanje koalicije. Mislim, da bi nadzor morala imeti tudi opozicija. In korektno se
               mi zdi, da je bilo s strani naše prejšnje vlade ponujeno to mesto. Poudarjamo še
               enkrat. Ne gre tukaj za politični vpliv ali kakšen drug vpliv, kajti ti člani, ki bi
               jih predlagala Komisija za nadzor javnih financ, bodo morali izpolnjevati iste pogoje
               kot ostali člani nadzornega sveta.</p>
               <p>In še enkrat bi rad poudaril. Vlada je odgovorna za upravljanje državnega premoženja,
               ni pa to premoženje vlade. Mislim, da bi bilo korektno, da danes podprete naš
               amandma, kajti mislim, da je v interesu vseh tukaj v Državnem zboru, da je to
               premoženje upravljano učinkovito, transparentno. In seveda se mi zavedamo tega. Vlada
               je odgovorna, zato mora imeti tudi vlada večino v nadzornem svetu; in pri tej sestavi
               bo vlada še vedno imela večino v nadzornem svetu in bo lahko sprejela katero koli
               odločitev, na katero ta dva predstavnika ne bosta imela vpliva. Vendar zaradi higiene
               in odnosa mislim, da je potrebno, da se ta predlog podpre. Žal na odboru ta predlog
               ni bil podprt. Mislim, da je danes nova priložnost, ko lahko to naredite. In bi tudi
               za mnenje vprašal državnega sekretarja. Zakaj ste tako suvereno zavrnili ta naš
               predlog?</p>
            </sp>
            <sp xml:id="SDZ6-Redna-23-2014-03-28.sp81">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Izvolite, mag. Mitja Mavko.</p>
            </sp>
            <sp xml:id="SDZ6-Redna-23-2014-03-28.sp82">

               <speaker>MAG. MITJA MAVKO:</speaker>

               <p>Hvala lepa za besedo.</p>
               <p>Mi se vsekakor strinjamo, da je neka oblika nadzora s strani Državnega zbora
               primerna. Da je neka oblika sodelovanja tudi opozicije primerna. Ravno zato v predlog
               zakona, v 41. člen, uvajamo predlog rešitve, po kateri je, tako kot je na seji
               nadzornega sveta vabljen minister za finance v vlogi opazovalca, vabljen tudi
               predsednik Komisije za nadzor javnih financ. Zakaj tega ne želimo sankcionirati skozi
               40. člen predloga zakona? Ker 40. člen po našem mnenju zelo robustno postavlja sistem
               izbora nadzornega sveta SDH. Postavlja pravila in postavlja pogoje, ki jih mora
               izpolnjevati posamezen kandidat individualno, in tudi, kako naj bo sestavljen
               nadzorni svet kot kolektiven organ. Torej ni dovolj, da zgolj individualno nekdo
               izpolnjuje kriterije, pomembno je, da se kolektivno medsebojno dopolnjujejo
               predstavniki v nadzornem svetu. Hkrati je na zelo pregleden način vzpostavljen
               postopek predlaganja kandidatov in tudi zapisana obveza, če pride do odstopa, do
               odklona od tega postopka, primerna sankcija.</p>
               <p>Po mnenju Vlade se ustrezen angažma Komisije Državnega zbora za nadzor javnih financ
               zagotavlja skozi 41. člen predloga zakona, po katerem je predsednik komisije vabljen
               na seje nadzornega sveta in je hkrati deležen vseh gradiv, ki jih nadzorni svet
               prejme v obravnavo. Hvala.</p>
            </sp>
            <sp xml:id="SDZ6-Redna-23-2014-03-28.sp83">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa. 
                   Imate repliko, mag. Marko Pogačnik? Ali želite še razpravljati? Replika.
                     Izvolite, gospod Pogačnik. 
               
           </p>
            </sp>
            <sp xml:id="SDZ6-Redna-23-2014-03-28.sp84">

               <speaker>MAG. MARKO POGAČNIK (PS SDS):</speaker>

               <p>Hvala za besedo, spoštovana predsedujoča.</p>
               <p>Mislim, da je bil to odgovor s strani državnega sekretarja neresen. Izgovarjate se na
               naslednji člen, da je predsednik Komisije za nadzor javnih financ lahko prisoten na
               seji nadzornega sveta, vendar ste pozabili omeniti, da brez glasovalnih pravic. Kaj
               bo, če ne bo imel glasovalne pravice? Samo, da se bo seznanil s papirjem. To verjetno
               lahko kot predsednik Komisije za nadzor javnih financ samo z enim dopisom napiše, da
               se predložijo dokumenti, in jih mora dobiti ali pa skliče sejo na določeno temo.
               Mislim, da je to neodgovorno in nehigienično, da si vlada res na takšen način podreja
               in privatizira državno premoženje. Še enkrat poudarjam, premoženje ni v lasti Vlade
               Republike Slovenije. Vlada Republike Slovenija je pa odgovorna. Dejali ste še, da je
               potrebno gledati nadzorni svet v celoti, ne samo individualno. Seveda Komisija za
               nadzor javnih financ lahko poskrbi, da bo tudi v celoti kompetenten, ali bo imel
               pravna znanja, ali bo imel finančna znanja, ali bo imel ekonomska znanja, kjer bo
               potrebno. Jaz mislim, da s tem še enkrat dokazujete to dvoličnost koalicije, ki jo že
               ves čas izvajate. Še enkrat bi poudaril, da za umik referendumskih podpisov kljub
               temu, da je takrat opozicija imela enega predstavnika v nadzornem svetu, ste
               zahtevali Pozitivna Slovenija oziroma sedanja predsednica Vlade tri člane. Zakaj vam
               je tako težko dati enega oziroma dva člana, da bi imela opozicija v tem nadzornem
               svetu? To je premoženje državljank in državljanov Republike Slovenije. Ni to
               premoženje vlade. Kaj hočete skrivati? Jaz bom tako vprašal: Kaj hočete s tem
               skrivati? Kakšni so nameni te vlade pri tej privatizaciji?</p>
            </sp>
            <sp xml:id="SDZ6-Redna-23-2014-03-28.sp85">

               <speaker>PODPREDSEDNICA RENATA BRUNSKOLE:</speaker>

               <p>Izvolite, mag. Mavko.</p>
            </sp>
            <sp xml:id="SDZ6-Redna-23-2014-03-28.sp86">

               <speaker>MAG. MITJA MAVKO:</speaker>

               <p>Hvala lepa.</p>
               <p>Vprašanje, kaj želimo skrivati? Nič ne želimo skrivati, zato je zraven vabljen
               predsednik Komisije za nadzor javnih financ. Obrazložitev predlaganega amandmaja
               navaja: pomembno je, da ima opozicija predstavnika v nadzornem svetu. Predsednik
               Komisije za nadzor javnih financ bo lahko sodeloval na vseh sejah nadzornega sveta,
               na voljo bo imel vsa gradiva in lahko bo izvajal popoln demokratični nadzor nad
               upravljanjem SDH. Po našem mnenju je na ta način omogočena vloga tudi opoziciji v
               nadzornem svetu SDH.</p>
            </sp>
            <sp xml:id="SDZ6-Redna-23-2014-03-28.sp87">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Repliko imate, mag. Pogačnik. Oziroma drugače je za razpravo prijavljen gospod Jakob
               Presečnik.</p>
            </sp>
            <sp xml:id="SDZ6-Redna-23-2014-03-28.sp88">

               <speaker>JAKOB PRESEČNIK (PS SLS):</speaker>

               <p> Ja, hvala lepa za besedo.</p>
               <p>Saj ta izmenjava je že zdaj trajala, mislim, je že bila opravljena. Sicer glede na
               to, da je naš amandma silno podoben amandmaju kolegov iz Poslanske skupine SDS. Gre
               samo za razliko, da smo mi v tem predlogu predlagali enega člana, ki ga imenuje
               Državni zbor, torej člana v nadzorni svet, ki ga imenuje Državni zbor na predlog
               Komisije za nadzor proračuna; kolegi predlagajo dva. Torej, to seveda ni bistvena
               razlika. Gre preprosto za uveljavljanje nekega načela učinkovitega upravljanja
               državnega premoženja, ali pa če bi rekel, če bi razširil to učinkovito upravljanje
               tudi na izraz pošteno upravljanje državnega premoženja; zato smo seveda
               zainteresirani vse državljanke in vsi državljani Republike Slovenije. Saj že takrat,
               ko se je sprejemal osnovni zakon – mislim, da je bilo to septembra 2012, torej pred
               letom in pol – je bila podobna diskusija, samo na drugi strani, kjer ste se v
               takratni opoziciji zavzemali za to, da mora Državni zbor pri imenovanju teh ljudi
               imeti večjo besedo. Po osnovnem zakonu je seveda ta sestava nadzornega sveta
               drugačna. Zdaj ste šli v spremembo, v sestavno nadzornega sveta s kandidati, ki jih
               na predlog – mislim, da prav razumem – na predlog ministra za finance oziroma
               Ministrstva za finance imenuje vlada. Res, da so tam napisane potrebne strokovne
               kompetence in tako dalje. Piše, mislim, da tudi v petem odstavku, da v primeru, če
               člane nadzornega sveta imenuje vlada, ne na predlog ministra za finance, da je
               potrebno to javno razkriti in tako dalje. Vendar jaz ne razumem, zakaj se v vsej te
               razpravi branimo vsi skupaj tega, da Državni zbor na predlog Komisije za nadzor
               javnih financ imenuje enega svojega človeka, ki bo direktno lahko z enim glasom
               vplival na odločitve nadzornega sveta. Zagotovo je to bistveno več, kot ste rekli,
               gospod državni sekretar, kot to, da predsednik komisije sedi oziroma je vabljen na
               sejo nadzornega sveta.</p>
               <p>Zaradi tega, glede na to, da sta ta dva amandmaja kolegov iz SDS in naš amandma zelo
               podobna, kar se nas tiče, nimamo problemov z nobenim, ali sprejmete – predvsem v
               koaliciji – enega ali drugega. S tem seveda nimamo težav, apeliram pa resnično na to,
               da enega od teh dveh pa le sprejmemo. Hvala lepa.</p>
            </sp>
            <sp xml:id="SDZ6-Redna-23-2014-03-28.sp89">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Mag. Marko Pogačnik ima besedo.</p>
            </sp>
            <sp xml:id="SDZ6-Redna-23-2014-03-28.sp90">

               <speaker>MAG. MARKO POGAČNIK (PS SDS):</speaker>

               <p> Ja, predsedujoča, hvala za dano besedo!</p>
               <p>O tej razlagi, ki jo je dal državni sekretar, se jaz osebno ne morem strinjati.
               Mislim, da gre tukaj za eno določeno zavajanje, da bo imel pač iste pristojnosti kot
               vsi ostali člani nadzornega sveta. Temu ni res. Ali bo ta član oziroma predsednik
               Komisije za nadzor javnih financ lahko tudi član komisij nadzornega sveta, kot so
               revizijske, kot je komisija za tveganja, kot je kadrovska. To me zanima. Če pravite,
               da je na istem, samo da nima glasovalnih pravic, in da bo imel isti nadzor. Ne bo
               imel. In sigurno ne bo mogel biti član teh komisij. S tem že določen del prikrivate.
               In ne bo transparentno. Povejte, ali bo lahko tudi prisostvoval oziroma bo član teh
               komisij – ne bo, ker bo vabljen samo na te seje. In jaz res ne vem, zakaj. Mislim, da
               tudi pristojnosti verjetno ne bo imel, da bo predlagal, recimo, da se kakšno določeno
               dokumentacijo pregleda, dodatno, ki ni na dnevnem redu. On bo imel vpogled samo v
               zadeve, ki so na dnevnem redu seje nadzornega sveta. Ne bo imel pa ostalih
               pristojnosti. In mislim, da to ni prav, spoštovani, kolegice in kolegi poslanskih
               skupin SD, Pozitivne Slovenije, DeSUS in Državljanske liste. Zavedajmo se, da gre tu
               za premoženje države in da je ta nadzorna funkcija najbolj pomembna. In dajte to
               možnost, ki jo je predlagal SDS oziroma Slovenska ljudska stranka. Bodite korektni! V
               sedanjem, še vedno veljavnem Zakonu o Slovenskem državnem holdingu ta možnost
               obstaja. Sedanja predsednica Vlade je takrat za umik referendumskih podpisov, kljub
               temu, da je bil že en predstavnik opozicije v nadzornem svetu, zahtevala tri.</p>
            </sp>
            <sp xml:id="SDZ6-Redna-23-2014-03-28.sp91">

               <speaker>PODPREDSEDNICA RENATA BRUNSKOLE:</speaker>

               <p>Gospod Jožef Jerovšek ima besedo, za njim gospod Franc Pukšič.</p>
            </sp>
            <sp xml:id="SDZ6-Redna-23-2014-03-28.sp92">

               <speaker>JOŽEF JEROVŠEK (PS SDS):</speaker>

               <p>Hvala lepa.</p>
               <p>Človek bi rekel, saj ni res, pa je vendar res. Ob tem, da je ta koalicija pripeljala
               državo pred totalen kráh, dela zakone, ki jih mora Ustavno sodišče sproti
               odpravljati, pa smo kljub temu priča neverjetni aroganci, prostodušnemu ukinjanju
               slehernega nadzora nad upravljanjem državnega premoženja in državnih financ.
               Skrivanje vsega pred državljani! Skrivanje arhivov, skrivanje bančnih map, skrivanje
               tatov in roparjev v bankah! In zdaj, ko imate v načrtu spet poceni prodajo državnega
               premoženja v Slovenskem državnem holdingu, ukinjate opozicijskega predstavnika v
               nadzornem svetu. To je nezaslišano! In tu moramo naše državljane dobesedno pozvati,
               da preprečijo to ropanje države na vseh področjih s strani sedanje koalicije.
               Enostavno se jim fučka, kaj bo od izplena države ostalo pri prodaji. Verjetno se
               načrtuje prodajo premoženja Slovenskega državnega holdinga na tak način, kot ga je
               nekoč očital gospod Veber, da je to veleizdaja, vi pa uresničujete to! Vebru je to
               takrat nezavedno prišlo, kar je leva opcija imela v glavi, pa je govoril tisto, kar
               so imeli v glavi, kar je zdaj na papirju. Zapravljate državo na vsakem koraku! Sinoči
               smo sprejemali odlok o razpisu referenduma. Prostodušno ste se odločili, da vržete
               stran več kot 2 milijona denarja, zato ker nočete združiti z evropskimi volitvami.
               Tudi tu vas morajo državljani prisiliti …</p>
            </sp>
            <sp xml:id="SDZ6-Redna-23-2014-03-28.sp93">

               <speaker>PODPREDSEDNICA RENATA BRUNSKOLE:</speaker>

               <p>Gospod Jerovšek, osredotočite se, prosim, na 40. člen in vložene amandmaje.</p>
            </sp>
            <sp xml:id="SDZ6-Redna-23-2014-03-28.sp94">

               <speaker>JOŽEF JEROVŠEK (PS SDS):</speaker>

               <p>Ja, saj to je nadzor, nadzor državnega premoženja in državnega denarja. Ukinjate
               sleherni nadzor! Preprečujete sleherni nadzor! Zmanjšujete standarde, ki so veljali
               do sedaj. Plenilski nagon znotraj koalicije je dobil krila. Tisti, ki imajo sedaj
               denar v davčnih oazah, hočejo, da bodo to premoženje kupili za drobiž in državljane
               naredili za tlačane, ki bodo tem vašim fevdalcem stregli in delali za njih kot
               tlačani. Že sedaj številni delajo kot tlačani. Že sedaj ste ustvarili 130 tisoč
               brezposelnih, brez perspektive. Iz državnega proračuna pa se zavestno pleni denar.
               Tudi z včerajšnjim razpisom referenduma na tak dan, da se direktno vzame 2,5
               milijona. In to si je koalicija z gledanjem v oči privoščila. Nezaslišano! Zato
               moramo komunicirati predvsem z državljani in volivci in jih osvestiti. Državna
               televizija in medijih jih ne osveščajo. Včerajšnja poročila – koalicija je znižala
               davek, zapišejo pa nikjer, večinoma, da je opozicija opozarjala na to, da je treba
               gospodarstvo zaščititi, da je treba podeželje zaščititi, da ne morejo ta harač uvesti
               kar tako. Danes ste dobili lekcijo z Ustavnega sodišča. Lekcijo, ki je identična
               temu, kar je govorila opozicija. In nobena lekcija vam ne zaleže, zato ker je država
               ukradena od znotraj, od te koalicije. Ta roparski nagon, ki se zrcali tudi v tem
               predlogu, kako se bi naj nadziral državni holding, je nekaj grozovitega za bodočnost
               novih generacij. Postavljate ljudi, mlado generacijo v totalno neperspektiven
               položaj. Čisto nobenega odnosa do bodočih generacij, dosedanje mlade generacije, do
               šolanih ljudi. Plenilstvo na vsakem koraku. Zavedajte se že enkrat in ljudje se naj
               zavedajo in naj rečejo "Obtožujem!" po Zolaju; pa je treba spraviti pred sodišče
               tiste, ki tudi sedaj tako nadaljujejo. Hvala lepa.</p>
            </sp>
            <sp xml:id="SDZ6-Redna-23-2014-03-28.sp95">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Postopkovno ima gospod Jožef Kavtičnik. Ali ste se prijavili na razpravo. Na
               razpravo.</p>
               <p>Sedaj je za besedo prosil državni sekretar, mag. Mitja Mavko.</p>
               <p>Izvolite.</p>
            </sp>
            <sp xml:id="SDZ6-Redna-23-2014-03-28.sp96">

               <speaker>MAG. MITJA MAVKO:</speaker>

               <p>Hvala lepa.</p>
               <p>Mislim, da razprava gospoda Jerovška terja reakcijo in globoko nestrinjanje Vlade
               kot predlagateljice zakona.</p>
               <p>Prvič, kar se tiče sestave nadzornega sveta Slovenskega državnega holdinga in
               kriterijev, ki jih morajo izpolnjevati kandidati za člane nadzornega sveta, so ti v
               novem predlogu zakona ostrejši od tistih, ki so v veljavnem zakonu. Prvič,
               individualno.</p>
               <p>Drugič, nadzor nad Slovenskim državnim holdingom je omogočen tudi opoziciji preko
               sodelovanja predsednika Komisije za nadzor javnih financ na vseh sejah nadzornega
               sveta in možnostjo, da ima na razpolago vsa gradiva, vabila za seje, dnevne rede in
               podobno. Torej to, da želimo izključevati opozicijo iz nadzora nad Slovenskim
               državnim holdingom, ne drži.</p>
               <p>Tretje. Nadzor nad Slovenskim državnim holdingom se krepi tudi preko pristojnosti,
               ki jih imajo druge inštitucije, neodvisne inštitucije nad Slovenskim državnim
               holdingom. Posebej tu velja opozoriti na pristojnosti Komisije za preprečevanje
               korupcije in Računskega sodišča, katerih pristojnost se širi v primerjavi z
               obstoječim zakonom.</p>
               <p>In četrtič. Zelo bistveno. Krepitev celotnega poglavja v zvezi s preprečevanjem
               korupcije, nasprotja interesov in podobno. Tu uvajamo popolnoma novo poglavje v zakon
               – poglavje, ki ga Komisija za preprečevanje korupcije toplo pozdravlja, vi pa z
               amandmajem predlagate, da se ga odstrani z zakona. Hvala.</p>
            </sp>
            <sp xml:id="SDZ6-Redna-23-2014-03-28.sp97">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Repliko ima gospod Jožef Jerovšek.</p>
            </sp>
            <sp xml:id="SDZ6-Redna-23-2014-03-28.sp98">

               <speaker>JOŽEF JEROVŠEK (PS SDS):</speaker>

               <p> Gospod državni sekretar, ne vem, jaz vas pobližje poznam, pa vas imam za zelo
               kredibilnega človeka, tak vtis ste mi naredili. Seveda tu morate braniti tisto, kar
               je uradna politika te koalicije. Moram vam reči, da ti razlogi, kako se krepi nadzor
               po novem zakonu, pa res ne zdržijo. Vi ste jih morali uporabiti, so pa totalno
               neuporabni in ne zdržijo. Na tak način nas je Banka Slovenije in banka ono vsa ta
               pretekla leta prepričevala, kako regulatorji in nadzor, vse deluje; pa se je nabralo
               11 milijard luknje. Gospod Kuntarič in uprava si je razdelila 240 tisoč letne
               nagrade. To je nadzor? Zdaj bo pa še slabše. In prosim, ne le da bo predsednik
               Komisije za nadzor javnih financ hodil na seje, pravico je imel. Ne more in ne zmore.
               Ima pravico iti na Banko Slovenije in tudi tam ne more iti. To mora biti nekdo, ki se
               bo ukvarjal s temi plenilskimi težnjami uprave, ki jih bo nastavila ta leva
               koalicija. Vse je "izpeglano" naprej, da se to izvrši, da se to vse izropa pod takimi
               pogoji. Ti argumenti, ki so bili navedeni, ne zdržijo resne preverbe in kritike. Če
               bi mi povedali, katera gospa je pisala ta zakon, potem bi točno vedel, kako je cela
               mreža nastavljena. Mislim, da je neka gospa, ki že vsa ta leta piše te gospodarske
               zakone. Domnevam. Je pa drugače ista tehnologija uporabljena. In s temi argumenti, da
               bo ta načrt deloval, prosim, bodimo okusni, imejmo nekaj higiene – na ta način nadzor
               ne bo deloval. To že sedaj vemo, tak nadzor bo omogočil plenilsko privatizacijo v
               roke oligarhov, tajkunov, ki imajo državni denar v teh davčnih oazah in hočejo ta
               denar, ki je ukraden, državno premoženje kupiti za en evro. Ne gremo se več tega.
               Hvala.</p>
            </sp>
            <sp xml:id="SDZ6-Redna-23-2014-03-28.sp99">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Imate repliko mag. Marko Pogačnik? Izvolite.</p>
            </sp>
            <sp xml:id="SDZ6-Redna-23-2014-03-28.sp100">

               <speaker>MAG. MARKO POGAČNIK (PS SDS):</speaker>

               <p>Predsedujoča, hvala za besedo.</p>
               <p>Spoštovani državni sekretar, jaz sem vas doslej izredno strokovno spoštoval, ampak
               danes imam pa občutek, da ste padli pod vpliv sedanje koalicije totalno. Nenačelnost
               in dvojna merila. Zakaj zavajate? Ali mi lahko poveste, kateri pogoj za člana
               nadzornega sveta v predlaganem zakonu je ostrejši, kot je bil v sedanjem? Ker ste to
               omenili. Jaz sem šel ta dva zakona gledat in ne vidim, da bi bil s strokovne plati
               kateri pogoj ostrejši. Celo izobrazbo ste znižali – z univerzitetne ste postavili na
               bolonjski del in te zadeve. In tudi če obrazložite, katere pristojnosti ima Računsko
               sodišče po vašem predlogu večje, kot jih ima po obstoječem zakonu.</p>
            </sp>
            <sp xml:id="SDZ6-Redna-23-2014-03-28.sp101">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Franc Pukšič, za njim naj se pripravijo mag. Katarina Hočevar,
               gospod Jožef Kavtičnik. 
                   Izvolite, gospod Pukšič. 
               
           </p>
            </sp>
            <sp xml:id="SDZ6-Redna-23-2014-03-28.sp102">

               <speaker>FRANC PUKŠIČ (PS SLS):</speaker>

               <p>Hvala lepa.</p>
               <p>Glede na to, kar se je zgodilo pred eno uro in 15 minutami, bi človek pričakoval, da
               bo koalicija – tudi zaradi dejanja, ki se je danes zgodilo, je jasno, da se ji
               življenjska doba izteka, da so menda že naročili pogrebne vence – vendarle nekako
               razmišljala bolj državotvorno, in sicer da bi za holding, ki bi nadzoroval in
               upravljal državno premoženje, ki je še ostalo, imela opozicija v njem vendarle kakšno
               besedo. Ne moč odločanja, tega tako ali tako ne moreš, ampak kakšno besedo. Velika
               večina, nekatere stranke so seveda že politična zgodovina, kdo od teh, ki bo vendarle
               ostal, pa bi imel mesto v opoziciji oziroma drugače bom rekel, če bomo zelo hitro
               zamenjali vloge, sam kot koalicijski poslanec nikoli in nikdar ne bi podprl takšnega
               zakona, kjer opozicija ne bi imela notri mesta. Gospod državni sekretar, to, kar ste
               vi rekli, da ima opozicija možnost sodelovati v nadzornih svetih, imeti vsa gradiva
               preko predsednika Komisije za nadzor javnih financ, to je manj kot larifari. Temu bi
               lahko rekli tudi Baba odnesla kolače. Skratka, to ni nič</p>
               <p>Poglejte, gospod državni sekretar, kakšna je razlika med menoj, ki sem opozicijski
               poslanec, ali pa katerimkoli državljanom v tej državi ob spreminjanju, sprejemanju
               določene zakonodaje. Pravzaprav ni nobene razlike. Tako državljani kot opozicijski
               poslanci, če imamo arogantno koalicijo, ne moremo nič spremeniti, ne moremo na nič
               opozoriti. Tudi ne pomaga, če razpravljamo do 7.30 zjutraj, celo noč. Tudi ne pomaga,
               če 50-krat v eni noči opozorimo na nepravilnosti, ker je pač koalicija preveč
               arogantna. Veste, česa ne razumem? Enostavno obraza ljudi, ki so v letu 2012, skupino
               je vodil kolega Marko Pogačnik, ko so se usklajevali iz takratne opozicije in
               zahtevali poleg tega, da ima opozicija enega predstavnika več, pa se bi strinjal jaz
               tudi, da ima dva, absolutno se s tem strinjam, in koalicija temu primerno manj, danes
               pa so obrnili ploščo za celih 180 stopinj. To pomeni, če sem na oblasti, potem ne
               boste nič vi gledali zraven, če sem v opoziciji, potem pa bom jaz nadziral. Prav je
               to, če si v opoziciji, imaš možnost tudi soodločati. Razlika med nadzornim svetom po
               zdaj še veljavnem zakonu o državnem holdingu in tem, ki ga vi predlagate, je nekaj
               svetlobnih let. Ampak to je očitno zato, ker je to še zadnje premoženje. In to je
               premoženje podeželja, ki ga imajo v rokah Slovenke in Slovenci, slovenski kmetje.
               Zadnji, ki bi radi še polastninili na nepregleden, nekorekten, nepravičen, na
               veleizdajski način, da uporabim besede zdajšnjega predsednika Državnega zbora.
               Socialni demokrati so takrat zatrjevali, da ne bodo sodelovali pri tej veleizdaji.
               Pri veleizdaji na kubik pa sodelujejo. Enostavno ne razumem, kako lahko tak človek
               stopi pred ogledalo, pa da ogledalo ne poči. Res ne razumem. Počilo bo, tako kot sem
               že na začetku povedal, ko bodo v to ogledalo pogledali državljanke in državljani in
               bodo videli, da eni eno govorijo, ko pa imajo možnost, pa popolnoma drugo izvajajo.
               Dejstvo je, da je, hvala bogu, branik še v tej državi. To je očitno Ustavno sodišče,
               ki je danes razveljavilo možnost nacionalizacije slovenskega podeželja in tako rekoč
               uničenje na stotine slovenskih podjetnikov, obrtnikov in tako dalje. Se ne zavedate,
               da verjetno tudi takšen zakon, kot ga sedaj želite spraviti skozi proceduro, ne more
               stati. Tudi to verjetno ni v skladu z ustavo, da ni nadzora. Ne reči, da je nadzor
               pet članov nadzornega sveta, ki jih imenuje Vlada na predlog finančnega ministra.
               Poglejte, isto se bo zgodilo, kot se je zgodilo pri predlogu komisije za predsednika
               in namestnike protikorupcijske komisije. Ne moreš tako delati! Če bi Državni zbor
               takrat imel vsaj malo kmečke pameti, bi v tisto komisijo izvolil poslanko ali
               poslanca iz vrst opozicije. Pa ni. In v tem primeru je nujno amandmaja, ki smo ga mi
               vložili v Slovenski ljudski stranki in kolegi iz Slovenske demokratske stranke, enega
               od teh dveh podpreti, da bo vsaj tisti minimum standarda za sodelovanje v nadzoru, ne
               pa, gospod državni sekretar, tako kot ste vi to omenjali.</p>
               <p>Kolegice in kolegi, poskušajte malo razmisliti, poskušajte malo razmisliti
               državotvorno, poskušajte malo razmisliti, pa povprašajte svoje volivke in volivce,
               ali je res pametno, da ima vse v rokah vladna koalicija, ali je pametno, da tudi kaj
               nadzira opozicija. Vendarle je to tudi naša naloga, je naloga, ki je danes naša,
               jutri pa bo to vaša, in tistih, ki bodo še to priložnost dobili. To priložnost pač
               dajejo državljanke in državljani. V vsakem mandatu več kot 50 % poslankam in
               poslancem te priložnosti več ne dajo, očitno si ga s svojim delom niso zaslužili. In
               če bo tokrat tako, da bo 5 % procentov zdajšnje vladajoče koalicije izvoljene, bo
               veliko.</p>
            </sp>
            <sp xml:id="SDZ6-Redna-23-2014-03-28.sp103">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Za besedo je prosil državni sekretar mag. Mitja Mavko.</p>
            </sp>
            <sp xml:id="SDZ6-Redna-23-2014-03-28.sp104">

               <speaker>MAG. MITJA MAVKO:</speaker>

               <p> Hvala lepa.</p>
               <p>Ker je bilo nekaj konkretnih vprašanj. Najprej hvala lepa gospodu Pogačniku za
               izražene pohvale o strokovnosti in bom skušal suhoparno strokovno odgovoriti na to,
               kar ste vprašali.</p>
               <p>V 39. členu, kateri so dodatni kriteriji, ki jih novi predlog zakona terja od članov
               nadzornega sveta SDH, od kandidatov za člane. Druga alineja, torej izkušnje
               potrjujeta poslovna uspešnost in ugled, to je izredno dodano v zakonu. Alineja, ki
               govori, da kandidat ne sme opravljati funkcije, ki je po zakonu, ki ureja integriteto
               in preprečevanje korupcije, po tem ali drugem zakonu nezdružljiva s članstvom v
               nadzornem organu. In predzadnja alineja, da ni član organa vodenja ali nadzora v
               družbi, v kateri ima SDH večinski delež. Nekaj na to zadnjo temo je v obstoječem
               zakonu, in sicer govori, da ne sme biti kandidat za člana nadzornega sveta v
               poslovnem odnosu z odvisno družbo, tu je bolj decidirano zapisano, da ne sme biti
               član organa vodenja ali nadzora.</p>
               <p>Bilo je postavljeno tudi vprašanje pristojnosti Računskega sodišča. Po predlogu
               zakona, ki je pred vami, se pristojnost računskega sodišča razširi na družbe, v
               katerih ima SDH neposredno ali pa posredno prevladujoč delež glasovalnih pravic. Če
               danes vprašate Računsko sodišče, ali ima pristojnost opraviti revizijo v TEŠ, mi bi
               si vsi želeli, da jo ima, pa bo Računsko sodišče danes reklo, da žal te pristojnosti
               nima. Zato smo mi želeli zelo eksplicitno zapisati v novi zakon, da se taka
               pristojnost Računskemu sodišču lahko podeli. Hvala.</p>
            </sp>
            <sp xml:id="SDZ6-Redna-23-2014-03-28.sp105">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Repliko ima mag. Marko Pogačnik.</p>
            </sp>
            <sp xml:id="SDZ6-Redna-23-2014-03-28.sp106">

               <speaker>MAG. MARKO POGAČNIK (PS SDS):</speaker>

               <p> Zakaj Računsko sodišče nima pristojnosti danes iti v TEŠ? Verjetno zaradi tega, ker
               niste potrdili klasifikacije v SDH in SDH ni zaživel. V tistem zakonu je bila potem
               tudi dopolnitev narejena, da je Računsko sodišče pristojno za nadzor povezanih in
               podrejenih družb. Ste pa tukaj notri dali zame pomembno zadevo, da se pa pristojnosti
               rok podaljša za deset let, kar je pa pohvalno. Tukaj se mi pa zdi, da ste dali tisto
               zadevo, ki je pomembna.</p>
               <p>Glede zaostrovanja pogojev za člana nadzornega sveta, pa mislim, da ste bolj te
               alinejce samo razbili. To, kar je v obstoječem zakonu v eni alineji, ste vi napisali
               v dveh ali pa treh. Jaz mislim, da se generalno pogoji za člane nadzornega sveta s
               predlaganim novim zakonom glede na obstoječega ne zaostrujejo.</p>
            </sp>
            <sp xml:id="SDZ6-Redna-23-2014-03-28.sp107">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Mag. Katarina Hočevar ima besedo.</p>
            </sp>
            <sp xml:id="SDZ6-Redna-23-2014-03-28.sp108">

               <speaker>MAG. KATARINA HOČEVAR (PS DL):</speaker>

               <p> Hvala za besedo. Spoštovani generalni sekretar, kolegice in kolegi, lepo
               pozdravljeni!</p>
               <p>40. člen Zakona o Slovenskem državnem holdingu, o katerem zdaj že kar nekaj časa
               razpravljamo, je zame eden najpomembnejših členov v tem zakonu. Določa, na kakšen
               način bomo imenovali nadzorni svet, pet ljudi, ki bodo imeli v rokah tisto, kar je od
               nekdanje srebrnine še ostalo. Predlog kolegov iz SDS in SLS kot amandmajev k temu
               členu, sta sicer všečna in ustvarjata tudi videz večje transparentnosti imenovanja
               nadzornega sveta. Ampak v bistvu pa se samo prelaga oblikovanje predloga z enega na
               drug organ. Vseeno je tukaj zraven še politika. Jaz trdim, da gre celo za drobljenje
               odgovornosti, ki omogoča tudi eno osnovo za ribarjenje v kalnem. In to je tisto, na
               kar v Državljanski listi že vse skozi opozarjamo. Dokler bo državna lastnina
               obstajala, bo pač imela politika določen vpliv nanjo. Vprašanje pa je, kakšen vpliv
               oziroma kolikšen vpliv si bomo dovolili na podlagi kriterijev in meril, in v končni
               fazi koliko si bomo, ali smo sposobni v tem državnem zboru, ne glede na to, ali
               prihajamo z leve ali pa z desne politične opcije, tudi kakšen predlog zavrniti. Henry
               Ford je nekoč dejal, da mu lahko porušijo vse njegove tovarne, vzamejo vse stroje,
               naj mu pustijo samo ljudi in zgradil bo svoj imperij znova. In to jaz tudi trdim pri
               tem konkretnem členu in pri tem zakonu. Ne glede na to, kaj notri zapišemo, važno je,
               ali bomo sposobno dejansko dati glas na koncu za strokovne, kompetentne ljudi, ne
               glede na to, ali jih bo predlagal Državni zbor, Vlada ali Komisija za nadzor javnih
               financ ali pa Računsko sodišče. V Državljanski listi si ne izmikamo tej odgovornosti,
               in že danes napovedujemo, da bomo soglasje dali samo k tistemu predlogu tega
               imenovanja, ki bo res temeljilo na predlogih ljudi, ki so visoko strokovno
               usposobljeni, imajo kompetence in tudi njihova pretekla dejanja oziroma angažiranje
               na katerem področju kažejo na to, da bodo s tem dobro opravljali in pa bdeli nad
               državnim premoženjem, kar ga je še ostalo. Ne glede na to, ali smo bili v prejšnji
               ali v sedanji vladi, mi ne spreminjamo stališč, ampak vse skozi opozarjamo na to, da
               dajmo kadrovati neodvisne, dobre in pa strokovne kadre. Hvala lepa.</p>
            </sp>
            <sp xml:id="SDZ6-Redna-23-2014-03-28.sp109">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Jožef Kavtičnik, za njim gospa Ljudmila Novak.</p>
               <p>Mag. Pogačnik, imate repliko? Izvolite.</p>
            </sp>
            <sp xml:id="SDZ6-Redna-23-2014-03-28.sp110">

               <speaker>MAG. MARKO POGAČNIK (PS SDS):</speaker>

               <p>Moram se odzvati na tale zadnji komentar predstavnice Državljanske liste. Jaz
               mislim, da imate vi sami s seboj dosti problemov, govorite nekaj, delate pa čisto
               nekaj drugega. Greste v en velik populizem, kaj boste vi v Državnem zboru podpirali,
               strokovnost, prejšnji rezultati. Poglejte, če ne bo strokovnosti in če ne bo
               rezultatov, tudi ne more biti član nadzornega sveta predlagan, ker ne bo izpolnjeval
               pogojev. Je pa dosti žalostno, tudi do bivšega ministra za finance gospoda
               Šušteršiča, takšen odnos do tega. Obljubljali ste marsikaj, od podpore klasifikacije
               v novembru leta 2013 do kaj drugega. In da zdaj ne morete tukaj podpreti tega
               predloga za opozicijo, člani opozicije oziroma predstavniki na predlog Komisije za
               nadzor javnih financ morajo izpolniti iste pogoje, iste pogoje kot vsi ostali člani.
               In preberite si, kakšni so pogoji za člane nadzornega sveta že v obstoječem in v
               novem predlogu. Ne pa, da boste vi potem ugotavljali, ali je strokoven in rezultat in
               se boste na osnovi tega odločili. Tudi na predlog ne bo mogel priti takšen, ki ne bo
               imel tega. In ne se sprenevedati in zavajati tega. In še nekaj, predsednica Vlade je
               ob zaupnici dejala, da je zaupnica zaveza do državljank in državljanov. Jaz bom pa
               rekel, državno premoženje je zaveza do državljank in državljanov Republike Slovenije.
               In to ni lastništvo Vlade Republike Slovenije. Vlada pa je odgovorna za to.</p>
            </sp>
            <sp xml:id="SDZ6-Redna-23-2014-03-28.sp111">

               <speaker>PODPREDSEDNICA RENATA BRUNSKOLE:</speaker>

               <p>Mag. Katarina Hočevar, ne morem vam dati besede, ker replicirati ne morete na
               izvajanje mag. Pogačnika, ker je imel repliko. Čeprav moram tudi reči, da v
               določenem, saj vemo, kaj pomeni replika, tako da se poskušajte tudi v primeru, ko se
               javite, na tisto osredotočiti.</p>
               <p>Gospod Jožef Kavtičnik ima besedo, potem gospa Novakova, potem pa vam bom, mag.
               Katarina Hočevar, lahko ponovno dala besedo, in nato še gospod Brane Golubović.</p>
               <p>Izvolite, gospod Kavtičnik.</p>
            </sp>
            <sp xml:id="SDZ6-Redna-23-2014-03-28.sp112">

               <speaker>JOŽEF KAVTIČNIK (PS PS):</speaker>

               <p>Hvala lepa, spoštovana podpredsednica Državnega zbora.</p>
               <p>Ko sem tako poslušal danes razpravljavce, in če nekdo tako prižge televizijo, bi
               mislil, da sedaj govorimo o delovanju državnega holdinga, ki ne bo imel nadzora. Mi
               pa danes govorimo tukaj o nadzornem svetu. Res je, da je težava v tem, kako bo ta
               nadzorni svet sestavljen. Katerakoli, pozicija ali opozicija govori o tem, vsak ima
               pač neke svoje poglede. Ko sem poslušal retoriko nekaterih poslancev ali poslanca, ki
               govori o plenilskih težnjah vlade, seveda potem pri takšni retoriki zelo težko
               pridemo skupaj, da bi se lahko poslušali, še slabše pa sodelovali. Pri takšni
               retoriki vse sodelovanje takoj pade v vodo. Jaz sem takrat, ko smo bili v opoziciji,
               dejal takratni poziciji, ki je zdaj v opoziciji, da si želim, da bi tisti, ki so v
               opoziciji, sodelovali tudi v nadzoru. In takšnega mišljenja sem tudi danes. Zato bom
               jaz podprl ta amandma. Jaz ga bom podprl, ker se v enem letu in pol nisem spremenil,
               in za svojimi besedami, ki so bile takrat izrečene, tudi danes stojim.</p>
               <p>Prepričan sem, da sam nadzor, ki ga nekdo izvaja kot predsednik Komisije za nadzor
               javnih financ in nima možnosti glasovanja, je premalo. Zato bom za tem stal. Vendar
               pa bi vseeno rad dejal, da za stanje, v katerem je ta država danes, ni kriva ta
               vlada, niti slučajno. Največji tajkunski krediti so se dogajali in dajali v obdobju
               2004–2008. Seveda bom zelo vesel, ko se bo ugotovilo, kdo jih je dajal in kdo jih je
               prejemal. Upam, da bomo kdaj dočakali tudi ta dan in ta poročila. Kakorkoli že,
               katerakoli vlada je, tista je odgovorna za vodenje države in za vodenje državnih
               podjetij. To je ne nazadnje jasno vsem. Opozicija je tista, ki govori tako in drugače
               in krivi vlado in ji skuša nekako metati polena pod noge, kar pa ni dobro. Poglejte,
               tudi vi ste sprejeli ZUJF, pri katerem je tudi Ustavno sodišče določene člene nekako
               miniralo in reklo, da niso pravilni. Tudi na to smo opozarjali. Ja, bil je zakon, ki
               ste ga sprejeli, protiustaven, določeni členi so bili protiustavni, selektivno ste
               določene ljudi izločali, vendar iz tega mi nismo delali ne vem kakšne zgodbe in
               govorili, kako ste bili zanič, kako ste želeli uničiti to državo in uničiti ljudi.
               Vsaj jaz nisem tako govoril. Zato ne želim, da s prstom kažete name, kadar sprejemamo
               določene odločitve in so tudi te kdaj pa kdaj napačne. Ne, v želji po dobrem naredimo
               kdaj tudi kakšno napako. Hvala.</p>
            </sp>
            <sp xml:id="SDZ6-Redna-23-2014-03-28.sp113">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospa Ljudmila Novak.</p>
            </sp>
            <sp xml:id="SDZ6-Redna-23-2014-03-28.sp114">

               <speaker>LJUDMILA NOVAK (PS NSi):</speaker>

               <p>Hvala za besedo. Spoštovani, lepo pozdravljeni!</p>
               <p>Moram reči, da pozdravljam odločitev gospoda Kavtičnika, ko je rekel, da bo podprl ta
               amandma, kajti prepričana sem, da je zaupanje v ljudi dobro, nadzor, kontrola pa še
               boljša. To pravi tudi eden izmed pregovorov. In nevarno je, če sta oblast in nadzor v
               istih rokah. V Sloveniji je zato veliko primerov in naravnost želja ali pa cilj nas
               vseh v tem Državnem zboru mora biti, da se zgodbe iz preteklosti ne bodo ponavljale.
               Ker je državni zbor, ker smo mi samostojna veja oblasti, mora biti naš skupni cilj,
               da bo nadzor nad našim premoženjem čim bolj učinkovit.</p>
               <p>Jaz bi rada zaupala strokovni komisiji, ampak zadnji primer strokovne komisije ob
               imenovanju predsednika senata KPK nas uči, da pravzaprav tem strokovnim komisijam
               težko zaupamo. Sedaj se odkriva, pa ne želim govoriti o predsedniku KPK, ampak
               dejansko se odkriva, kakšne so njegove kompetence, kakšno je njegovo strokovno
               znanje. To je sramota. In tukaj pri državnem premoženju, ko gre za veliko denarja,
               veliko skomin, je še toliko bolj nevarno, da bo strokovna komisija imenovala v
               nadzorni odbor ljudi, ki bodo delali po diktatu nekoga. Načelo Nove Slovenije –
               krščanskih demokratov je, da imamo kar se da enaka stališča, ko smo v vladi in ko smo
               v opoziciji, v skladu z našim programom. Mislim, da bi se tega morali poslanci vedno
               zavedati, da ne potrjujemo slepo vse tisto, kar predlaga vlada, ker na koncu se
               izkaže, da lahko v ihti, v želji čim prej rešiti probleme, predlaga veliko napačnih
               stvari.</p>
               <p>Bila sem na razglasitvi sodbe Ustavnega sodišča, ki je dejansko razglasilo nezaupnico
               slovenski vladi in predsednici vlade. In verjamem, da marsikomu od koalicijskih
               poslancev ni bil všeč zakon o davku na nepremičnine in bi v marsičem radi ravnali
               drugače. Žal pač ne morete ali niste želeli ali niste imeli za to poguma. In ko se
               bomo v tem državnem zboru začeli ne samo poslušati, ampak tudi slišati, in v skladu s
               tem sprejemati naše odločitve, potem verjamem, da se bo tudi zaupanje v politiko in
               državni zbor izboljšalo.</p>
               <p>Zato menim, da je prav, da ima vladajoča koalicija, vlada nad seboj tudi nadzor iz
               opozicije, zato bom ta amandma podprla.</p>
            </sp>
            <sp xml:id="SDZ6-Redna-23-2014-03-28.sp115">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima mag. Katarina Hočevar. Za njo gospod Brane Golubović.</p>
            </sp>
            <sp xml:id="SDZ6-Redna-23-2014-03-28.sp116">

               <speaker>MAG. KATARINA HOČEVAR (PS DL):</speaker>

               <p>Hvala za besedo.</p>
               <p>Glejte, jaz sem že v prvi obravnavi k temu zakonu rekla, da zaradi mene bi lahko ta
               zakon imel samo tri člene: umik države iz gospodarstva, umik države iz gospodarstva
               in prodajmo transparentno. To dejansko v Državljanski listi vseskozi zagovarjamo,
               moramo pa, ker nas je samo 7, tako v prejšnji kot v tej vladi, sklepati kompromise.
               Jaz sem si dobro prebrala 39. člen, gospod Pogačnik, ampak ravno zadnja prigoda glede
               imenovanja predsednika KPK se je izkazala, da je imenovanje za vsako ceno lahko
               slabše, kot pa je potrditev slabega predloga. In ne glede na to, kaj imamo napisano v
               zakonu, je prav oziroma sem želela v svoji razpravi samo poudariti, da bomo imeli
               zadnjo besedo kljub vsemu poslanci. Mi se moramo, vseh 90, pa to predlaga papež
               Frančišek, opozicija ali koalicija, dobro odločati in pa sprejemati kvalitetne
               odločitve, ne glede na to, iz katerih logov pridejo. In samo to je bil namen moje
               razprave. Hvala.</p>
            </sp>
            <sp xml:id="SDZ6-Redna-23-2014-03-28.sp117">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Brane Golubović.</p>
            </sp>
            <sp xml:id="SDZ6-Redna-23-2014-03-28.sp118">

               <speaker>BRANE GOLUBOVIĆ (PS PS):</speaker>

               <p>Hvala lepa za besedo.</p>
               <p>Ni problem v državnem premoženju. Problem je, kako se upravlja s tem premoženjem. Po
               vsej verjetnosti se tukaj vsi strinjamo. Vemo, da se je to premoženje opravljalo
               tako, da je vsakokratna politika, ki je nastopila oblast, zamenjala nadzornike in te
               so zamenjali vlado. Nekateri nam še danes očitate, da ta vlada ni zamenjala vodstva
               DUTB, NLB, Holdinga Slovenskih elektrarn. Ampak po vsej verjetnosti so se ljudje v
               vladi odločili, da je izredno pomembna stabilnost podjetij, ki so v državni lasti, in
               da se zato ne drži praksa, ki je bila doslej v veljavi. Rečeno je bilo, da boljše,
               kot se bo upravljalo, manj bo privatizacije. In jaz imam tukaj problem z upravljanjem
               z našim državnim premoženjem v vseh teh letih do sedaj. In problem je politika. Ni
               problem državno premoženje, problem je, ko se politika vmešava v državno premoženje.
               In lahko da ima kolega Marko prav. Po vsej verjetno ima, da bi morala tudi opozicija
               imeti člana v nadzornem svetu. Ampak jaz imam drugačen koncept pogleda na to stvar,
               zato se ne morem strinjati s tem.</p>
               <p>Moj koncept izhaja iz tega, da ne opozicija, ne koalicija ne smeta imeti v organih
               upravljanja svoje člane. Če bomo pristali na to, da mora imeti opozicija v nadzornem
               svetu dva predstavnika, potem se pravi, da ima koalicija štiri. In ko se bo zamenjala
               vlada, se bo takoj zamenjal tudi nadzorni svet, ker je logično, da mora imeti spet
               neka nova koalicija štiri in nova opozicija dva. To pomeni, da bomo rušili stabilnost
               delovanja državnih podjetij, smo pa že videli, kaj to pomeni. Zato gre na nek način
               za dva koncepta. Jaz bi še enkrat rad poudaril, kako pridemo do nadzornega sveta.</p>
               <p>Prvič, vsak član mora izpolnjevati zelo zahtevne pogoje in ne more biti vsakdo član.
               Drugič, minister za finance na podlagi izbirne komisije, ki izpelje postopek,
               predlaga Vladi v imenovanje pet članov. Vlada teh pet članov predlaga naprej
               Državnemu zboru. Državni zbor o tem opravi razpravo, o imenih in priimkih, o teh
               referencah in odloči. Če minister za finance da neko drugo ime, kot mu ga je
               predlagala komisija, se mora o tem javno se izjasniti. Enako velja za Vlado.
               Predsednik Komisije za nadzor javnih financ, ki je iz opozicije, lahko sodeluje na
               sejah nadzornega sveta in ima dostop do vseh informacij, kar pomeni, da je že logika
               opozicije tudi ta, da vseskozi nadzira in o svojih ugotovitvah obvešča javnost.</p>
               <p>Jaz bi rad samo še enkrat poudaril, da moj koncept je ta, da politiki ni mesto v
               katerihkoli organih državnih podjetij. Je pa mesto politiki, da pripravi tak zakon, v
               katerem bodo taki pogoji, da se čim bolj zmanjša tveganje, da bi do tega prišlo.
               Hvala lepa.</p>
            </sp>
            <sp xml:id="SDZ6-Redna-23-2014-03-28.sp119">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Jožef Kavtičnik.</p>
            </sp>
            <sp xml:id="SDZ6-Redna-23-2014-03-28.sp120">

               <speaker>JOŽEF KAVTIČNIK (PS PS):</speaker>

               <p>Hvala lepa.</p>
               <p>S kolegom Branetom sva se že pogovarjala, ampak konkretno o tem ne. Saj jaz nisem
               mislil, ko sem dejal, če Vlada imenuje, da imenuje politika, enako opozicija, da
               imenuje politika. Ne, jaz mislim, da tako Vlada kot tudi opozicija imenujeta
               strokovnjake. Tako jaz razmišljam. Ne, da bi imenovali v nadzorni svet politike –
               niti slučajno, ampak, da se imenujejo strokovnjaki s tega področja.</p>
            </sp>
            <sp xml:id="SDZ6-Redna-23-2014-03-28.sp121">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Ivan Grill želi imeti besedo. Je še kdo? Ne. 
                   Gospod Grill, izvolite. 
               
           </p>
            </sp>
            <sp xml:id="SDZ6-Redna-23-2014-03-28.sp122">

               <speaker>IVAN GRILL (PS SDS):</speaker>

               <p>Hvala lepa.</p>
               <p>K razpravi me je dejansko nekako spodbudilo izvajanje gospoda Golubovića. To, kar je
               on tukaj razlagal, če bi bilo idealno ali pa, kar bi si vsi želeli, se podpišem pod
               to njegovo razmišljanje. Ampak kako zadeva v praksi izgleda? Kdor se je že kdaj
               srečeval ali pa če ve, kako imajo dostop do posameznih informacij člani nadzornih
               svetov ali tudi nadzornih odborov v občinah ali kjerkoli, kjer imajo funkcijo nadzora
               – do kakšnih podatkov pridejo? Praviloma do takšnih, kakršne želi uprava ali pa
               tisti, ki naj bi nadzorovali, posredovati. In tudi tukaj bo zagotovo na enak način.
               Predstavnik Komisije za nadzor javnih financ, ki bo tam lahko prisoten, ko bo seja
               nadzornega sveta, bo dobil takšne informacije, kakršne mu bodo bile posredovane. In
               tudi če bo verjetno želel imeti neke konkretne informacije, o katerih je na
               neformalen način bil seznanjen, da obstajajo, sem prepričan, da jih zagotovo ne bo
               imel in jih tudi ne bo dobil. Zato je to gola, gola, gola farsa in sprenevedanje.</p>
               <p>Razlaga ali pa razmišljanje, da politika v nadzornih svetih nima mesta. Strinjam se s
               tem, da ne sme biti v nadzornem svetu nihče od aktivnih politikov, poslancev ali pa
               takšnih vidnih funkcionarjev. Ampak saj naš predlog ne določa ali ne predlaga tega,
               da mora biti politik, da mora biti s strani opozicije, ampak da je predlog, ki ga
               posreduje opozicija. Jaz verjamem, da bodo bili ti predlogi kandidatov strokovni, z
               referencami, ki bodo lahko svoje delo kompetentno opravljali. Da bi se pa izognili
               temu, da ne bo politika na takšen ali drugačen način imela tudi takšne ali drugačne
               interese in skušala podrediti posamezno institucijo – tukaj pa sploh državni holding,
               ki bo upravljal s celotnim premoženjem, je pa ta skušnjava toliko večja. In ravno
               tukaj bi bilo treba potem iskati način, kako v nadzorni svet imenovati ljudi, ki bodo
               interesno, govorim interesno, nepovezani, ki ne bodo zasledovali cilje posameznih
               lobijev ali pa skupin, ampak da bodo strokovni in bodo seveda lahko svojo funkcijo
               tudi opravljali.</p>
               <p>Govoriti tukaj tudi o tem, kaj ta vlada ni menjala v taki instituciji, v drugi
               instituciji, ker želi svojo funkcijo posamezni nadzorni svet ali uprava nadaljevati,
               da se mu to dopušča, glejte, to ni najbolj prepričljiv argument. Dajmo pogledati, na
               kakšen način se je imenoval ali pa se je takrat dogajala zamenjava v Luki Koper. Vemo
               vsi, golo sprenevedanje. Ravno tako – kakšne reference ima gospod, ki bo zdaj
               nastopil funkcijo KPK? Nobenih referenc ni predložil. Na eni strani, v nekaj
               odstavkih je naredil vizijo najbolj pomembne institucije, ki naj bi rešila korupcijo
               v Sloveniji. Dajmo, prosim, biti resni in se ne sprenevedati. In kako je prišlo do
               imenovanja tega gospoda? Kako? Gospod Pahor je moral podpisati tisto, kar mu je
               komisija predložila. O komisiji pa vemo, kako smo jo imenovali v Državnem zboru. Ko
               smo želeli, da bi bil predstavnik opozicije, konkretno gospod Tanko, ste ga v
               koaliciji, tudi gospa Hočevar ga ni podprla, ki je želela kompetentne, strokovne
               ljudi verjetno tudi v tej komisiji. A mislite, da je bila ta odločitev prava? Ste
               zadovoljni z izbiro predsednika KPK? Če ste, potem kapo dol. Ampak to ni tisto, kar
               želite ali pa kar ste želeli povedati.</p>
               <p>Glejte, kar bomo mi potem imeli tukaj možnost razpravljati o teh, ki jih bo
               predlagala Vlada, o teh petih članih, minister, potem Vlada, pa tudi mi. Me prav
               zanima, ko se boste v koaliciji v ozadju "zdilali", tudi če se vam bo tukaj s
               takšnimi ali drugačnimi argumenti dokazalo, da posamezen kandidat ne ustreza tistim
               kriterijem, boste zagotovo glasovali za. Kot je bilo z zakonom o davku na
               nepremičnine. Po tistem prvem vetru, ki je prišel po izdaji odločb, številni
               koalicijski poslanci so priznali, da so bili zavedeni z napačnimi informacijami in so
               pritisnili tipko "za", kljub temu da niso v ta zakon verjeli in so vedeli, da je
               krivičen, nepošten, kar se je seveda tudi sedaj izkazalo. Poglejte, vse to so farse.
               Državni zbor je institucija, ki potrjuje tisto, kar se jim naloži s strani Vlade in v
               dogovorih v koaliciji. Edini, pa tudi ta ni idealen način, je takšen, kakršen je naš
               amandma, da se imenujejo oziroma dajo v tisto skupino strokovni, kompetentni ljudje,
               ki jih predlagajo tudi s strani opozicije in kar naš amandma tudi zasleduje. Hvala
               lepa.</p>
            </sp>
            <sp xml:id="SDZ6-Redna-23-2014-03-28.sp123">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jožef Horvat želi besedo.</p>
            </sp>
            <sp xml:id="SDZ6-Redna-23-2014-03-28.sp124">

               <speaker>JOŽEF HORVAT (PS NSi):</speaker>

               <p>Hvala lepa za besedo, gospa podpredsednica. Kolegice in kolegi!</p>
               <p>Zanimivo, da imamo še kar nekaj energije v tem petkovem popoldnevu. Ne vem, kaj nam
               daje motivacijo za razpravo, ampak vsak zase ve odgovor. Ponovno pravim, da ne bom
               problematiziral, da sedaj ta vlada, ki ima največ odgovornosti v tej državi,
               postavlja nov zakon o Slovenskem državnem holdingu, ki ni holding, ampak je neka nova
               agencija, je nek AUKN 2, ampak pustimo. Ta 40. člen zahteva temeljit razmislek. Ko
               gre za nadzorne svet v gospodarskih družbah nam enostavno ne gre, nam ne gre v vsej
               tej naši poosamosvojitveni zgodovini. Mi še vedno nismo dojeli, kaj je korporativno
               upravljanje, kaj je funkcija in odgovornost nadzornega sveta. In glede na to, da
               dejansko odkar imamo prvi zakon o gospodarskih družbah, ki je definiral poslanstvo
               nadzornih svetov, do danes pravzaprav niti en, vsaj jaz ga ne poznam, nadzornik ni
               odgovarjal, kaj šele, da bi bil za zapahi, kar bi logično človek lahko sklepal, da je
               korporativno upravljanje v vseh naših gospodarskih družbah, zasebnih in državnih,
               odlično. Pa ni. Najbrž ni. Nekateri ste se dotaknili komisij. V tej državi imamo
               komisije in imamo komisije. In pravijo, da če nočeš rešiti problema, potem ustanoviš
               komisijo. Imamo tudi komisijo, ki sedaj v Sloveniji uveljavlja neko novo folkloro, ki
               se ji reče "štefanjenje". To sedaj berem po časopisih. Pustimo, gremo k stvari.</p>
               <p>Dejstvo, da se iz naslova državnega lastništva v bankah, energetiki, Telekomu
               Slovenije, Adrii Airways, Slovenskih železnicah, Pošti Slovenije in številnih drugih
               gospodarskih družbah v proračun nateče za borih nekaj deset milijonov evrov dividend
               na leto, politika pa se neprestano ukvarja s kadrovanjem svojih podpornikov v njihove
               nadzorne svete in uprave. In to je le eden od razlogov, zakaj številni želijo biti
               zraven pri upravljanju Slovenskega državnega holdinga. Mi, krščanski demokrati Nove
               Slovenije želimo, da tokrat naredimo tektonski premik pri razmisleku. Zato pravim, ne
               bojmo se tujih menedžerjev in zaupajmo upravljanje Slovenskega državnega holdinga,
               torej državnega premoženja, tistim res najboljšim na svetu, ki niso obremenjeni z
               domačim družbenopolitičnim zakulisjem. In naredimo z njimi pogodbo, ki jo bo
               verificirala najboljša odvetniška pisarna, ne slovenska, na svetu, ker se nam to
               izplača narediti. Ampak tu je potreben tektonski razmislek, če seveda že ni vse
               skupaj določeno, da so že dejansko določeni in rezervirani sedeži v upravi, v
               nadzornem svetu Slovenskega državnega holdinga tistim ljudem, ki so blizu tej
               koaliciji. Ampak državno premoženje ni v lasti ne te vlade, ne te koalicije, ampak je
               v lasti vseh državljank in državljanov te države, to je 2 milijona in 54 tisoč ,
               kolikor nas je.</p>
               <p>Znano je, da slovensko gospodarstvo potrebuje svež kapital. Že v predhodni svoji
               razpravi sem povedal, da bi znalo biti, da ti najboljši menedžerji, ki jih bomo
               privabili v Slovenijo, imajo ugled, uživajo zaupanje, imajo gotovo reference, da bi
               ti znali nagovoriti tuje investitorje, ki bi prišli v Slovenijo. Ker – kdo jih bo?
               Kdo jih bo? Državni zbor, Vlada, minister za finance? Ne gre nam. Ta zgodba nam ne
               gre. Zato pravim, tektonski razmislek, tektonski premik v razmišljanju moramo
               narediti. Znano je, da slovensko gospodarstvo potrebuje ta trenutek najmanj 5
               milijard evrov svežega kapitala, ki ga v lokalnem okolju ali v državni malhi ni in ga
               niti ne bo. Ne bo ga. Vprašanje je, kako prepričati najodgovornejše politike te
               države. Meni je prišlo na uho, da se gospa Alenka Bratušek nagiba k tej rešitvi, o
               kateri govorim, pripeljati tuje najboljše menedžerje. Upam, da je drugi koalicijski
               veljaki pri tem ne bodo zmleli. Mi, ki smo zagovorniki tujega upravljavca,
               opozarjamo, da časa za odločitev ni več dosti. Leto bo namreč hitro na okoli. V
               prihodnjem letu pa Slovenijo, torej najkasneje prihodnje leto, leto 2015 pa Slovenijo
               čakajo spet državnozborske volitve. Vsi pa imamo toliko izkušenj, in vemo, da je
               volilno leto iracionalno leto. Takrat se ne da v državi narediti pomembnih reform,
               pomembnih odločitev. Torej alternativ ni veliko, ena pa je za Slovenijo, še posebej
               za nekatere sicer boleča, to je program mednarodne pomoči. Ampak mi nismo Španija, mi
               nismo Irska, ki sta v zameno za evropske milijarde morali pristati na precej mile
               ukrepe. Slovenija te milosti žal ta trenutek ne more pričakovati.</p>
               <p>Moj zaključek, moja zaključna misel gre v smeri podpore amandmajem k 40. členu
               kolegov iz Slovenske ljudske stranke in Slovenske demokratske stranke.</p>
            </sp>
            <sp xml:id="SDZ6-Redna-23-2014-03-28.sp125">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati k 40. členu?</p>
               <p>Gospod Brane Golubović, izvolite.</p>
            </sp>
            <sp xml:id="SDZ6-Redna-23-2014-03-28.sp126">

               <speaker>BRANE GOLUBOVIĆ (PS PS):</speaker>

               <p>Hvala lepa.</p>
               <p>Glede investicijskega sklada oziroma najboljših tujih menedžerjev. Ta ideja o
               investicijskem skladu, ki bi jo vodil Slovenski državni holding, mogoče niti ni tako
               slaba ideja, kljub temu da imamo dokaj slabe izkušnje s tujimi menedžerji, ki vodijo
               tako imenovano slabo banko, kjer morajo sami sebi svetovati z velikimi zneski, po
               drugi strani pa pravijo, da niso za nič odgovorni in da niso oni določali, katero
               podjetje prihaja. Ampak hočem samo povedati, tudi v Sloveniji imamo dobre menedžerje,
               imamo v tujini dobre menedžerje, imamo v Sloveniji slabe menedžerje, imamo v tujini
               slabe menedžerje oziroma gledajo na svoj način.</p>
               <p>Jaz bi samo še enkrat dodal, da ne bo nekega nesporazuma. Za mene je bistvena
               kakovost vodenja podjetja. In vodijo podjetje, se pravi upravljajo podjetje ljudje.
               Pomembno je, kako pridemo do teh ljudi. So iz Slovenije ali iz tujine, je v končni
               fazi vseeno. Se pravi, postopek. Za mene ni pomembno, kdo jih predlaga, ali opozicija
               ali pozicija. In še enkrat bom rekel, če pristajamo na logiko, da opozicija predlaga
               dva člana in koalicija štiri, pomeni, da ko se zamenja vlada, je nekako logično, da
               bo nadzorni svet se razpustil in se na novo postavljal spet nov nadzorni svet. To pa
               ni tista stabilnost, kateri sledimo. Če se predlaga še izboljšava tega postopka, ki
               je sedaj predpisan, imate mene celo zraven. Ne morem pa pristati na to, da se v
               nadzorni svet že v začetku določi, da bo dva imenovala opozicija, štiri pa pozicija.
               Hvala lepa.</p>
            </sp>
            <sp xml:id="SDZ6-Redna-23-2014-03-28.sp127">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa, gospod Golubović.</p>
               <p>Vidim še željo za razpravo, zato odpiram prijavo za razpravo k 40. členu in dvema
               vloženima amandmajema. Prijava poteka.</p>
               <p>Prvi ima besedo mag. Matej Tonin.</p>
            </sp>
            <sp xml:id="SDZ6-Redna-23-2014-03-28.sp128">

               <speaker>MAG. MATEJ TONIN (PS NSi):</speaker>

               <p> Spoštovane kolegice in kolegi, lepo pozdravljeni!</p>
               <p>40. člen govori o sestavi nadzornega odbora, sveta, kakorkoli. Gre za ekipo, ki bo
               nadzorovala, na kakšen način se bo upravljalo s premoženjem vseh nas. Če pristajamo
               na logiko, da to državo, ta parlament oziroma, če hočete, tudi ljudi pri
               nadzorovanju, kako se upravlja z državnim premoženjem, predstavlja celoten parlament,
               ne samo trenutna vladna koalicija, potem je treba sestavo nadzornega sveta temu tudi
               prilagoditi. Če ne pristajamo na logiko, da je upravljanje s premoženjem stvar samo
               vladne koalicije, potem je treba tej logiki prilagoditi tudi sestavo nadzornega
               sveta. Če povem še bolj po domače, državno premoženje ne more biti samo stvar
               trenutne vladne koalicije, ampak mora biti stvar vseh nas, torej vseh tistih, ki smo
               na nek način zastopani v tem državnem zboru in predstavljamo ljudstvo. Kdor bi
               iskreno želel zadevo urediti v smeri, da se odgovornost porazdeli med vse nas, bi
               moral tudi pristati na sestavo nadzornega sveta, ki tej logiki sledi. Ta, ki je
               predlagana, je velik odmik od tega in praktično celotno nadzorstveno funkcijo
               prevzamejo v roke ljudje, ki jih bo predlagalo Ministrstvo za finance, s tem tudi
               vladna koalicija, in ni nekega vpliva, opozicija niti nima možnosti, da bi pri tej
               stvari kakorkoli sodelovala oziroma imela pregled nad to stvarjo.</p>
               <p>Zaradi tega jaz upam, da bodo kolegice in kolegi danes podprli kakšnega izmed
               amandmajev, ki vložen in gre v smeri, da vendarle se da nadzorstveno vlogo tudi
               opoziciji in da je nadzor nad upravljanjem državnega premoženja stvar vseh, ne samo
               stvar tistih, ki so trenutno na oblasti.</p>
            </sp>
            <sp xml:id="SDZ6-Redna-23-2014-03-28.sp129">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Besedo ima gospod Matevž Frangež.</p>
            </sp>
            <sp xml:id="SDZ6-Redna-23-2014-03-28.sp130">

               <speaker>MATEVŽ FRANGEŽ (PS SD):</speaker>

               <p> Spoštovana gospa predsednica, najprej mi dovolite, da nekoliko zaobidem ton in duh
               te razprave, ker mislim, da je danes, potem ko je pred uro in pol ali dvema urama
               Ustavno sodišče izreklo odločbo o neustavnosti Zakona o davku na nepremičnine,
               primerno, da kot eden od zagovornikov tega davka tudi na javni sceni nekaj o tem
               rečem.</p>
               <p>Jaz mislim, da je primerno, da se opravičim in potrdim, da so imeli pobudniki
               ustavne presoje, pa tudi tisti, ki so nasprotovali sprejetju zakona v takšni obliki v
               tem državnem zboru, prav. Jaz mislim, da bi bilo narobe danes dati glavo kot noj v
               pesek in se delati, kot da se nič ni zgodilo. To dejanje bo resno načelo vprašanje
               kredibilnosti pri sprejemanju ukrepov in jaz mislim, da predvsem vladajoča koalicija
               mora današnji rezultat ustavne presoje, ki jo mora absolutno spoštovati, predvsem pa
               razumeti, da je to resno opozorilo. Sam bi ga želel razumeti tako.</p>
               <p>V tem kontekstu želim razpravljati tudi o predlaganih amandmajih s strani opozicije
               k Zakonu o Slovenskem državnem holdingu. Slovenska realnost na področju upravljanja
               kapitalskih naložb je izrazita žalostna. Jaz razloge za to pripisujem predvsem
               dejstvu, da država kot lastnica zelo pomembnega dela gospodarstva, sistemsko izjemno
               pomembnih podjetij nikoli ni na en transparenten in jasen način definirala svojih
               lastniških ciljev. To je pravzaprav posledica tega, da Slovenija kot država od leta
               2004 sama zase ni definirala svojih strateških ciljev, ne samo kot lastnica podjetij,
               ampak kot država, kot skupnost. Mi v zadnjih 15 ali pa vsaj 10 letih, odkar smo se
               pridružili Evropski uniji in Natu, smo v nekem konceptualnem vakuumu, od narave in
               političnega predznaka vlade je nekaj malega odvisno, kakšni so ukrepi in kakšna je
               makroekonomska politika, ampak z značajem te nacije, z značajem te države, predvsem
               pa z vprašanjem, kaj želimo, da ta Slovenija postane, se bistveno, bistveno premalo
               ukvarjamo. In jaz mislim, da bi bilo koristno bistveno okrepiti ta strateški
               premislek.</p>
               <p>Na podlagi Zakona o Slovenskem državnem holdingu bo Državnemu zboru predložena
               strategija upravljanja kapitalskih naložb. Jaz si ne želim, da je zgolj neka tabela,
               da je to zgolj seznam podjetij in da bomo tam po nekem preudarku kakšnega uradnika
               rekli, O. K., to je strateško, to je pomembno in to je portfeljsko. Ker s tem nismo
               naredili nič. S tem smo samo odkljukali seznam za privatizacijo. Mi moramo odgovoriti
               na bistveno bolj kompleksno vprašanje, in to je, kaj mi kot narod, kaj mi kot država
               želimo in v kakšni Sloveniji želimo živeti čez 10, 15 ali 20 let. Ker, spoštovane in
               spoštovani, življenje države se ne začne z neko vlado, ampak je kontinuiran proces.
               Odločitve ene vlade usodno vplivajo tudi na ravnanja naslednjih vlad.</p>
               <p>Nočem načenjati razprave o odgovornosti, kdo nas je spravil v ta "zos", ampak moje
               trdno prepričanje je, da nas je napačna makroekonomska politika v letih 2004–2008
               pripeljala v situacijo, ko se je zaradi zniževanja davčnih bremen na eni strani in na
               drugi strani povečevanja obvez države porušilo tisto temeljno ravnovesje, ki je bilo
               zlato pravilo do leta 2004. Saj je država pretežno bolj ali manj dosegala vsako leto
               majhne primanjkljaje, ampak so ti bili ekonomskemu performensu našega gospodarstva
               povsem primerni in obvladljivi. Kar hočem dejati, je to, da je odsotnost strateških
               ciljev te države pravzaprav naš ključni problem. Ker teh strateških ciljev nimamo,
               smo podvrženi temu konceptualnemu vakuumu in akrobacijam ter eksperimentom ene,
               druge, tretje vlade. Danes ne nazadnje ugotavljamo, da je Ustavno sodišče
               razveljavilo Zakon o davku na nepremičnine. Pa če natančneje pregledamo, kaj je v
               Sloveniji ustvarilo tako velik primanjkljaj, zaradi katerega potrebujemo nove davčne
               prilive, da saniramo javne finance, jih konsolidiramo, jih srednjeročno spravimo v
               neko vzdržno ravnotežje, ugotovimo, da pravzaprav napake in problemi vlad daleč pred
               Alenko Bratušek.</p>
               <p>Za Slovenski državni holding in za usodo državnega premoženja je ta strateški vidik
               izjemno, izjemno pomemben. Spomnil bi na določbo Zakona o upravljanju kapitalskih
               naložb, ki smo ga že zdavnaj razveljavili, ker se je nekdo bal Agencije za
               upravljanje kapitalskih naložb, v katerem je bilo jasno določeno, da se strategija
               upravljanja pripravi na podlagi sektorskih politik. Ker ne more samo nek finančnik na
               Slovenskem državnem holdingu presojati, kaj je strateške vrednosti za državo, kaj
               bomo z našo infrastrukturo, kaj bomo s preskrbo s hrano, preskrbo z vodami,
               zanesljivo in varno oskrbo z električno energijo, kaj bomo z našim bančnim sistemom
               kot finančno hrbtenico družbe prebivalstva in ekonomije. To so strateška vprašanja.
               Medtem ko se odločamo o tem, kaj prodati, pa sem resnici na ljubo močno za to, da
               Slovenija na nekaj močnih primerih pokaže, da je "open for business", da je odprta
               država, da presežemo zgodbe, ki so Slovenijo naredile tako hermetično zaprto za tuji
               kapital. Ampak na drugi strani močno nasprotujem temu, da brez premisleka, zaradi
               kratkoročnega interesa čim hitrejše razdolžitve države prodamo premoženje, brez tega
               strateškega premisleka, brez ocene o tem, kaj je strateško, kaj je za nacijo pomembno
               in kaj za to dobimo v situaciji, ko vemo, da upravljanja kapitalskih naložb v tem
               trenutku ni. Mi smo danes s Slovensko odškodninsko družbo na čelu daleč od
               standardov, ki so bili uveljavljeni v času Agencije za upravljanje kapitalskih
               naložb. Agencija za upravljanje kapitalskih naložb, pa vem, kolegi, da vam grem kdaj
               pa kdaj na živce, ker skušam biti njen advokat v tem parlamentu, je v zelo kratkem
               času, praktično leto in pol, vzpostavila mednarodno primerljive prakse. Za te prakse
               so jo v tujini prikazovali kot primer dobre prakse v kratkem času vzpostaviti tako
               dober normativni okvir, tako dobre primere poslovne prakse, poslovne kulture, odnosa
               med lastnikom kot državo oziroma državo kot lastnikom in posameznimi podjetji. Takrat
               je uprava AUKN preko svojih izvršnih direktorjev, ki so bili z vidika naložb pomembni
               ljudje z avtoriteto, opravljala četrtletne sestanke z upravami nadzornih svetov družb
               v državni lasti, spremljala izvajanje lastniške politike, ni nastavljala kadrov v
               podjetjih, ampak jo je predvsem zanimalo, ali bodo podjetja dosegala svoje poslovne
               cilje, in skupaj z upravami in temi nadzornimi sveti poslovne cilje teh družb tudi
               definirala ali pomagala oblikovati.</p>
               <p>Danes se mi zdaj tukaj ukvarjamo kot ekskluzivnim vprašanjem Slovenskega državnega
               holdinga že ves čas pravzaprav z vprašanjem, kdo bo sedel v nadzornem svetu. Zakaj
               zavračam opozicijske recepte na to temo in dopuščam, da me spet kdo čez nekaj mesecev
               postavi na laž. Zato, ker menim, da v nadzornem svetu Slovenskega državnega holdinga
               ne sme sedeti predstavnik Socialnih demokratov, ne sme sedeti predstavnik Pozitivne
               Slovenije in ne sme sedeti predstavnik Slovenske demokratske stranke. Jaz verjamem,
               da mora v nadzornem svetu Slovenskega državnega holdinga sedeti nekdo, ki ima vsa
               strokovna znanja in merila, po tem zakonu so postavljena zelo visoko, ki ima etičen
               odnos, ki ima etičen odnos do državnega premoženja tudi v tem kontekstu, da razume,
               da je to premoženje vseh državljank in državljanov, do katerega se mora izkazovati
               vsakokrat najvišja skrbnost pri upravljanju, ker je to dediščina vseh. In njegova
               naloga je, da to dediščino v čim boljših rokah preda naslednikom, da nasledniki to
               predajo v roke naslednji generaciji. Ne padimo na izpitu, da po tem, ko smo bili
               morebiti preveč zaprti, danes prodamo vse po spisku zaradi tega, ker je bilo
               vprašanje nacionalnega interesa v naši ekonomiji zlorabljeno. Tajkunizacija ni bil
               nacionalni interes. Tajkunizacija je bila zloraba nacionalnega interesa.</p>
               <p>Meni je izrazito žal, da ne kolegi v vladi, ne kolegi v koalicijskih poslanskih
               skupinah in ne kolegi v opoziciji niso prepoznali dodane vrednosti zelo iskrenega
               amandmaja Socialnih demokratov, ki smo ga vložili na Odboru za finance in monetarno
               politiko, ko je bila obravnava pred matičnim delovnim telesom. Mi smo predlagali, da
               enega predstavnika oziroma dva predstavnika v sedemčlanskem nadzornem svetu imenujejo
               zaposleni. Narobe. Izvolijo zaposleni v vseh družbah, ki so v lasti ali upravljanju
               Slovenskega državnega holdinga. Ker veste, zaposleni so tisti, ki so najbolj
               zainteresirani za to, da gre podjetju dobro. Zaposleni so tisti, ki bodo znali budno
               spremljati postopke prodaj in jih pri tem ne bo zanimal samo finančni izplen za
               državo, ampak tudi vprašanje, kakšna bo usoda podjetja, ki ga prodaja: ali bo to
               podjetje še zagotavljalo kakovostna delovna mesta, ali bo to podjetje še prijazno za
               zaposlene ali ne. In to ni samo sindikalno vprašanje. Predvsem pa bi bili
               predstavniki zaposlenih v nadzornih svetih odlična korekcija morebitnega političnega
               vpliva. Jaz namreč dopuščam možnost, da ko koncept, kot je zdaj postavljen, ko
               minister za finance, ena oseba, imenuje strokovno komisijo treh ljudi in, recimo, da
               so to lahko njegovi sošolci ali prijatelji, kdo pa bo vedel, izbere v javnem pozivu
               spet pet novih prijateljev in teh pet novih prijateljev bo dobilo žegen koalicije, v
               Državnem zboru se odločitvi Vlade tako ali tako ne bomo preveč postavljali proti. Na
               koncu bo nadzorni svet Slovenskega državnega holdinga derivat volje finančnega
               ministra. Ne glede na vprašanje, ali jaz Urošu Čuferju, ki je finančni minister zgolj
               v tem trenutku, zaupam ali ne, jaz mislim, da je to nevarno in da je treba z največjo
               skrbnostjo poskrbeti za to, da bodo v nadzorne svete Slovenskega državnega holdinga
               pa tudi družb v njegovem upravljanju postavljeni ljudje, ki nimajo dolga. Veste,
               Boris Štefanec oziroma Štefanec, slovensko javnost je zmotilo, ker je bil član neke
               politične stranke. Jaz ne bom sodil in tudi pri tej temi nisem bil aktiven, me
               žalosti, da ne znamo priti do kredibilnega vodstva Komisije za preprečevanje
               korupcije, ampak vendarle, madona, a je res njegov greh to, da je bil član politične
               stranke. Jaz sem član politične stranke, član politične stranke sem postal pri 16
               letih starosti, ker sem takrat in ker danes v nekaj verjamem in ker sem se odločil,
               da bom svoja politična prepričanja razkril javno in transparentno. Ampak naj nihče ne
               misli, da sem marioneta in da ima Igor Lukšič nitke, s katerimi upravlja mojo
               govorico ali moje telo. Jaz sem samostojna oseba, ki mislim s svojo glavo in tudi za
               Borisa Štefaneca si upam trditi, da je približno tako. Ne bi pa si upal trditi tega
               istega za množico ljudi, ki so bili kot v mnogih primerih strankarski delegati
               postavljeni v nadzorne svete in tam izvrševali politiko strank. Slovenski državni
               holding ne sme uresničevati politike strank. Slovenski državni holding mora
               uresničevati politiko najvišjih državnih interesov, in to je odgovornega,
               racionalnega, gospodarnega upravljanje tega premoženja, da se to premoženje
               plemeniti, da zagotavlja kakovosten vnos v državno blagajno. To premoženje bi lahko
               predstavljalo ob zmernih donosih med 350 in 700 milijoni evrov prihodka v letni
               proračun te države. Davka na nepremičnine resnici na ljubo sploh ne bi potrebovali,
               če bi to področje znali urediti na primeren način. In ni malo potrebno za to. Samo
               stvari je treba normalizirati in država kot lastnik mora definirati svoje lastniške
               cilje. Definiranje lastniških ciljev v tej državi ni bilo nikoli opravljeno. Država
               kot lastnik ni povedala, kaj hoče s to banko, kaj hoče s premogovnikom, kaj hoče z
               energetskim sistemom, kaj hoče z Darsom, kaj hoče s Petrolom, Krko in tako dalje in
               tako dalje. In kaj se zgodi, ko lastnik ne postavlja politike? Ja, postavlja jo nekdo
               drug. Ampak vprašanje je, ali ta nekdo drug postavlja politiko v skupnem javnem
               interesu.</p>
            </sp>
            <sp xml:id="SDZ6-Redna-23-2014-03-28.sp131">

               <speaker>PODPREDSEDNICA RENATA BRUNSKOLE:</speaker>

               <p> Gospod Frangež, amandma.</p>
            </sp>
            <sp xml:id="SDZ6-Redna-23-2014-03-28.sp132">

               <speaker>MATEVŽ FRANGEŽ (PS SD):</speaker>

               <p>Govorimo o sami esenci tega amandmaja, gospa podpredsednica. O samem bistvu tega
               amandmaja govorim, se opravičujem, če sem pri tem nekoliko predolg. Jaz želim
               razumeti ta amandma dobronamerno. Tudi zato sem v predhodnih fazah tudi podprl, da je
               treba Komisiji za nadzor javnih financ, zagotoviti določeno mesto, da lahko opozicija
               budno spremlja procese. In po rešitvi v enem od naslednjih členov bo predsednik
               Komisije za nadzor javnih financ povabljen na seje nadzornega sveta. Še pomembnejši
               inštitut varovanja javnega interesa je tako imenovani Ekonomsko-socialni strokovni
               odbor. Ja, ma ne, Andrej Šircelj, ti zaupaš samo sebi, jaz pa zaupam predstavnikom
               sindikatov, še bolj bi zaupal predstavnikom zaposlenih v teh podjetjih, pa ste jih
               izključili, niste podprli našega amandmaja, ki bi dvema predstavnikoma zaposlenih dal
               mesto v tem nadzornem svetu. In njim bi najbolj zaupal. Bolj kot kakšnim finančnim
               ekspertom, ki jih zanima samo goli dobiček. Tudi ta je pomemben, tudi ta je pomemben,
               še posebej ko govorimo o tem, da mora to premoženje predstavljati nek prihodek
               državnega proračuna. Ampak ne samo tako, da danes prodamo premoženje, čez 5 let bomo
               pa v istem "zosu" brez premoženja. In danes odločamo, spoštovane in spoštovani, o
               fundamentalnih stvareh, o stvareh največjega strateškega interesa za to državo. In
               kot rečeno, ESSO predstavlja v tem pogledu korektor. Ima pravico pogledati v vse
               ključne poslovne procese v Slovenskem državnem holdingu in jih preko opozoril in v
               skrajnem primeru tudi javnega glasnega opozorila temu državnemu zboru, "poglejte,
               spoštovane poslanke in poslanci, poglejte, spoštovani gospod minister, poglejte,
               spoštovana gospa predsednica vlade, v holdingu se dogajajo čudne stvari, prosim,
               reagirajte".</p>
               <p>Ampak hkrati, na drugi strani, glejte, ta amandma prinaša še eno nevarnost, ki jo je
               omenil prej kolega Brane Golubović. Tudi v tem primeru se z njim močno strinjam. Če
               bomo pristali na to, da so predstavniki nadzornih svetov, predstavniki te ali one
               večine, te ali one stranke, to seveda pomeni, da se bodo po volitvah tudi menjali.
               Nam manjka kontinuitete v odločevalskih procesih. Poglejte Novo Ljubljansko banko, pa
               mi smo ja nadzorne svete menjavali enkrat na leto. Kako boš zagotovil poslovno
               kontinuiteto, kako boš zagotovil kredibilnost takih institucij, če tuji sogovorniki
               vsakič, ko se oglasijo na banki, vidijo tam nekega drugega sogovornika? Podcenjujemo
               pomen tega mehkega v medčloveških odnosih. Da je danes za posel pomembno imeti tudi
               socialno mrežo. Tu bi lahko govoril še o kakšnih drugih zadevah, kot je akuten primer
               Cimosa. Ena tretjina delovnih mest v slovenskem gospodarstvu, v katerem ima tudi
               država pomembno vlogo, je vezana na avtomobilsko industrijo. Avtomobilska industrija
               je danes v svetu ena od najbolj standardiziranih, najbolj konkurenčnih industrij.
               Slovenski dobavitelji so dobili skozi leta trdega dela, leta razvoja, leta
               premišljenega razvoja najvišje statuse dobaviteljev. So sistemski razvojni
               dobavitelji, kot je Cimos. Kalvarija, ker se odločevalski procesi o usodi Cimosa in
               ker država očitno ne zna pokazati, da bo stala za tem izjemno pomembnim, strateško
               pomembnim podjetjem, rezultirajo tako, da pomembni dobavitelji Cimos že postavljajo
               na rdečo listo. Čakajte malo – kaj tukaj ne štima? In spet manjka opredelitev
               strateških interesov te države, zavedanje, da je to panoga, ki v Sloveniji zagotavlja
               eno tretjino delovnih mest v industriji, da je to panoga, kjer imamo bogato
               inženirsko znanje, razvojne sposobnosti in ne nazadnje tudi dobra podjetja. Jaz
               pričakujem, da bo tudi ta holding, da bo tudi strategija upravljanja tega premoženja
               zmogla definirati, če jih drug dokument ne. Strategija razvoja Slovenije, denimo, ki
               je v izključni vladni pristojnosti, poslanci sploh ne vemo, da se pripravlja. Pa se
               paca že eno leto, pa menda v njej ni bog ve kaj strateškega. Veste, tukaj smo na
               resničnih temah. Zakon o davku na nepremičnine je bil gasilska akcija. To je bilo
               jasno takrat. Mi smo jasno priznavali, da ga sprejemamo zaradi fiskalnih ciljev,
               zaradi fiskalnega okvira. Da pa je v njem vrsta rešitev, resnici na ljubo, če tega
               okvira in če te nuje ne bi bilo, ne bi nikoli navajali k temu, da ga kot Socialni
               demokrati podpremo.</p>
               <p>Se opravičuje, gospa podpredsednica, ker sem v svoji razpravi bil nekoliko preveč
               intenziven. Če sem porabil nekoliko preveč časa in če sem mestoma oddaljil od tem.
               Jaz teh amandmajev, kljub temu da želim verjeti, da jih je opozicija vložila z
               najboljšimi nameni, ne morem podpreti.</p>
            </sp>
            <sp xml:id="SDZ6-Redna-23-2014-03-28.sp133">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Frangež, res ste šli nekoliko širše, vendar ste prej na to tudi opozorili,
               zato sem vam to tudi dopustila. Res pa je, da čas pa je šel v okviru vaše poslanske
               skupine.</p>
               <p>Za besedo se je javil mag. Marko Pogačnik.</p>
            </sp>
            <sp xml:id="SDZ6-Redna-23-2014-03-28.sp134">

               <speaker>MAG. MARKO POGAČNIK (PS SDS):</speaker>

               <p>Predsedujoča, hvala za dano besedo.</p>
               <p>Zelo zanimivo je poslušati poslance, koalicijo v danem trenutku, kako bi oni vse, za
               kaj se oni zavzemajo. Potem vam jaz zastavljam vprašanje, zakaj ste pa potem več kot
               leto in pol blokirali Zakon o slovenskem državnem holdingu. Celo zdaj, ko je
               uveljavljen, ga ne izvajate. Če bi se zavzemali za vse, kar ste sedaj povedali. Zakon
               o Slovenskem državnem holdingu in obstoječi in sedanji ne omogoča vsaki vladi
               odpoklica nadzornega sveta čez noč. Preberite si 44. člen. Ampak vi tega niste
               hoteli, vi ste danes radi operirali po Sodu, po Kadu, kjer se omogoča, da s sklicem
               seje vlade zamenjaš nadzorni svet. Ta zakon tega ne omogoča, vi ga pa že več kot eno
               leto in pol blokirate. In čedalje bolj se kaže, da nekaj govorite, delate pa nekaj
               drugega. Jaz mislim, da je ključno tukaj notri, da bo politika dala roke stran že s
               tem, ker so narejeni pogoji za izpolnitev, da bo nekdo kandidiral za člana nadzornega
               sveta. Se pa strinjam z vami, kar ste rekli, gospod Frangež, politična izkaznica ne
               bi smela biti ovira za to, če nekdo izpolnjuje strokovne kompetence. Pri KPK se pa
               postavlja verjetno tudi tam vprašanje. In pogoji za imenovanje za člana nadzornega
               sveta, da bo nekdo, bi rekel, izključno lahko, ki je strokoven, ki se je s svojim
               dosedanjim delom izkazal in tukaj pa mene ne moti, če ima politično izkaznico. In
               tako radi ste Socialni demokrati organizirali razno razne forume, predstavljali
               zadevo, na kakšen način to poteka v skandinavskih državah in predstavnik sklada za
               upravljanje iz Norveške vam je lepo povedal. Na Norveškem ni problem, če je član
               nadzornega sveta nekdo, ki ima politično izkaznico. Za nas je pomembno, da je
               strokovni. In že obstoječi zakon o Slovenskem državnem holdingu to dela. Sod in ta
               način upravljanja, kot ga imate pa zdaj, ki ste ga pa vi vedno podpirali, ko ste
               prišli na oblast, pa tega ne omogoča. In jaz mislim, da je tudi pomembno to, da
               imenuješ tistega, ki mu zaupaš. Tako vlada imenuje svoje predstavnike v nadzorni
               svet, ki jim zaupa, in tako dajte priložnost tudi opoziciji, da preko Komisije za
               nadzor javnih financ predlaga tistega, ki mu zaupamo. Žal po vseh rezultatih in po
               vseh fiaskih, ki jih je do sedaj pokazala vlada Alenke Bratušek, mi tej vladi ne
               zaupamo.</p>
            </sp>
            <sp xml:id="SDZ6-Redna-23-2014-03-28.sp135">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Še vedno razpravljamo o 40. členu. Me zanima, če bi še kdo želel?</p>
               <p>Izvolite, gospod Meh, imate besedo.</p>
            </sp>
            <sp xml:id="SDZ6-Redna-23-2014-03-28.sp136">

               <speaker>SREČKO MEH (PS SD):</speaker>

               <p>Saj je prav, da opozicija pravi, da ne zaupa poziciji in da jo kontrolira, če lahko
               mimogrede na to zadnjo izjavo rečem.</p>
               <p>Ker govorimo o nadzornem svetu in sestavi nadzornega sveta bi rad komentiral dve
               tezi, ki sta se danes pojavljali. In sicer prva, da bi naj v nadzornem svetu bili
               tujci, ki bi naj vodili ta holding in da bi oni bili tisti, ki bi bili najboljši in
               bi najboljše naredili tisto, kar bi naj potem ta državni holding naredil. Proti temu
               odločno protestiram. Najprej bi morali resnično narediti to, da se dogovorimo, kaj
               bomo z državnim premoženjem naredili. Kaj je tisto, kar želimo s tem premoženjem
               narediti in kaj je s tem premoženjem treba potem tudi na dolgi rok delati. Potem pa
               trdim, da imamo v Sloveniji dovolj stroke in dovolj ljudi, ki so sposobni sami
               opraviti in narediti vse tisto, kar je potrebno narediti, zato da lahko nadziramo in
               vodimo Slovenski državni holding. Tujci se po moje do sedaj niso najboljše izkazali,
               pa ne bom teh primerov povedal. Zato se mi zdi oziroma sem prepričan, da bi sestava
               morala biti takšna, kot je.</p>
               <p>Danes zelo veliko govorite o odgovornosti. Jaz se seveda zavedam, da je odgovornost
               pozicije za to, kar se je zgodilo. In zato sem tudi popolnoma odgovorno pritisnil na
               tipko "za" zakon o davku na nepremičnine, ker smo na nek način reševali vse tisto,
               kar je bilo do tega trenutka, ko je vlada Alenke Bratušek začela ta mandat, narobe,
               in je bilo treba reševati z velikim primanjkljajem, ki so ga povzročile vse vlade v
               preteklosti in predhodna še največ. Zaradi tega se mi zdi, da je ta odgovornost
               oziroma sem prepričan, da je treba pred nadzorne svete postaviti odgovornost za
               rezultate in odgovornost za vodenje, ne glede na to oziroma prav zato je prav, da
               sestavimo nadzorni svet tako, da bo odgovornost nedvoumna in da se ne bo moglo
               govoriti o tem, kdo je kriv oziroma kdo vse je sodeloval pri tem, da so odločitve
               bile slabe.</p>
               <p>In še ena stvar se mi zdi, govora je bilo tudi o nadzornih svetih v občinskih
               svetih. Jaz lahko trdim, da so nadzorni sveti sestavljeni tako, da jih vodi
               opozicija, in da so nadzorni sveti tam, kjer je bila odgovornost primerna in dobra,
               da so tam nadzorni sveti opravili izjemno pomembno vlogo, saj so bili korektor
               občinskim upravam in so dobro opravljali svojo vlogo.</p>
               <p>Zato pri 40. členu amandmajev, ki so bili predlagani, ne bom podprl. Se pa svoje
               odgovornosti absolutno zavedam tudi tokrat, ker bom glasoval proti predlaganim
               amandmajem. Hvala lepa.</p>
            </sp>
            <sp xml:id="SDZ6-Redna-23-2014-03-28.sp137">

               <speaker>PODPREDSEDNICA POLONCA KOMAR:</speaker>

               <p>Hvala tudi vam.</p>
               <p>Vidim, da ima željo po razpravi mag. Andrej Vizjak.</p>
            </sp>
            <sp xml:id="SDZ6-Redna-23-2014-03-28.sp138">

               <speaker>MAG. ANDREJ VIZJAK (PS SDS):</speaker>

               <p>Spoštovani, hvala lepa za besedo.</p>
               <p>Jaz mislim, da edina rešitev za nepolitično kadriranje imenovanje v nadzorne svete,
               tudi holdinga in drugih firm, privatizacija oziroma umik države iz gospodarstva.
               Dokler pa tega ne bo, je pa prav, da se koalicija zave, da je za njo koristno, da je
               v nadzornem svetu oziroma da je v strukturi tudi neka kontrola oziroma opozicija. To
               je koristno za pozicijo. To ni privilegij opozicije. In tega smo se zavedali že v
               prvi Janševi vladi. Če se spomnite, smo takrat prav pozvali opozicijske stranke, da
               sodelujejo s strokovnjaki, ne govorim s politiki, s strokovnjaki v nadzornih svetih
               gospodarskih družb. Spomnite se, takrat so Socialni demokrati kadrirali dr. Francija
               Križaniča v nadzorni svet Holdinga Slovenske elektrarne. Verjetno ga niso kadrirali
               kot politika, ampak so Socialni demokrati zaupali gospodu Križaniču, da ve in da se
               spozna in da je strokovnjak in da bo zaradi tega tudi ne nazadnje doprinesel k
               funkcioniranju in učinkovitemu delovanju tega nadzornega sveta v dobro družbe. Jaz
               menim, da je pravzaprav nevarno, če se koalicija otepa prisotnosti tudi drugače
               mislečih pri nadzoru gospodarskih družb, še posebej pa Slovenskega državnega
               holdinga. Naravnost ne razumem neke ihte in pravzaprav metanja polen pod noge
               opoziciji, ko želi in predlaga tu neko dodatno okrepitev. Poglejte, sedanja
               koalicija, jaz mislim, da so številni primeri vaših kadrovskih potez, ki so hote ali
               nehote narejene skrb vzbujajoče. Vsi skupaj ste se zgražali nad gospodom Gašper
               Gašper Mišičem v upravi Luke Koper. Potem je še kakšen primer, kjer je več kot
               očitno, da je nek strankarski interes prevladal in da je zaradi tega kadrovska
               rešitev. Ampak to, kar se je pa zgodilo nedavno, in zaradi tega se tudi oglašam, je
               pa eklatanten primer, kaj se ne sme dogajati v tej državi. To, da se en gospod, ki je
               daleč, kar se tiče njegovih delovnih izkušenj, izobrazbe, od nekega direktorja v
               banki, zaposli v tej banki. In več kot očitno gre za neko politično uslugo. Gospod
               Praprotnik, član senata oziroma podpredsednik KPK, novinar z izjemno jasnim
               političnim pedigrejem in usmeritvijo, ne nazadnje če preberete njegove članke v
               Dnevniku, vam je več kot očitno jasno, kam pes taco moli in kakšen je njegov profil,
               dobi direktorsko mesto v Novi Ljubljanski banki. Spoštovani, če je to kje v nekem
               normalnem korporacijskem upravljanju možno in normalno, potem je, ne vem, cel svet
               zmešan. Ampak jaz mislim, da smo zmešani mi. Da dobi en novinar … Jaz se sprašujem,
               verjetno bi lahko bil tudi kakšen profesor telesne vzgoje ali pa kakšna, ne vem,
               socialna delavka primerna za to direktorsko mesto. Približno isto izkušen ali pa ne
               nazadnje izobrazbenih podlag ima za to. Spoštovani, tako se kadrira v sedanji
               koaliciji. Jaz vem, spoštovani poslanci, da vi, ki danes tu sedite, in tisti, ki ne
               sedite, nimate s tem nič. Jaz vem, da vas nihče ni vprašal za to, in da vi tudi ne bi
               soglašali s tem. To jaz dobro vem. Ampak želim vam povedati, kako to funkcionira,
               kako nekateri kadrovski mlini, ki delujejo v tej, pa vsaki koaliciji, meljejo. Jaz
               mislim, da je to slabo, katastrofalno in da je temu treba narediti enkrat konec. In
               dokler, spoštovani, ne boste države umaknili s teh gospodarskih subjektov, dokler se
               ne bo ena resna privatizacija v tej državi zgodila, bo tako. Skomine bodo imele ta
               ali druga oblast. Kadrirala bo bolj ali manj politično posrečeno oziroma neposrečeno.
               In prosim vas, ne opravičevati tega početja s tem, da so tudi drugi to počeli. To je
               slabo, to ni dobro. Zato vam povem, da je rešitev ena sama, in to je ta, da država
               dela to, kar je v državni domeni. Gotovo upravljanje kapitalskih družb oziroma
               gospodarskih subjektov, če le-te niso strateške naložbe, to ni. Pa tudi če je, je
               bolje to prepustiti drugim.</p>
               <p>Ko poslušam to razpravo okoli tega člena že skoraj dve uri, se pravzaprav vrti okoli
               tega, kdo je bolj ali manj poklican in odgovoren za politični vpliv v tem. In slabo
               je, slabo je. Če se v ogledalo pogledate, je slika verjetno še bolj spačena, kot če
               bi se katerakoli druga vlada pred tem pogledala v ogledalo.</p>
            </sp>
            <sp xml:id="SDZ6-Redna-23-2014-03-28.sp139">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Bi še kdo želel razpravljati? 
                   Gospod Meh, izvolite. 
               
           </p>
            </sp>
            <sp xml:id="SDZ6-Redna-23-2014-03-28.sp140">

               <speaker>SREČKO MEH (PS SD):</speaker>

               <p>Ja, to je pa res perverzno, da je večino razprave vodila SDS danes tukaj v državnem
               zboru z vlado, zdaj pa pride član SDS in govori, da to dve uri posluša, pa ga tu ni
               bilo. Se mi zdi pa res višek vsega skupaj. Zelo odgovorno je bilo razpravljanje o
               tem, kdo v nadzornem svetu, kako naj bo sestavljen nadzorni svet, kako naj se s
               premoženjem dogaja. In to je bil naš namen, da naredimo. Jaz prav nič ne očitam
               opoziciji, da je predlagala amandmaja, ker je to vaša pravica. Da pa vi meni očitate,
               da se zgražate nad tem, da tega ne razumemo. Pa to je naša pravica! Saj to lahko mi
               ne razumemo in ne podpremo. To možnost seveda imamo. In še zdaj okoli Praprotnika.
               Tukaj se mi zdi tudi višek. Medjo – kdo ga je imenoval? Kdo je imenoval direktorja?
               Zato pravim, da se mi zdi, da je take primere škoda dajati danes tukaj. Kje drugje bi
               jih lahko dajali. Danes pa bi morali govoriti o tem, da bomo to naše premoženje, za
               katerega pravimo, da se mora država umakniti iz upravljanja, s tem se na nek način
               strinjam, da bi to morali narediti in o tem bi se morali pogovarjati. Morda tudi
               tako, da bomo skozi nadzorne svete, skozi nadzor, operativni nadzor prišli do tega,
               da bomo lahko pravočasno ugotovili, kaj se v teh družbah, ki so naše, dogaja. In to
               je pravzaprav tudi naš namen.</p>
               <p>Naj ponovno ponovim, od svoje odgovornosti za pritisk na tipko za tisto, kar sem
               glasoval, od tega ne bežim. Tudi tokrat ne bom bežal od tega, ko ne bom podprl obeh
               amandmajev. Hvala lepa.</p>
            </sp>
            <sp xml:id="SDZ6-Redna-23-2014-03-28.sp141">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Razpravljamo o 40. členu. Bi še kdo želel razpravljati?</p>
               <p>Gospod Bogovič, izvolite, imate besedo.</p>
            </sp>
            <sp xml:id="SDZ6-Redna-23-2014-03-28.sp142">

               <speaker>FRANC BOGOVIČ (PS SLS):</speaker>

               <p>Lep pozdrav podpredsednica!</p>
               <p>Pri 40. členu sta vložena dva amandmaja, ki želita vzpostaviti nazaj to, kar je po
               našem prepričanju zagotovo pomanjkljivost zakona, ki ga predlagate. Se pravi, da bi
               se ta odgovornost za upravljanje z državnim premoženjem delila med koalicijo in pa
               opozicijo, da ne bi prihajalo zopet do tega, da bi nekdo iskal odgovornost za fiasko
               nekega zakona 8 let nazaj in podobno. Zato podpiram to, kar je bilo prvotno v zakonu,
               prvotno predlagano, pa se zdaj koalicija očitno s tem ne strinja. V prvotnem zakonu
               je bilo sprejeto, da je en član na predlog komisije Državnega zbora za nadzor financ.
               Koalicija se je odločila, da tega ne potrebuje in da bo očitno Vlada sedaj predlagala
               vse člane. Sam mislim, da je problem odgovornosti pri upravljanju z državnim
               premoženjem ena zelo pomembnih stvari. Zelo pomembno je tudi pri ostalih stvareh.
               Danes mislim, da bi bilo zelo prav, če bi bil tudi med nami minister za finance. Gre
               za eno od zelo pomembnih stvari, ki je bila zelo napadana v mandatu vlade, katere
               član sem bil tudi sam. Vse, kar je bilo možnega in nemožnega, normalnega in
               nenormalnega, je bilo narejeno zato, da je prišla ta problematika pred Ustavno
               sodišče in da se je v nekem trenutku zavleklo s sprejemanjem tega zakona. Veseli smo
               bili konec leta 2012, da bomo področje upravljanja z državnim premoženjem uredili z
               zakonom o Slovenskem holdingu. V lanskem letu se je zgodilo, kar se je zgodilo.
               Kolegice in kolegi, 15 mesecev je že od tega, kar je Ustavno sodišče zaustavilo tisto
               in odločilo, da je takšen zakon v skladu z ustavo, da je treba začeti z državnim
               premoženjem gospodariti, mi pa se sprehajamo v tem državnem zboru in enostavno
               zavlačujemo to prepotrebno in prepomembno področje upravljanja z državnim
               premoženjem. To, kar se počne pri tem, da enostavno ni korajže, da bi se šlo v smeri
               proti privatizaciji, proti realnim lastnikom, ki bi tudi realno in odgovorno
               opravljali s premoženjem, je verjetno edina možna pot, da se naredi kombinacija v
               nadzornem odboru. Zato s tega mesta še enkrat resnično izražam zaskrbljenost, zaradi
               ključnih tem – ključne teme te vlade, države, pa smo že zdavnaj ugotovili, kaj so. Je
               zdravstvo. V tem tednu smo videli celo polomijo na tem področju. Druga ključna tema
               je sanacija bank, ki je nekako v lanskem letu stekla. Vidimo, da imamo en kup
               nejasnosti in kup zmede na tem področju. Tretja ključna tema je upravljanje z
               državnim premoženjem. Slučajno danes razpravljamo o tem zakonu na isti dan, ko je
               tudi Ustavno sodišče povedalo, kaj si misli o delu in o načinu dela vlade, finančnega
               ministra in pa predsednice Vlade. Jaz upam, če se bo tukaj kakšna polomija naredila
               in se bo iskala odgovornost, da ne bo zopet kdo poiskal odgovornost za osem let
               nazaj, kot išče, vidim po medijih, predsednica Vlade odgovornost za polomijo pri
               nepremičninskem davku. Danes ni finančnega ministra, ki bi lahko kaj več povedal o
               tej zadevi. Predpostavljam, da boste verjetno našli zopet neko žrtveno jagnje v
               strukturi finančnega ministrstva ali pa ne vem kje v uradništvu, ki bo odgovoren za
               to zadevo.</p>
               <p>Kolegice in kolegi, enkrat se dajmo začeti odgovorno obnašati. In pri taki zadevi,
               kjer sedaj rušite to, kar je koalicija v neki drugi sestavi sprejela in vzela na
               znanje, da je to preodgovorna zadeva, da bi se samo koalicija s tem ukvarjala, tega
               niste prepoznali pri nepremičninskem davku, kjer enostavno vse, kar smo vam s tega
               mesta govorili, je bilo neužitno za to vladno koalicijo, očitno je podobno tudi pri
               razpolaganju in gospodarjenju z državnim premoženjem. Najbrž je pa manever predviden,
               da bo še naprej preko Soda neka klika ljudi, ki tam očitno zelo dobro s tem upravlja
               danes, to upravljalo še v nedogled.</p>
               <p>V tem delu jaz mislim, da je prav, da bi se amandma, ki je bil predlagan s strani
               SDS, podoben pa tudi z naše strani, eden govori o tem, da bi bil en član na predlog
               te komisije, v kateri ima večino opozicija, ne glede na to, kakšna bo postavitev v
               državnem zboru, kakšna je danes, vemo, kakšna bo čez pol leta, leto, dve, ne vemo, in
               prav bi bilo, da se parlament te odgovornosti resnično zaveda in da se ta odgovornost
               za teh še zadnjih 10 milijard razprši med vse politične stranke, predvsem pa da se v
               tem državnem zboru enkrat dokončno dogovorimo, kako bomo gospodarili, kaj bomo s tem
               naredili, kaj od tega bo šlo za privatizacijo, kaj od tega pa bo ostalo dejansko kot
               ključna državna infrastruktura in podobno.</p>
               <p>Upam, da boste res, ko govorite o odgovornosti, odgovorno ravnali in se zavedali
               tega, da je pri tako veliki odgovornosti prav, da se ta odgovornost razprši med
               koalicijo in opozicijo, ne glede na to, kakšna je postavitev državnega zbora v nekem
               trenutku.</p>
            </sp>
            <sp xml:id="SDZ6-Redna-23-2014-03-28.sp143">

               <speaker>PODPREDSEDNICA POLONCA KOMAR:</speaker>

               <p> Hvala lepa.</p>
               <p>Zdaj sprašujem, ali bi še kdo želel razpravljati k 40. členu. Ne vidim nobene želje.
               Ker nihče več ne želi razpravljati, zaključujem razpravo.</p>
               <p>Prehajamo na razpravo k 41. členu in amandmaju Poslanske skupine Slovenske
               demokratske stranke. Bi želel kdo razpravljati? Ne vidim želje po razpravi, torej
               zaključujem razpravo.</p>
               <p>Prehajamo k 50.b členu in amandmaju Poslanske skupine Slovenske demokratske stranke.</p>
               <p>Besedo ima gospod Franc Jurša.</p>
            </sp>
            <sp xml:id="SDZ6-Redna-23-2014-03-28.sp144">

               <speaker>FRANC JURŠA (PS DeSUS):</speaker>

               <p> Hvala lepa, podpredsednica, za besedo, lep pozdrav vsem skupaj.</p>
               <p>Na nek način vas je bilo prijetno poslušati. Zanimivo, skozi vse mandate, nekaj sem
               jih spremljal na televiziji, v zadnjih dveh sodelujem, je najbolj zanimivo okoli
               tistih členov, kjer se govori o kadrovski politiki. Tisti, ki so v opoziciji se
               bojijo, da jim bodo vse posnedli tisti, ki so v koaliciji, tisti, ki pa so v
               koaliciji, pa ne bi radi dali nič opoziciji. Tako ali drugače, če ste govorili vse
               pri prejšnjih členih, potem dovolite, da tudi jaz povem svoje mnenje. Ker ste
               govorili o vsem, najbolj ste pa govorili o nepremičninskem davku, ki ga nimamo v tem
               trenutku na dnevnem redu.</p>
               <p>Zdaj pa bi jaz prešel k zadevi. V fazi osnutka glede samega Kada se je govorilo, da
               bi se naj Kad pripojil k Slovenskemu državnemu holdingu. Mi v naši poslanski skupini
               temu nismo bili naklonjeni oziroma smo bili proti. Bili smo proti temu, da bi bila
               ločena evidenca premoženja, saj taka ureditev ne bi zagotovila varstva premoženja
               samega Kada. Zakaj je premoženje Kada tako pomembno, da ga ohranimo samostojnega? Pri
               tem smo v Demokratični stranki upokojencev preprosto vztrajali zato, ker želimo, da
               se ohrani in spoštuje namen Kapitalske družbe, ta pa je zagotoviti določeno finančno
               vzdržnost pokojninske blagajne in s tem varnosti, stabilnosti sedanjih in tudi
               bodočih upokojencev. Vsi vemo, da je bil v 90. letih, ko se je družbeno premoženje
               privatiziralo, namen ustanovitve Kapitalske družbe in prenos 10 % takratnega
               družbenega premoženja na to družbo v tem, da se s plemenitenjem tega premoženja
               zagotovi vir za potrebno financiranje pokojninske blagajne. Slednja je iz leta v leto
               bolj osiromašena, saj se vanjo ne nateka dovolj niti za izplačevanje pokojnin, kaj
               šele da bi se toliko nateklo, da bi lahko pokojnine tudi usklajevali. Realna vrednost
               pokojnin se je zniževala četrto leto zapored, kar vpliva na gmotni položaj vseh
               upokojencev. Žal v zadnjih letih tudi usklajevanje pokojnin ni več popolno oziroma
               usklajevanja od leta 2012 sploh več ni bilo, z izjemo lanskega leta, ko je bilo
               namenjeno usklajevanju zgolj 4,6 milijona evrov. Tu so nas upokojence opozarjali, da
               so dobili tudi po en evro, kar je na nek način bilo tudi smešno. In tudi v letih 2014
               in 2015 usklajevanja ne bo. Tako je teh 50 milijonov, ki jih Kad namensko plasira v
               ZPIZ, uporabljeno v glavnem za izplačevanje pokojnin. Mi se zavedamo, da 1,38 delavca
               dela in tudi odvaja sredstva za pokojninsko blagajno in da je 1,38 delavca bistveno
               premalo. To pomeni, da bi morali stremeti za tem, da dejansko več ljudi zaposlimo, da
               čim bolj zmanjšamo brezposelnost in če bo več zaposlenih, bo tudi večji priliv v
               pokojninsko blagajno. Zaskrbljujoče je tudi to, da 310 milijonov evrov imamo
               neplačanih prispevkov v pokojninsko blagajno iz takšnih in drugačnih razlogov. Zato
               je pomembno, da Kad ostane samostojna pravna oseba. Kad bo le tako še nadalje
               opravljal naloge, zaradi katerih je bil ustanovljen. Kad kot samostojna pravna oseba
               oziroma pravna organizacija, suverena pravna oseba s svojimi lastnimi organi vodenja
               in nadzora lahko zagotovi ustrezno upravljanje in plemenitenje vsaj portfeljskega
               premoženja, ki je namenjeno zagotovljanju dolgoročni vzdržnosti pokojninskega
               sistema. Ohranitev Kada je smiselna tudi z vidika zavez, ki jih je Državni zbor
               sprejel v okviru pokojninske reforme, in sicer glede oblikovanja demografskega
               rezervnega sklada, ki ima dejansko enak namen kot Kad – zagotavljati dodatne vire za
               financiranje pokojninskega prvega stebra. Ustanovitev sklada mora biti po
               pokojninskem zakonu izvedena že v tem letu, v tem zakonu pa smo sicer dorekli malo
               bolj realen termin, do kdaj bo ustanovljen demografski sklad in se dogovorili za leto
               2015. Ustanovljen bo na način, da se bo Kad preoblikoval v ta sklad, hkrati pa bo
               seveda treba določiti druge stalne vire. Pri tem se kot vir za demografski sklad že s
               tem zakonom določa, da se 10 % kupnine od prodaje kapitalskih naložb v lasti
               Republike Slovenije steka na poseben račun pri Ministrstvu za finance in se uporabi
               izključno za financiranje tega sklada. V tem grmu tiči zajec, kajti predlog amandmaja
               je, da se to odvaja, mi pa smo rekli, da se naj oddvoji na poseben račun pri
               Ministrstvu za finance in se potem nameni za rezervni demografski sklad. Hvala lepa
               podpredsednica.</p>
            </sp>
            <sp xml:id="SDZ6-Redna-23-2014-03-28.sp145">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Bi še kdo želel razpravljati pri 50. b členu? Ne vidim želje po razpravi, zato
               razpravo zaključujem.</p>
               <p>Prehajamo na 51. člen in amandma Poslanske skupine Slovenske demografske stranke. Bi
               želel kdo razpravljati? 
                   Izvolite, magister Pogačnik. 
               
           </p>
            </sp>
            <sp xml:id="SDZ6-Redna-23-2014-03-28.sp146">

               <speaker>MAG. MARKO POGAČNIK (PS SDS):</speaker>

               <p>Hvala za dano besedo, spoštovana gospa predsedujoča.</p>
               <p>Nam v Slovenski demokratski stranki se tudi zdi smiselno, da se imenuje pooblaščenec
               za skladnost, kajti to je v konceptu vseh večjih finančnih družb, to je potreba po
               tem človeku, ki bo izvajal ta nadzor. Seveda pa predlagamo, da pooblaščenca imenuje
               nadzorni svet. Kajti ta pooblaščenec verjetno nadzoruje vse zaposlene, vključno tudi
               z upravo. Ocenjujemo, da bi takšen način bil bolj transparenten in ne bi prihajalo
               mogoče do kakšnih konfliktov. Ko smo že pri tem imenovanju osebe za skladnost, jaz
               mislim, da bi bilo smiselno, da si vodstvo Nove Ljubljanske banke malo prebere
               pogoje, pod kakšnimi se imenuje kompetentno oseba za nadzor tega v holdingu.</p>
            </sp>
            <sp xml:id="SDZ6-Redna-23-2014-03-28.sp147">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Bi še kdo želel razpravljati pri tej točki? Ne. Zaključujem razpravo.</p>
               <p>Prehajamo na 52. člen in amandma Poslanske skupine Slovenske demokratske stranke. Bi
               želel kdo razpravljati?</p>
               <p>Izvolite, mag. Pogačnik, imate besedo.</p>
            </sp>
            <sp xml:id="SDZ6-Redna-23-2014-03-28.sp148">

               <speaker>MAG. MARKO POGAČNIK (PS SDS):</speaker>

               <p>Predsedujoča, hvala za dano besedo.</p>
               <p>Jaz bi zdaj tukaj temo navezal od 52., 54., 56., 59. člena. V Slovenski demokratski
               stranki ocenjujemo, da je v tem delu zakon bistveno prenormiran, da bi se zadeva dala
               zapeljati na bistveno enostavnejši način, tako kot smo predlagali v teh amandmajih.
               Ocenjujemo, da so priloge oziroma vsebina tega zakona odvečne, da to že obligira
               zakon o integriteti, predvsem pa smo že večkrat tudi na teh srečanjih s predstavniki
               Ministrstva za finance poudarili, da vidimo preveliko prenormiranost tudi pri
               postavki, ki govori o osebi, ki bo nadzorovala skladnost za poslovanje, kajti na
               koncu se bomo vprašali, ali bo holding vodilo vodstvo družbe ali ta oseba. Zato
               predlagamo, da se ti členi črtajo in da se vsebina že določi v zakonu o integriteti
               in preprečevanju korupcije.</p>
            </sp>
            <sp xml:id="SDZ6-Redna-23-2014-03-28.sp149">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Bi še kdo želel razpravljati? Ne vidim želje po razpravi, zato zaključujem razpravo.</p>
               <p>Prehajamo na 54. člen in amandma Poslanske skupine Slovenske demokratske stranke. Bi
               želel kdo razpravljati? Ne. Zaključujem razpravo.</p>
               <p>Prehajamo na 56. člen ter amandma Poslanske skupine Slovenske demokratske stranke.
               Želi kdo razpravljati? Ne želi. Zaključujem razpravo.</p>
               <p>Prehajamo na 59. člen ter amandma Poslanske skupine Slovenske demokratske stranke.
               Bi tukaj želel kdo razpravljati? Ne želi. Zaključujem razpravo.</p>
               <p>V razpravo dajem 64. člen ter amandma Poslanske skupine Slovenske demokratske
               stranke in amandma Poslanske skupine Slovenske ljudske stranke. Bi želel kdo
               razpravljati? Ne vidim želje po razpravi. Zaključujem razpravo.</p>
               <p>V razpravo dajem 71. člen ter amandma Poslanske skupine Slovenske demokratske
               stranke. Ker ne vidim, da bi želel kdo razpravljati, zaključujem razpravo.</p>
               <p>Prehajamo na 83. člen ter Poslanske skupine Slovenske demokratske stranke.</p>
               <p>Mag. Pogačnik, izvolite.</p>
            </sp>
            <sp xml:id="SDZ6-Redna-23-2014-03-28.sp150">

               <speaker>MAG. MARKO POGAČNIK (PS SDS):</speaker>

               <p>Hvala predsedujoča, za dano besedo.</p>
               <p>Ocenjujemo, da smo z upravljanjem državnega premoženja in s tem, ker je sedanja
               koalicija na vsak način zavirala sprejetje oziroma uveljavitev Zakona o Slovenskem
               državnem holdingu, da se beseda "treh" mesecev nadomesti z "enim" mesecem. Mislim, da
               je že tako vodstvo Soda kot Ministrstvo za finance v tem času imelo dovolj časa, da
               te dokumente pripravi. Vsekakor pa apeliramo, da se v drugem odstavku poleg Kada doda
               še besedna zveza DSU, PDP in pa Modra zavarovalnica. Zaradi česa? Da se do
               uveljavitve strategije potrebuje za prodajo premoženja tudi soglasje Državnega zbora
               za te tri družbe. Tako je tudi napisano v obstoječem zakonu. Bi pa rad tukaj
               poudaril, da največjo bojazen pa zahtevo, da se ta določba vključi notri pri
               obstoječem zakonu, je imela predvsem sedanja predsednica Vlade na delovni skupini,
               kajti takrat je rekla: "Ne zaupamo vladi Janeza Janše. Po treh mesecih pred
               uveljavitvijo strategije boste vse prodali mimo Državnega zbora." Jaz mislim, da bi
               bilo korektno, kajti tukaj se res pojavlja možnost, da v obdobju do sprejetja
               strategije Modra zavarovalnica, PDP in pa DSU prosto razpolagajo s svojim premoženjem
               brez vednosti Državnega zbora. Mislim, da to ni korektno in pričakujem podporo temu
               amandmaju s strani koalicijskih poslancev.</p>
            </sp>
            <sp xml:id="SDZ6-Redna-23-2014-03-28.sp151">

               <speaker>PODPREDSEDNICA POLONCA KOMAR:</speaker>

               <p>Hvala lepa. Bi še kdo želel razpravljati?</p>
               <p>Izvolite, gospa Plevčak, imate besedo.</p>
            </sp>
            <sp xml:id="SDZ6-Redna-23-2014-03-28.sp152">

               <speaker>MARIJA PLEVČAK (PS DeSUS):</speaker>

               <p>Hvala za besedo.</p>
               <p>V zvezi z Zavarovalnico Triglav bi omenila, da se je DeSUS strinjal, da
               zavarovalnico upravlja SDH, vendar pod pogojem varovalke, da se Triglav ne bo smel
               prodati brez odobritve Državnega zbora, dokler ne bo pripravljena strategija
               upravljanja. Seveda pa menimo, da bi bilo edino pravilno, da se ta delež prenese na
               Kad, da Kad z njim upravlja in naložbo plemeniti ter delež dividend plasira v
               pokojninsko blagajno, potem pa bi se s preoblikovanjem Kada v demografski sklad
               naložba tako ali tako v celoti neokrnjena prenesla v demografski sklad. ZPIZ-ova
               naložba Triglavu ni bila namenjena za takojšnjo porabo, temveč dolgoročnemu
               zagotavljanju dividend. S prodajo oziroma odsvojitvijo tega deleža bi pokojninska
               blagajna izgubila svoj lasten dodaten vir financiranja. Tekom pogajanj smo uspeli
               tudi določiti postopek prodaje deležev in izvrševanje glasovalnih pravic. Kad ohranja
               določeno samostojnost pri upravljanju premoženja, ki je nujna za preoblikovanje
               Kapitalske družbe v demografski rezervni sklad. Kljub ohranitvi samostojnosti Kada
               pri upravljanju njegovih kapitalskih naložb pa novi 50. člen zagotavlja, da se za
               vodenje postopkov prodaje državnega premoženja pooblasti SDH, kar se uredi s posebno
               pogodbo med SDH in Kadom, da se glasovanje na skupščini izvršuje preko SDH, pri čemer
               mora ta postopek s skrbnostjo dobrega gospodarstvenika in upravljavca upravljati.
               Glasovalna stališča na skupščinah družb s kapitalsko naložbo države uresničuje SDH v
               imenu in za račun Kapitalske družbe. Kad in SDH predhodno uskladita stališča, pri
               čemer se morajo upoštevati posebnosti in namen ustanovitve Kapitalske družbe.</p>
               <p>Naj še omenim, da je pri 83. členu varovalka, da SDH ne bo mogel prodajati
               zavarovalnice brez soglasja Državnega zbora, dokler ne bo sprejeta strategija
               upravljanja naložb.</p>
            </sp>
            <sp xml:id="SDZ6-Redna-23-2014-03-28.sp153">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Bi še kdo želel razpravljati pri 83. členu? 
                   Izvolite, gospod mag. Pogačnik. 
               
           </p>
            </sp>
            <sp xml:id="SDZ6-Redna-23-2014-03-28.sp154">

               <speaker>MAG. MARKO POGAČNIK (PS SDS):</speaker>

               <p>Samo v pojasnilo poslankam in poslancem DeSUS-a. Ta amandma SDS je varovalka za
               prodajo naložb DSU, PDP in Modre zavarovalnice, kajti tega obstoječi zakon ne
               predvideva. To pomeni, da do sprejetja strategije hipotetično DSU, PDP in Modra
               zavarovalnica lahko brez soglasja Državnega zbora prodajo kompletno svoje premoženje.
               Jaz predlagam, da se ta varovalka s potrditvijo amandmaja SDS da tudi notri.</p>
            </sp>
            <sp xml:id="SDZ6-Redna-23-2014-03-28.sp155">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Zaključujem razpravo.</p>
               <p>Prehajamo na 84. člen in amandma Poslanske skupine Slovenske demokratske stranke.
               Sprašujem, če bi kdo želel razpravljati.</p>
               <p>Mag. Pogačnik, izvolite.</p>
            </sp>
            <sp xml:id="SDZ6-Redna-23-2014-03-28.sp156">

               <speaker>MAG. MARKO POGAČNIK (PS SDS):</speaker>

               <p>Hvala, predsedujoča, za besedo.</p>
               <p>Tukaj gre ponovno za varovalko. Gre pa za varovalko predvsem za ZPIZ. SDS tu
               predlaga, da se uvede tako imenovana top up klavzula, to pomeni v primeru, da se
               Zavarovalnica Triglav proda v roku 36 mesecev, da v primeru, da bo prodajna cena
               višja, kot je bila ta prenos iz ZPIZ na holding <stage xml:id="SDZ6-Redna-23-2014-03-28.stage4">/ nerazumljivo/</stage> demografski sklad, da
               je do te razlike upravičen ZPIZ. Jaz mislim, da je to pošteno in da je tudi v večini
               pogodb pri prodaji državnega premoženja ta top up klavzula vključena zraven. Tukaj v
               84. členu mogoče še kakšno pojasnilo od državnega sekretarja, kajti to se zelo čudno
               bere. Na eni strani bo prenos, na eni strani ne bo prenosa deleža, nič pa ne piše pod
               kakšnimi pogoji. Mislim, da v prvotnem predlogu je pisalo, tukaj pa piše, da v zvezi
               s prenosom se ne uporabljajo določbe zakona, ki ureja zavarovalništvo, in pa, ki se
               nanašajo na dovoljenje za pridobitev kvalificiranega deleža. Nič pa, na kakšen način,
               ali bo, kam bo to preneseno. Tu bi prosil pojasnilo.</p>
               <p>Ob zaključku vsega tega jaz mislim, da je rezultat tega predlaganega zakona in
               amandmaju dejansko eno ponovno kupčkanje koalicijskih strank, da smo pa daleč od
               tega, da bomo s tem novim zakonom dobili učinkovito in transparentno upravljanje
               državnega premoženja. Jaz mislim, da smo zgrešili že tisto osnovno zadevo, da državno
               premoženje mora biti skoncentrirano na enem mestu. Tukaj je izsiljevanje DeSUS-a
               verjetno po eni strani, da Kad ostane samostojna pravna oseba, ko pa pregleduješ
               določene člene vidiš, da je samostojna, po drugi strani bo pa upravljavske pravice
               oziroma glasovalne zadeve na skupščinah izvajal SDH. Jaz mislim, da bo tukaj prišlo
               zopet do konfliktov. Zdi se mi, da je ključna zadeva pri tem upravljanju državnega
               premoženja, da se prenese vse na eno mesto. Tu pa ta zakon, verjamem, da bo s strani
               koalicijskih poslank in poslancev danes sprejet, ne bo zagotavljal učinkovitega
               upravljanja premoženja. Jaz verjamem, da tudi ostali amandmaji SDS po obstoječi
               politiki glasovalnega stroja, ki se ga koalicijske stranke greste, ne bodo sprejeti,
               da boste imeli ponovno škarje in platno v svojih rokah, vendar odgovornost je na vaši
               strani. Jaz mislim, da se tega zavedajo tudi volivke in volivci. Jaz mislim, da bi se
               po današnji odločitvi Ustavnega sodišča vsi tisti, ki ste glasovali za nepremičninski
               zakon, lahko zamislili, verjamem pa, da v kakšni poziciji ste bili, kajti predsednica
               Vlade vas je stisnila v kot in vezala zaupnico na proračun.</p>
            </sp>
            <sp xml:id="SDZ6-Redna-23-2014-03-28.sp157">

               <speaker>PODPREDSEDNICA POLONCA KOMAR:</speaker>

               <p> Hvala lepa.</p>
               <p>Bi še kdo želel razpravljati?</p>
               <p>Izvolite, predstavnik Vlade, imate besedo.</p>
            </sp>
            <sp xml:id="SDZ6-Redna-23-2014-03-28.sp158">

               <speaker>MAG. MITJA MAVKO:</speaker>

               <p> Hvala lepa za besedo.</p>
               <p>Ker je bilo postavljeno vprašanje v zvezi s 84. členom, o čem govori prenos. Prenos
               se nanaša na prenos upravljanja naložbe ZPIZ na SDH, ne pa na prenos lastniškega
               deleža na SDH. Hvala.</p>
            </sp>
            <sp xml:id="SDZ6-Redna-23-2014-03-28.sp159">

               <speaker>PODPREDSEDNICA POLONCA KOMAR:</speaker>

               <p> Hvala lepa tudi vam.</p>
               <p>Želite repliko?</p>
               <p>Izvolite, magister Pogačnik.</p>
            </sp>
            <sp xml:id="SDZ6-Redna-23-2014-03-28.sp160">

               <speaker>MAG. MARKO POGAČNIK (PS SDS):</speaker>

               <p> Ne repliko, samo prijavljam se.</p>
            </sp>
            <sp xml:id="SDZ6-Redna-23-2014-03-28.sp161">

               <speaker>PODPREDSEDNICA POLONCA KOMAR:</speaker>

               <p> V redu, razpravo.</p>
            </sp>
            <sp xml:id="SDZ6-Redna-23-2014-03-28.sp162">

               <speaker>MAG. MARKO POGAČNIK (PS SDS):</speaker>

               <p> Ampak upravljanje potem nima zveze z določbami zakona, ki ureja zavarovalništvo
               oziroma za pridobitev kvalificiranega deleža. To z upravljanjem nima, pridobitev
               klasificiranega deleža je v povezavi, če pride tudi do lastniškega prenosa. To je
               bilo moje vprašanje. Če nekomu daš nekaj v upravljanje, jaz mislim, da
               kvalificiranega deleža, ki ga mora Agencija za nadzor zavarovalnega trga izdati, ne
               potrebuješ. To me zanima. Tukaj je bistvena sprememba, kot je bilo v prvotnem. V
               prvotnem je to stalo, zdaj ste pa črtali tisto določbo o prenosu lastništva na
               SDH.</p>
               <p>Samo ta pojasnila, če še lahko dobim.</p>
            </sp>
            <sp xml:id="SDZ6-Redna-23-2014-03-28.sp163">

               <speaker>PODPREDSEDNICA POLONCA KOMAR:</speaker>

               <p> Hvala lepa.</p>
               <p>Gospod Srečko Meh, imate besedo.</p>
            </sp>
            <sp xml:id="SDZ6-Redna-23-2014-03-28.sp164">

               <speaker>SREČKO MEH (PS SD):</speaker>

               <p> To, kar je gospod Pogačnik govoril o 83. in 84. Členu, zahteva na nek način
               temeljit razmislek o tem, kaj narediti. Jaz mislim, da moramo vsaj okoli teh dveh
               razmisliti pri glasovanju in sam se močno nagibam k temu, da ta amandma tudi
               podprem.</p>
               <p>Kar zadeva pa razpravo o tem, kaj volivke in volivci mislijo, naj še enkrat povem,
               to pa je en del replike na to, da se absolutno, naj ponovno povem, zavedam svoje
               odgovornosti, ko bom glasoval tako, kot bom sam mislil, da je prav. Tako sem glasoval
               tudi pri davku na nepremično premoženje. Rad bi rekel, da koalicija ni iz sovraštva
               do slovenskega naroda naredila tega, da smo sprejeli zakon, s katerim smo poskušali v
               proračunu zagotoviti potrebna sredstva, s katerimi bi pokrili proračunske porabe in
               vse tisto, kar se je prej zgodilo. Naredili smo tako, da bi naj tisti, ki imamo na
               nek način več, torej neko premoženje, nekaj plačali. In to smo poskušali narediti, da
               bi v proračunu zagotovili manjkajoča sredstva. Seveda se zavedam vseh težav, ki jih
               je imela in seveda tudi prednosti opozicije, ki je ravnala tako, kot je ravnala.
               Ampak nimam nič proti temu, ker je to legitimno. Ampak naredili smo to zato, da smo
               lahko Slovenkam in Slovencem, državljankam in državljanom zagotovili šolo, zdravstvo,
               to se pravi izobraževanje, pokojnine, in sestavili kraj s krajem. To je bil
               pravzaprav naš namen. In karkoli je Ustavno sodišče že sprejelo, mi bomo morali jutri
               zagotoviti ta manjkajoča sredstva na način, ki bo najbrž bolj boleč kot tisti, ki je
               bil ta do sedaj.</p>
               <p>Jaz se opravičujem, ni k temu, ampak to sem povedal, da je replika na tisto, kar je
               gospod Pogačnik povedal pred tem.</p>
            </sp>
            <sp xml:id="SDZ6-Redna-23-2014-03-28.sp165">

               <speaker>PODPREDSEDNICA POLONCA KOMAR:</speaker>

               <p> Hvala lepa.</p>
               <p>Želi še kdo razpravljati? Če ne želi, potem zaključujem razpravo.</p>
               <p>O amandmajih bomo v skladu s časovnim potekom seje zbora odločali čez pol ure v
               okviru glasovanj. To pa je 15 minut čez tretjo uro. Torej se vidimo na glasovanjih.
               Srečno!</p>
               <stage xml:id="SDZ6-Redna-23-2014-03-28.stage5">(Seja je bila prekinjena ob 14.45 in se je nadaljevala ob 15.15.)</stage>
            </sp>
            <sp xml:id="SDZ6-Redna-23-2014-03-28.sp166">

               <speaker>PODPREDSEDNICA POLONCA KOMAR:</speaker>

               <p>Spoštovani poslanci, obveščam vas, da bomo s sejo nadaljevali ob 15.30 uri. To je
               čez 15 minut.</p>
               <stage xml:id="SDZ6-Redna-23-2014-03-28.stage6">(Seja je bila prekinjena ob 15.16 in se je nadaljevala ob 15.31.)</stage>
            </sp>
            <sp xml:id="SDZ6-Redna-23-2014-03-28.sp167">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke in kolegi poslanci, gospe in gospodje, nadaljujemo s
               prekinjeno sejo zbora.</p>
               <p>Prehajamo na glasovanja zbora o predlogih odločitev. Prosim vas, da preverite
               delovanje glasovalnih naprav. <title xml:id="SDZ6-Redna-23-2014-03-28.title3">Nadaljujemo s prekinjeno 2. točko dnevnega reda, to je z obravnavo Predloga zakona o
                  spremembah in dopolnitvah Zakona o množičnem vrednotenju nepremičnin po nujnem
                  postopku.</title>
               </p>
               <p>Nadaljujemo z <title xml:id="SDZ6-Redna-23-2014-03-28.title4">drugo obravnavo</title>. Glede na to, da je danes Ustavno sodišče
               objavilo odločbo, v kateri je odločilo tudi v zvezi z Zakonom o množičnem vrednotenju
               nepremičnin, postopkovno predlagam, da odločanje o tem zakonu preložimo na eno od
               naslednjih sej. To predlagam v skladu s prvim odstavkom 74. člena Poslovnika
               Državnega zbora.. O tem predlogu so možna stališča predstavnikov poslanskih skupin in
               Vlade, zato sprašujem, ali želi pred odločanjem kdo besedo. Ugotavljam, da ne, zato
               predlagam, da odločimo o tem postopkovnem predlogu.</p>
               <p>Glasujemo. Navzočih 71 poslank in poslancev, za je glasovalo 53, proti nihče.</p>
               <p><stage xml:id="SDZ6-Redna-23-2014-03-28.stage7">(Za je glasovalo 53.)</stage> <stage xml:id="SDZ6-Redna-23-2014-03-28.stage8">(Proti nihče.)</stage></p>
               <p>Ugotavljam, da je postopkovni predlog sprejet.</p>
               <p>Na tej seji zaključujem to točko dnevnega reda. <title xml:id="SDZ6-Redna-23-2014-03-28.title5">Nadaljujemo s prekinjeno 11. točko dnevnega reda, to je z drugo obravnavo Predloga zakona o
                  Slovenskem državnem holdingu v okviru rednega postopka.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 27. 3. 2014.</p>
               <p>Prehajamo k 27. členu in odločamo o amandmaju Poslanske skupine Slovenske ljudske
               stranke k 27. členu.</p>
               <p>Glasujemo. Navzočih 71 poslank in poslancev, za je glasovalo 24, proti 45.</p>
               <p><stage xml:id="SDZ6-Redna-23-2014-03-28.stage9">(Za je glasovalo 24.)</stage> <stage xml:id="SDZ6-Redna-23-2014-03-28.stage10">(Proti 45.)</stage></p>
               <p>Ugotavljam, da amandma ni sprejet.</p>
               <p>Prehajamo na 28. člen in odločamo o amandmaju Poslanske skupine Slovenske
               demokratske stranke k 28. členu.</p>
               <p>Glasujemo. Navzočih je 71 poslank in poslancev, za je glasovalo 24, proti 45.</p>
               <p><stage xml:id="SDZ6-Redna-23-2014-03-28.stage11">(Za je glasovalo 24.)</stage> <stage xml:id="SDZ6-Redna-23-2014-03-28.stage12">(Proti 45.)</stage></p>
               <p>Ugotavljam, da amandma ni sprejet.</p>
               <p>Prehajamo k 31. členu in odločamo o amandmaju Poslanske skupine Slovenske demokratske
               stranke k 31.členu.</p>
               <p>Glasujemo. Navzočih je 70 poslank in poslancev, za je glasovalo 25, proti 44.</p>
               <p><stage xml:id="SDZ6-Redna-23-2014-03-28.stage13">(Za je glasovalo 25.)</stage> <stage xml:id="SDZ6-Redna-23-2014-03-28.stage14">(Proti 44.)</stage></p>
               <p>Ugotavljam, da amandma ni sprejet.</p>
               <p>Prehajamo k 40. členu in pod točko 1 odločamo o amandmaju Poslanske skupine Slovenske
               ljudske stranke k 40.členu. Tukaj vas opozarjam, če bo ta amandma sprejet, postane
               amandma pod točko 2 brezpredmeten.</p>
               <p>Glasujemo. Navzočih je 70 poslank in poslancev, za je glasovalo 28, proti 40.</p>
               <p><stage xml:id="SDZ6-Redna-23-2014-03-28.stage15">(Za je glasovalo 28.)</stage> <stage xml:id="SDZ6-Redna-23-2014-03-28.stage16">(Proti 40.)</stage></p>
               <p>Ugotavljam, da amandma ni sprejet.</p>
               <p>Pod točko 2 odločamo o amandmaju Poslanske skupine Slovenske demokratske stranke k
               40. členu.</p>
               <p>Obrazložitev glasu v imenu Poslanske skupine Slovenske demokratske stranke ima mag.
               Pogačnik.</p>
            </sp>
            <sp xml:id="SDZ6-Redna-23-2014-03-28.sp168">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo. Kolegice, kolegi!</p>
               <p>Slovenska demokratska stranka predlaga amandma k zakonu, in sicer v zvezi s članstvom
               v nadzornem svetu. Potrebno je poudariti, da obstoječi Zakon o Slovenskem državnem
               holdingu, ki ga sedanja koalicija zavestno ruši oziroma ga zaustavlja že več kot eno
               leto in pol, predvideva, da ima tudi tako imenovana opozicija enega predstavnika v
               nadzornem svetu. Pri tem je treba poudariti, da se spomnimo, da je sedanja
               predsednica Vlade Alenka Bratušek za umik referendumskih podpisov zahtevala tri
               predstavnike v nadzornem svetu. Mi sedaj predlagamo, da bi nadzorni svet imel vsaj
               dva predstavnika opozicije, ki bi bila imenovana na predlog Komisije za nadzor javnih
               financ. Treba je poudariti, da ta dva člana nadzornega sveta morata izpolnjevati iste
               pogoje, kot veljajo za vse ostale člane, in da tukaj ne igra vloge politika ampak
               strokovnost. Jaz upam, glede na razpravo v Državnem zboru, ko je tudi nekaj
               koalicijskih poslancev reklo, da bo ta naš amandma podprlo, da ga boste podprli.
               Treba se je zavedati, da je Vlada odgovorna za upravljanje državnega premoženja,
               državno premoženje pa ni premoženje Vlade. Ne vem, zakaj bi bil strah, da bi
               opozicija imela svojega predstavnika v nadzornem svetu. Jaz mislim, da bi s
               potrditvijo tega amandmaja lahko prišli do nekega konsenza, kajti treba se je
               zavedati, da je kvalitetno in učinkovito upravljanje državnega premoženja v interesu
               vseh državljank in državljanov Republike Slovenije. S tem bi bil narejen pomemben
               korak in jaz mislim, da se bo s tem tudi pokazala dvoličnost oziroma dvojna merila
               sedanje koalicije.</p>
            </sp>
            <sp xml:id="SDZ6-Redna-23-2014-03-28.sp169">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glasujemo. Navzočih je 71 poslank in poslancev, za je glasovalo 30, proti 40.</p>
               <p><stage xml:id="SDZ6-Redna-23-2014-03-28.stage17">(Za je glasovalo 30.)</stage> <stage xml:id="SDZ6-Redna-23-2014-03-28.stage18">(Proti 40.)</stage></p>
               <p>Ugotavljam, da amandma ni sprejet.</p>
               <p>Prehajamo k 41. členu in odločamo o amandmaju Poslanske skupine Slovenske demokratske
               stranke k 41.členu.</p>
               <p>Glasujemo. Navzočih je 71 poslank in poslancev, za je glasovalo 25 , proti 45.</p>
               <p><stage xml:id="SDZ6-Redna-23-2014-03-28.stage19">(Za je glasovalo 25.)</stage> <stage xml:id="SDZ6-Redna-23-2014-03-28.stage20">(Proti 45.)</stage></p>
               <p>Ugotavljam, da amandma ni sprejet.</p>
               <p>Prehajamo k 50.b členu. Odločamo o amandmaju Poslanske skupine Slovenske demokratske
               stranke k 50.b členu.</p>
               <p>Glasujemo. Navzočih je 71 poslank in poslancev, za je glasovalo 27, proti 42.</p>
               <p><stage xml:id="SDZ6-Redna-23-2014-03-28.stage21">(Za je glasovalo 27.)</stage> <stage xml:id="SDZ6-Redna-23-2014-03-28.stage22">(Proti 42.)</stage></p>
               <p>Ugotavljam, da amandma ni sprejet.</p>
               <p>Prehajamo k 51. členu in odločamo o amandmaju Poslanske skupine Slovenske
               demokratske stranke k 51. členu.</p>
               <p>Glasujemo. Navzočih je 70 poslank in poslancev, za je glasovalo 25, proti 44.</p>
               <p><stage xml:id="SDZ6-Redna-23-2014-03-28.stage23">(Za je glasovalo 25.)</stage> <stage xml:id="SDZ6-Redna-23-2014-03-28.stage24">(Proti 44.)</stage></p>
               <p>Ugotavljam, da amandma ni sprejet.</p>
               <p>Prehajamo k 52. členu in odločamo o amandmaju Poslanske skupine Slovenske
               demokratske stranke k 52. členu.</p>
               <p>Glasujemo. Navzočih je 71 poslank in poslancev, za je glasovalo 25, proti 45.</p>
               <p><stage xml:id="SDZ6-Redna-23-2014-03-28.stage25">(Za je glasovalo 25.)</stage> <stage xml:id="SDZ6-Redna-23-2014-03-28.stage26">(Proti 45.)</stage></p>
               <p>Ugotavljam, da amandma ni sprejet.</p>
               <p>Prehajamo k 54. členu in odločamo o amandmaju Poslanske skupine Slovenske
               demokratske stranke k 54. členu.</p>
               <p>Glasujemo. Navzočih je 71 poslank in poslancev, za je glasovalo 25, proti 45.</p>
               <p><stage xml:id="SDZ6-Redna-23-2014-03-28.stage27">(Za je glasovalo 25.)</stage> <stage xml:id="SDZ6-Redna-23-2014-03-28.stage28">(Proti 45.)</stage></p>
               <p>Ugotavljam, da amandma ni sprejet.</p>
               <p>Prehajamo k 56. členu in odločamo o amandmaju Poslanske skupine Slovenske
               demokratske stranke k 56. členu.</p>
               <p>Glasujemo. Navzočih je 71 poslank in poslancev, za 24, proti 45.</p>
               <p><stage xml:id="SDZ6-Redna-23-2014-03-28.stage29">(Za je glasovalo 24.)</stage> <stage xml:id="SDZ6-Redna-23-2014-03-28.stage30">(Proti 45.)</stage></p>
               <p>Ugotavljam, da amandma ni sprejet.</p>
               <p>Prehajamo k 59. členu in odločamo o amandmaju Poslanske skupine Slovenske
               demokratske stranke k 59. členu.</p>
               <p>Glasujemo. Navzočih je 70 poslank in poslancev, za je glasovalo 25, proti 44.</p>
               <p><stage xml:id="SDZ6-Redna-23-2014-03-28.stage31">(Za je glasovalo 25.)</stage> <stage xml:id="SDZ6-Redna-23-2014-03-28.stage32">(Proti 44.)</stage></p>
               <p>Ugotavljam, da amandma ni sprejet.</p>
               <p>Prehajamo k 64. členu in pod točko 1 odločamo o amandmaju Poslanske skupine
               Slovenske demokratske stranke k 64. členu.</p>
               <p>Glasujemo. Navzočih je 70 poslank in poslancev, za je glasovalo 24, proti 43.</p>
               <p><stage xml:id="SDZ6-Redna-23-2014-03-28.stage33">(Za je glasovalo 24.)</stage> <stage xml:id="SDZ6-Redna-23-2014-03-28.stage34">(Proti 43.)</stage></p>
               <p>Ugotavljam, da amandma ni sprejet.</p>
               <p>Pod točko 2 odločamo o amandmaju Poslanske skupine SLS k 64. členu.</p>
               <p>Obrazložitev glasu v imenu Poslanske skupine SLS ima gospod Jakob Presečnik.</p>
            </sp>
            <sp xml:id="SDZ6-Redna-23-2014-03-28.sp170">

               <speaker>JAKOB PRESEČNIK (PS SLS):</speaker>

               <p>Hvala lepa, gospod predsednik. Gospod državni sekretar, kolegice in kolegi!</p>
               <p>V Poslanski skupini SLS smo vložili tri amandmaje k spremembam tega zakona. Vsi
               trije se nanašajo na večjo vlogo Državnega zbora. Samo eden od teh, to je sestava
               nadzornega sveta, se posredno nanaša na vsaj minimalno vlogo opozicije v nadzornem
               svetu oziroma v zadevi, ki se je tiče ta zakon. Pri 64. členu enako kot v prejšnjih
               dveh pa predlagamo večjo vlogo Državnega zbora. Tudi jaz bom ponovil, kar je prejšnja
               predsednica Komisije za nadzor proračuna gospa Alenka Bratušek takrat izjavila, ko se
               je ta zakon sprejemal, da je še predvsem sporna sestava nadzornega sveta holdinga,
               saj kar sedem od devetih članov imenuje Vlada. Ponovno je govorila tudi o vseh
               ostalih členih, kjer se je zdelo, da rešitve niso bile prave. In ko predlagamo večjo
               vlogo Državnega zbora, enostavno ne razumemo, zakaj smo vsi za to, da Državni zbor
               nima dejansko nobene vloge. Zato predlagam, da vsaj pri tem 64. členu v drugem
               odstavku določimo, da SDH četrtletno poroča o upravljanju Vladi in odboru Državnega
               zbora, pristojnemu za finance. Kot rečeno, da četrtletno poročilo predloži ustreznemu
               odboru Državnega zbora.</p>
               <p>Predlagam, da ta amandma podpremo. Hvala lepa.</p>
            </sp>
            <sp xml:id="SDZ6-Redna-23-2014-03-28.sp171">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu ima mag. Ivan Vogrin.</p>
            </sp>
            <sp xml:id="SDZ6-Redna-23-2014-03-28.sp172">

               <speaker>MAG. IVAN VOGRIN (NeP):</speaker>

               <p>Hvala lepa, gospod predsednik. Spoštovani kolegi in kolegice!</p>
               <p>Jaz sem bil v delovni skupini, ki je takrat, ko je bil minister za finance dr. Janez
               Šušteršič, pripravljala zakon. Takrat je prejšnja vlada predlagala devet članov
               nadzornega odbora, od tega bi naj dva imela opozicija in sedem pozicija. Mi smo si
               takrat skupaj z zdajšnjo predsednico Vlade prizadevali, da bi štiri imela opozicija
               in pet pozicija, kar bi bilo dokaj uravnoteženo, vendar še vedno vlada oziroma
               pozicija sprejme vse, kar želi. Potem se je zgodila pobuda za referendum in odločba
               Ustavnega sodišča, ki ni dovolil. Ampak jaz se sedaj sprašujem, vsi amandmaji, ki so
               danes predlagani, so v tej smeri in so smiselni. Kaj se dogaja z nami? Ali res nočemo
               nobene kontrole, pa čeprav je koristna? Jaz bom ta amandma podprl, ampak me resnično
               čudi, da se lahko tako spremenimo iz enega v drugo leto, in če smo prej zagovarjali,
               da bi vendarle opozicija morala imeti kontrolo, Državni zbor vlogo, danes pa to ni
               potrebno. Ne vem, čez pol leta, leto, dve leti bo spet druga vlada. Kaj bomo spet
               delali? Jaz ne vidim smisla v takem početju. Resnično ne. To je dober primer
               neustreznega dela Državnega zbora. Hvala lepa.</p>
            </sp>
            <sp xml:id="SDZ6-Redna-23-2014-03-28.sp173">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Glasujemo. Navzočih je 70 poslank in poslancev, za je glasovalo 30, proti 37.</p>
               <p><stage xml:id="SDZ6-Redna-23-2014-03-28.stage35">(Za je glasovalo 30.)</stage> <stage xml:id="SDZ6-Redna-23-2014-03-28.stage36">(Proti 37.)</stage></p>
               <p>Ugotavljam, da amandma ni sprejet.</p>
               <p>Prehajamo k 71. členu in odločamo o amandmaju Poslanske skupine Slovenske
               demokratske stranke k 71. členu.</p>
               <p>Glasujemo. Navzočih je 71 poslank in poslancev, za je glasovalo 25, proti 45.</p>
               <p><stage xml:id="SDZ6-Redna-23-2014-03-28.stage37">(Za je glasovalo 25.)</stage> <stage xml:id="SDZ6-Redna-23-2014-03-28.stage38">(Proti 45.)</stage></p>
               <p>Ugotavljam, da amandma ni sprejet.</p>
               <p>Prehajamo k 83. členu in odločamo o amandmaju Poslanske skupine Slovenske
               demokratske stranke k 83. členu.</p>
               <p>Glasujemo. Navzočih je 70 poslank in poslancev, za je glasovalo 27, proti 41.</p>
               <p><stage xml:id="SDZ6-Redna-23-2014-03-28.stage39">(Za je glasovalo 27.)</stage> <stage xml:id="SDZ6-Redna-23-2014-03-28.stage40">(Proti 41.)</stage></p>
               <p>Ugotavljam, da amandma ni sprejet.</p>
               <p>Prehajamo k 84. členu in odločamo o amandmaju Poslanske skupine Slovenske
               demokratske stranke k 84. členu.</p>
               <p>Glasujemo. Navzočih je 71 poslank in poslancev, za je glasovalo 28, proti 42.</p>
               <p><stage xml:id="SDZ6-Redna-23-2014-03-28.stage41">(Za je glasovalo 28.)</stage> <stage xml:id="SDZ6-Redna-23-2014-03-28.stage42">(Proti 42.)</stage></p>
               <p>Ugotavljam, da amandma ni sprejet.</p>
               <p>S tem smo zaključili z odločanjem o amandmajih in s tem tudi zaključujem drugo
               obravnavo predloga zakona.</p>
               <p>Ker v drugi obravnavi amandmaji k dopolnjenemu predlogu zakona niso bili sprejeti,
               prehajamo na <title xml:id="SDZ6-Redna-23-2014-03-28.title6">tretjo obravnavo</title> predloga zakona.</p>
               <p>V zvezi z usklajenostjo dajem besedo predstavniku Vlade.</p>
               <p>Mag. Mavko, izvolite.</p>
            </sp>
            <sp xml:id="SDZ6-Redna-23-2014-03-28.sp174">

               <speaker>MAG. MITJA MAVKO:</speaker>

               <p>Hvala lepa za besedo, gospod predsednik.</p>
               <p>Mi bi želeli pojasniti, da je zaradi sprejetja amandmaja k 71. členu zakona na seji
               matičnega delovnega telesa treba ustrezno popraviti tudi 72. člen zakona, in sicer če
               71. člen zakona ureja prekrške fizičnih oseb, se 72. člen nanaša na prekrške pravnih
               oseb, in to bi bilo treba ustrezno sankcionirati. Hvala.</p>
            </sp>
            <sp xml:id="SDZ6-Redna-23-2014-03-28.sp175">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Ker je Vlada opozorila, da je po končani tretji obravnavi predlog zakona neusklajen,
               bo pripravljen uskladitveni amandma, zato prekinjam to točko dnevnega reda zaradi
               priprave in tudi objave uskladitvenega amandmaja na e-klopi.</p>
               <p>Državni zbor ocenjuje, da bo za predložitev uskladitvenega amandmaja potreboval 20
               minut. Tako prekinjam sejo in jo nadaljujemo ob 16. uri in 10 minut. Hvala.</p>
               <stage xml:id="SDZ6-Redna-23-2014-03-28.stage43">(Seja je bila prekinjena ob 15.52 in se je nadaljevala ob 16.10.)</stage>
            </sp>
            <sp xml:id="SDZ6-Redna-23-2014-03-28.sp176">

               <speaker>PREDSEDNIK JANKO VEBER:</speaker>

               <p>Spoštovane poslanke in poslanci, gospe in gospodje! <title xml:id="SDZ6-Redna-23-2014-03-28.title7">Nadaljujemo s prekinjeno 11. točko dnevnega reda, to je s tretjo obravnavo Predloga zakona o Slovenskem
                  državnem holdingu v okviru rednega postopka.</title>
               </p>
               <p>O uskladitvenem amandmaju dajem besedo predstavniku Vlade, če ga želi detajlneje
               predstaviti. Ne želi.</p>
               <p>Sprašujem, če želijo razpravljati o uskladitvenem amandmaju poslanke in poslanci.
               Ugotavljam, da ne, zato zaključujem razpravo. Prehajamo na odločanje o uskladitvenem
               amandmaju.</p>
               <p>Glasujemo. Navzočih je 49 poslank in poslancev, za je glasovalo 43, proti 5.</p>
               <p><stage xml:id="SDZ6-Redna-23-2014-03-28.stage44">(Za je glasovalo 43.)</stage> <stage xml:id="SDZ6-Redna-23-2014-03-28.stage45">(Proti 5.)</stage></p>
               <p>Ugotavljam, da je uskladitveni amandma sprejet.</p>
               <p>Prehajamo še na odločanje o predlogu zakona v celoti.</p>
               <p>Gospod Marko Pogačnik ima obrazložitev glasu v imenu Poslanske skupine Slovenske
               demokratske stranke.</p>
            </sp>
            <sp xml:id="SDZ6-Redna-23-2014-03-28.sp177">

               <speaker>MAG. MARKO POGAČNIK (PS SDS):</speaker>

               <p>Predsednik, hvala za besedo.</p>
               <p>V Slovenski demokratski stranki bomo nasprotovali predlaganemu zakonu. Ocenjujemo,
               da je obstoječi zakon bistveno boljši in da je rezultat tega predlaganega zakona
               zgolj politično kupčkanje koalicijskih strank in da ta zakon ne bo zagotovil
               učinkovitejšega, transparentnejšega in pa boljšega upravljanja državnega premoženja.
               Pri tem zakonu so se še enkrat pokazala dvoličnost in pa dvojna merila koalicijskih
               strank, tukaj mislimo predvsem tudi na predsednico vlade Alenko Bratušek.</p>
               <p>Seveda se je treba zavedati, da vlada nosi odgovornost za opravljanje državnega
               premoženja, ni pa to premoženje vlade. Glede na dosedanje izkušnje s to koalicijo, ki
               deluje kot glasovalni stroj, ne posluša predlogov opozicije, ne posluša predlogov
               strokovne javnosti, bomo glasovali proti temu zakonu.</p>
            </sp>
            <sp xml:id="SDZ6-Redna-23-2014-03-28.sp178">

               <speaker>PREDSEDNIK JANKO VEBER:</speaker>

               <p>Havla.</p>
               <p>Obrazložitev glasu ima mag. Ivan Vogrin.</p>
            </sp>
            <sp xml:id="SDZ6-Redna-23-2014-03-28.sp179">

               <speaker>MAG. IVAN VOGRIN (NeP):</speaker>

               <p>Hvala lepa, gospod predsednik.</p>
               <p>Jaz bi vseeno želel obrazložiti svoj glas. Jaz bom glasoval proti zakonu in bom
               povedal zakaj. Poglejte, jaz mislim, da je temelj in poslanstvo parlamenta, da
               sprejema dobre zakone, zakone, ki omogočajo gospodarstvu dobro delovanje in
               vzpostavljajo pravične odnose v družbi. Ta zakon je daleč od tega. Jaz menim, da bi
               dvajsetletno neuspešno delo moralo biti dovolj dober poduk, da bi mi začeli
               sodelovati, da bi vendarle vsakokratna pozicija poslušala predloge opozicije. Dobre
               predloge, konstruktivne predloge, ki vnašajo kontrolo. Ta zakon prepušča vse v
               popolno pristojnost vsakokratne vlade, pa to je vseeno zdajšnje, prejšnje, bodoče in
               tako dalje. To je narobe.</p>
               <p>Prej sem šel skozi ta podhod Maximarketa. Igrala je zanimiva pesem Hej brigade
               hitite, preženite požigalce slovenskih domov. Ali se nam ne zdi, da mi pravzaprav z
               vsakim zakonom nekaj domov požgemo, nekaj pa napravimo zelo bogatih ljudi? Bojim se,
               da je ta zakon popolnoma enak kot pretekli, ki niso Slovenije uvrstili na zemljevid
               uspešnih držav.</p>
               <p>Jaz mislim, da si ta zakon ne zasluži podpore in da bi moral biti drugačen. Hvala
               lepa.</p>
            </sp>
            <sp xml:id="SDZ6-Redna-23-2014-03-28.sp180">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu ima gospod Jožef Horvat v imenu Poslanske skupine Nova Slovenija.
           </p>
            </sp>
            <sp xml:id="SDZ6-Redna-23-2014-03-28.sp181">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik.</p>
               <p>Ta trenutek je sicer naše nasprotovanje temu zakonu irelevantno, je nepomembno. V
               bistvu ne gre za holding, gre za AUKN 2, ampak tudi to je zdaj irelevantno. Koalicija
               je dejansko eliminirala opozicijo. Pa tudi to je irelevantno, ker danes smo mi
               opozicija, jutri bo opozicija nekdo drug. Nikoli pa ne bom pozabil besed ministra za
               finance, dr. Čuferja, ko je prišel opoziciji razlagat ta predlog zakona in na koncu
               sam povedal, da bi pravzaprav rajši nadaljeval z našim zakonom, ki je bil sprejet
               tukaj v Državnem zboru konec leta 2012. Ampak tudi to je sedaj irelevantno. Ampak jaz
               bom med prvimi, kolegice in kolegi, ki bo vam, koalicijskim poslancem in vladi
               stisnil roko in čestital, če boste uspeli, to se bo videlo kmalu, zelo kmalu, če
               boste uspeli narediti tektonski premik v razmisleku in za upravljanje tega državnega
               premoženja povabiti najboljše menedžerje na svetu.</p>
               <p>Vem, še enkrat vem, da se k temu nekako nagiba tudi predsednica vlade, če ji to
               drugi koalicijski prvaki ne bodo onemogočili, ali pa je to zgolj teater. Šele takrat
               bom verjel, da bo s slovenskim državnim premoženjem upravljano boljše kot doslej v
               vsej tej poosamosvojitveni zgodovini. In šele takrat bom imel nekaj upanja, da bo
               tudi v Slovenijo prišel tuj kapital. Približno 5 milijard evrov ta trenutek potrebuje
               slovensko gospodarstvo, da se zažene, da pridelamo novih 60 tisoč delovnih mest.
               Saldo je 60 tisoč. Morda jih bo potrebnih 100 tisoč, če se bo 40 tisoč novih, praznih
               delovnih mest z raznimi stečaji ustvarilo. Kmalu se bo videlo, ali razume vladajoča
               koalicija, da gre za upravljanje državnega premoženja, ki je v lasti vseh državljank
               in državljanov, vseh 2 milijona in 54 tisoč, kolikor nas je, in ne samo v lasti teh
               nekaj poslank in poslancev, teh nekaj ministric in ministrov. Hvala lepa.</p>
            </sp>
            <sp xml:id="SDZ6-Redna-23-2014-03-28.sp182">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Obrazložitev glasu v imenu Poslanske skupine Slovenske ljudske stranke ima gospod
               Jaka Presečnik.</p>
            </sp>
            <sp xml:id="SDZ6-Redna-23-2014-03-28.sp183">

               <speaker>JAKOB PRESEČNIK (PS SLS):</speaker>

               <p>Hvala lepa za besedo, gospod predsednik.</p>
               <p>Jaz sem že prej pri obrazložitvi enega od predloga amandmajev govoril o tem, da žal
               eliminiramo ne samo Državni zbor kot inštitucijo ampak eliminiramo nadzor, nadzor nad
               upravljanjem z državnim premoženjem. In to se mi zdi izredno škoda. Prilika zagotovo
               je bila, da ta nadzor omogočimo.</p>
               <p>Glede na to, da ste v koaliciji dejansko povozili vse te predloge amandmajev, kjer bi
               to na vsaj na nek blag način razrešili oziroma ta nadzor zagotovili, bom glasoval
               proti temu zakonu. Hvala lepa.</p>
            </sp>
            <sp xml:id="SDZ6-Redna-23-2014-03-28.sp184">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo obrazložiti? V imenu poslanskih skupin ni več interesa, zato prehajamo na
               obrazložitev glasu v lastnem imenu.</p>
               <p>Glas bo obrazložil magister Šircelj.</p>
            </sp>
            <sp xml:id="SDZ6-Redna-23-2014-03-28.sp185">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik. Spoštovani poslanke in poslanci, državni
               sekretar!</p>
               <p>Jaz bom glasoval proti temu zakonu in razloga sta dva. Tisti, ki je danes
               najpomembnejši, je, da je koalicija zavrnila popolnoma vse dobronamerne predloge in
               amandmaje opozicije, tako Slovenske ljudske stranke, Nove Slovenije, Slovenske
               demokratske stranke. To pomeni, da ste si vzeli v roke premoženje vseh državljanov in
               državljank, da ga boste pač uspešno upravljali. Navsezadnje je bila takšna rešitev in
               takšen način delovanja te koalicije je bil razviden tudi včeraj predvčerajšnjim,
               nekaj mesecev nazaj, nekaj tednov nazaj in Ustavno sodišče je bilo tisto, ki je
               presodilo, ali je to prav, da se dobronamerni predlogi enostavno zavračajo zaradi
               enostavne koalicijske discipline. Vi enostavno zaradi tega, da ste disciplinirani
               koalicijsko, strankarsko zavračate vse dobre predloge. In to je slabo za demokracijo
               v Sloveniji, slabo za ta državni zbor, slabo za kakršnekoli pozitivne rešitve in za
               razvoj te države. Ne delujete državotvorno. In ker ne delujete državotvorno, delate
               tudi protiustavno. To je prvi razlog in najpomembnejši razlog. Drugi razlog je ta, da
               ste rešitve, ki so bile že enkrat narejene, izničili, ker je že prejšnja vlada
               predlagala zakon, prejšnja vlada je predlagala tudi rešitve glede privatizacije, tudi
               glede delovanja holdinga, in to ste enostavno izničili, postavili na novo. Jaz
               mislim, da ta holding ne bo začel delovati do sredine naslednjega leta in … <stage xml:id="SDZ6-Redna-23-2014-03-28.stage46">/ izklop
               mikrofona/</stage></p>
            </sp>
            <sp xml:id="SDZ6-Redna-23-2014-03-28.sp186">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo obrazložiti glas? Več vas je, zato predlagam, da se prijavite k prijavi
               za obrazložitev glasu. 
                   Besedo ima gospod Srečko Meh. 
               
           </p>
            </sp>
            <sp xml:id="SDZ6-Redna-23-2014-03-28.sp187">

               <speaker>SREČKO MEH (PS SD):</speaker>

               <p>Pravzaprav protestiram proti temu, da nekdo reče tukaj v tej državi, da koalicija
               dela protiustavno. Če delam po svoji vesti in sprejemam v dobri veri, da so zakoni
               takšni, kot morajo biti, in naredim vse za to, da bi bilo državljankam in državljanom
               boljše, potem odločno protestiram, gospod predsednik, da se to govori tukaj v tem
               državnem zboru, ker na ta način nenehno govorimo o nečem, kar ni res. Zelo na glas
               govorimo o korupciji, pa ne povemo, kdo je. Govorimo o ustavnosti in neustavnosti,
               namesto da bi govorili o tem, da je treba sprejeti zakon in da imamo pravico odločiti
               tako, kot smo odločili. Ne pa da mi zdaj nekdo tukaj govori, da bom zato, ker bom
               glasoval …</p>
            </sp>
            <sp xml:id="SDZ6-Redna-23-2014-03-28.sp188">

               <speaker>PREDSEDNIK JANKO VEBER:</speaker>

               <p>Gospod Meh, v fazi obrazložitve glasu niso dovoljene polemike.</p>
            </sp>
            <sp xml:id="SDZ6-Redna-23-2014-03-28.sp189">

               <speaker>SREČKO MEH (PS SD):</speaker>

               <p>Glasoval bom za državni holding in s tem tudi prevzel vse svoje obveznosti, ne da mi
               kdo očita ustavnost ali neustavnost. Tako kot bi jaz rekel, da tisti, ki ne bo podprl
               tega državnega holdinga, dela neustavno. Ne, ne more. Hvala lepa.</p>
            </sp>
            <sp xml:id="SDZ6-Redna-23-2014-03-28.sp190">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima Marija Plevčak.</p>
            </sp>
            <sp xml:id="SDZ6-Redna-23-2014-03-28.sp191">

               <speaker>MARIJA PLEVČAK (PS DeSUS):</speaker>

               <p>Hvala za besedo.</p>
               <p>Moram povedati, da bom zakon podprla, vendar mi je žal, da prejšnjega zakona nismo
               začeli izvajati. To sem že povedala večkrat tudi v svoji predstavitvi. Kaj je pri nas
               narobe? Ne bom pristala na prodajo vsega državnega premoženja, tako kot se
               predvideva. Moj glas ne bo povsod za, to je prvo, kar hočem povedati. Drugo, kar je.
               Problem ni v državnem premoženju. Problem je v ljudeh, v tistih, ki so tam
               nastavljeni, in pa v politiki, ki se zraven meša. Gospodarstveniki znajo delati.
               Marsikateri so nam to dokazali, zato me v to ne boste prepričali. Tretje, kar je, ko
               pravite, najboljši svetovni menedžerji. Poglejmo si Družbo za upravljanje terjatev
               bank. Veliko jih plačujemo, rezultata še jaz nisem videla. In zaradi tega me te
               stvari ne bodo prepričale.</p>
               <p>Bom pa vseeno zakon podprla. Verjetno bo pa potreben še marsikakšnih dopolnil in pa
               sprotnih prilagajanj, da bodo zadeve stekle tako, kot je treba. Gospodarstvo moramo
               obdržati in delati za to, da bomo od tega nekaj imeli. Zato imamo premoženje. Enako
               kot v svojem zasebnem lastništvu.</p>
            </sp>
            <sp xml:id="SDZ6-Redna-23-2014-03-28.sp192">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Glasujemo o zakonu. Navzočih je 60 poslank in poslancev, za je glasovalo 42, proti
               17.</p>
               <p><stage xml:id="SDZ6-Redna-23-2014-03-28.stage47">(Za je glasovalo 42.)</stage> <stage xml:id="SDZ6-Redna-23-2014-03-28.stage48">(Proti 17.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prekinjam 23. sejo Državnega zbora, ki jo bomo nadaljevali v ponedeljek, 31. 3.
               2014, ob 9. uri.</p>
               <p>Hvala in nasvidenje do ponedeljka! <stage xml:id="SDZ6-Redna-23-2014-03-28.stage49">(SEJA JE BILA PREKINJENA 28. MARCA 2014 OB
                  16.27.)</stage>
               </p>
            </sp>
         </div>
      </body>
   </text>
</TEI>