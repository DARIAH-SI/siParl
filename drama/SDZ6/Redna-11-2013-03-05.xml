<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Redna-11-2013-03-05">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|FFA327527034EFBDC1257B4B0038CBA9</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=FFA327527034EFBDC1257B4B0038CBA9</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-11-2013-03-05.DZ" n="11">
               <name>Redna</name>
               <date when="2013-03-05"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-11-2013-03-05.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 11. seje</stage>
            <stage type="chairman">Sejo so vodili predsednik Državnega zbora Janko Veber ter podpredsedniki Renata
            Brunskole, Jakob Presečnik in Romana Tomc.</stage>
            <stage type="time">Seja se je začela ob 10.30.</stage>


            <sp xml:id="SDZ6-Redna-11-2013-03-05.sp1">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjamo z nadaljevanjem 11. seje Državnega zbora. Obveščen sem, da se današnje seje
               ne more udeležiti naslednji poslanec, in sicer mag. Dejan Židan. Še enkrat vse
               prisotne lepo pozdravljam.</p>
               <p>Prehajamo na <title>5. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH OBRTNEGA ZAKONA V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavniku Vlade, če želi besedo. Želi.</p>
               <p>Besedo dajem mag. Radovanu Žerjavu, ministru za gospodarski razvoj in tehnologijo, ki
               opravlja tekoče posle.</p>
            </sp>
            <sp xml:id="SDZ6-Redna-11-2013-03-05.sp2">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovane poslanke in poslanci!</p>
               <p>Pred vami je kot rečeno Predlog zakona o spremembah in dopolnitvah Obrtnega zakona,
               katerega bistvena sprememba je odprava obveznega članskega prispevka v
               Obrtno-podjetniški zbornici Slovenije. Podlaga za takšno spremembo predstavlja zadeva
               dosedanjih koalicijskih partnerjev, da bodo sprejeli rešitve, s katerimi bo članstvo
               v Obrtno-podjetniški zbornici Slovenije prostovoljno, razen v primeru, da se ti člani
               zbornice z referendumom na ravni povezovanja v zbornico odločijo za obvezno članstvo.
               Kot veste, je bil opravljen posvetovalni referendum v Obrtno-podjetniški zbornici
               Slovenije, kjer se je 69,3 % volilnih udeležencev odločilo za prostovoljno obliko
               članstva. Takšen rezultat je eden od vodilnih razlogov za pristop k spremembam
               obrtnega zakona z namenom odpraviti določbe, ki se nanašajo na obvezno članstvo v
               Obrtno-podjetniški zbornici Slovenije.</p>
               <p>Poglavitne rešitve predloga zakona so, ko sem dejal, odprava obveznega članstva v
               Obrtno-podjetniški zbornici Slovenije, pri čemer je izstop članov mogoč v roku šestih
               mesecev po uveljavitvi zakona. Torej obstaja eno prehodno obdobje. Obrtna zbornica
               ostaja pravna oseba javnega prava, reprezentativni predstavnik obrti ter nadaljuje z
               izvajanjem določenih javnih pooblastil, sprememba pristopa obrtne dejavnosti, ki
               ločuje obrtne dejavnosti za opravljanje katerih je potrebna ustrezna poklicna
               usposobljenost ter druge obrtne dejavnosti, ki jih bo obrtna zbornica v soglasju z
               ministrom, pristojnim za obrt, objavila na svoji spletni strani s tako imenovano
               indikativno listo dejavnosti, ki se običajno opravljajo na obrtni način.</p>
               <p>Naslednja rešitev. Dodatni pogoji za opredelitev opravljanja dejavnosti na obrtni
               način. Prvič, da je osebni angažma v proizvodnji, izvajanju storitev ali pri vodenju
               podjetja prevladujoč. Drugič, subjekt nima organiziranih posameznih poslovnih funkcij
               kot zaokrožene faze poslovnega procesa. In tretjič, je ne opravlja gospodarski
               subjekt, ki se v skladu z zakonom, ki ureja gospodarske družbe, razvršča med srednje
               in velike družbe. Obrtna zbornica dobi tudi dodatna javna pooblastila, kot so uvedba
               prijave fizičnih in pravnih oseb, ki čezmejno opravljajo regulirane in neregulirane
               obrtne dejavnosti, kot denimo uvedbo izdaje dovoljenja za čezmejno opravljanje
               obrtnih dejavnosti, ki lahko pomenijo resno tveganje za javno varnost ali javno
               zdravje, kot je na primer ureditev postopka priznavanja poklicnih kvalifikacij za
               nosilce obrtnih dejavnosti in izdaja tako imenovanih EU-potrdil.</p>
               <p>Nadaljnja rešitev. Določena javna pooblastila lahko minister, pristojen za obrt, na
               podlagi javnega razpisa podeli tudi reprezentativni gospodarski zbornici za njene
               člane. In tako naprej, lahko bi še našteval. Naj povem, da je ministrstvo omenjeni
               obrtni zakon v vladno medresorsko usklajevanje poslalo 22. avgusta, torej lani
               poleti. Predlog zakona je bil posredovan v obravnavo na Vlado 17. septembra lanskega
               leta ki je ta zakon obravnavala 11. oktobra in da je 17. oktobra zakon prišel v
               Državni zbor. Vse od 17. oktobra je zakon s takšnimi ali drugačnimi proceduralnimi
               zapleti tukaj v Državnem zboru, tako da človek preprosto dobi občutek, da ni posebne
               politične volje, da se ta namera, ki je bila izražena, tudi uveljavi.</p>
               <p>Na ministrstvu zakon, kot smo ga pripravili, podpiramo. Upam, da bo danes dobil tudi
               ustrezno podporo. Hvala lepa.</p>
            </sp>
            <sp xml:id="SDZ6-Redna-11-2013-03-05.sp3">

               <speaker>PREDSEDNIK JANKO VEBER:</speaker>

               <p>Hvala tudi vam za uvodno predstavitev.</p>
               <p>Predlog zakona je obravnaval Odbor za gospodarstvo kot matično delovno telo. Za
               predstavitev poročila odbora dajem besedo predsedniku gospodu Matjažu Hanu.</p>
            </sp>
            <sp xml:id="SDZ6-Redna-11-2013-03-05.sp4">

               <speaker>MATJAŽ HAN (PS SD):</speaker>

               <p>Hvala lepa, spoštovani predsednik. Spoštovani minister z ekipo, kolegice in
               kolegi!</p>
               <p>Odbor za gospodarstvo je na 7. seji 13. februarja kot matično delovno telo obravnaval
               omenjeni predlog zakona. Odboru je bilo posredovano tudi mnenje Zakonodajno-pravne
               službe, v katerem je služba podala nekatere splošne pripombe glede sistemske
               umestitve Obrtno-podjetniške zbornice med osebe javnega prava. Podala je tudi
               konkretne pripombe k posameznim členom. Odbor je bil seznanjen tudi s predlogi
               amandmajev Trgovinske zbornice Slovenije, z mnenjem Državnega sveta in s predlogi
               amandmajev Obrtno-podjetniške zbornice. Amandmaje k predlogu zakona so vložile
               poslanske skupine SDS, SLS, DeSUS in Nova Slovenija, in sicer k 2., 4., 6., 11., 12.,
               13., 14., 16., 19., 22., 26., 27., 29., 32. členu ter novemu 32a. členu. Na seji je
               predstavnica Zakonodajno-pravne službe izpostavila pripombe iz pisnega mnenja službe
               glede sistemske umestitve Obrtno-podjetniške zbornice med osebe javnega prava. Kot
               sem že dejal, glede konkretnih pripomb k posameznim členom pa je pojasnila, da so z
               vloženimi amandmaji v večji meri tudi upoštevane. V razpravi je sodelovala tudi
               predsednica Komisije Državnega sveta za gospodarstvo, obrt, turizem in finance, ki je
               pojasnila, da komisija predlog zakona sicer podpira, vendar svojo podporo pogojuje z
               vključitvijo določenih pripomb v njegovo besedilo. Na seji pa sta sodelovala tudi
               predsednik upravnega odbora in predsednik Obrtno-podjetniške zbornice, ki sta
               izrazila nasprotovanje predlaganemu zakonu zlasti z vidika ukinitve obveznega
               članstva v Obrtno-podjetniški zbornici. V razpravi je bilo več pozornosti namenjeno
               2. členu, in sicer je bilo s strani Gospodarske zbornice Slovenije izraženo mnenje,
               da vloženi amandma SDS, SLS, DeSUS in Nove Slovenije k temu členu ni skladen z
               evropskim pravnim redom. Glede tega je predstavnica Zakonodajno-pravne službe
               pojasnila, da je pristojnost službe presoja o predlaganih zakonih z vidika skladnosti
               z ustavo, pravnim sistemom in zakonodajnotehničnega vidika, ne pa presoja skladnosti
               z evropskim pravnim redom. Ta je namreč na strani predlagatelja. Predstavnica službe
               je pojasnila, da se z vloženim amandmajem širi uporaba spremenjene ureditve tudi na
               neregulirane dejavnosti in da je zato predlog za amandmaje odbora, ki jih je
               predložila Gospodarska zbornica Slovenije, ustreznejši.</p>
               <p>V nadaljevanju je odbor glasoval o vloženem amandmaju poslanskih skupin bivše
               koalicije in ga tudi sprejel, zato je predlog za amandma odbora Gospodarske zbornice
               Slovenije postal brezpredmeten. V okviru razprave k 23. členu pa sta bila na seji k
               temu členu podana predlog amandmaja bivše koalicije ter predlog za amandma odbora
               poslanca Branka Ficka. Glede slednjega je predlagatelj poudaril, da bi morali o
               premoženju Obrtne-podjetniške zbornice odločati obrtniki sami. Državni sekretar na
               Ministrstvu za gospodarstvu pa je pojasnil, da so Obrtno-podjetniška zbornica in
               območne obrtno-podjetniške zbornice osebe javnega prava, zato je tudi njihovo
               premoženje javno in z njim ni možno prosto razpolagati. Pojasnil je, da ministrstvo
               podpira predlog amandmaja odbora, sedaj se opravičujem še enkrat, bivše koalicije, ki
               opredeljuje, da se v primeru prenehanja delovanja območne obrtno-podjetniške zbornice
               premoženje lahko prenese na druge območne obrtno-podjetniško zbornico, na
               Obrtno-podjetniško zbornico ali na lokalno skupnost, pri tem pa se premoženje lahko
               uporabi zgolj za namen podpore obrti in podjetništva.</p>
               <p>Odbor je glasoval o predlogu za amandma odbora poslanca Branka Ficka in ga ni
               sprejel. Glasoval je še o predlogu za amandma odbora bivše koalicije in jih je
               sprejel. Odbor je obravnaval amandmaje poslanskih skupin bivše koalicije k 2., 4.,
               6., 11., 12., 13., 14., 16., 19., 22., 26., 27., 29. in 32. členu in tudi vse te
               amandmaje sprejel. Odbor je glasoval še o vseh členih predloga zakona in jih je tudi
               sprejel.</p>
               <p>Glede na sprejete amandmaje je pripravljeno besedilo dopolnjenega predloga zakona, ki
               je tudi sestavni del poročila odbora. Hvala.</p>
            </sp>
            <sp xml:id="SDZ6-Redna-11-2013-03-05.sp5">

               <speaker>PREDSEDNIK JANKO VEBER:</speaker>

               <p>Hvala tudi vam za predstavitev poročila odbora.</p>
               <p>Ker je zbor na 8. seji opravil splošno razpravo o predlogu zakona, predstavitev
               stališč poslanskih skupin ni možna. Tako prehajamo na razpravo o členih in vloženih
               amandmajih, ki jih bomo opravili na podlagi pregleda vloženih amandmajev z dne 4. 3.
               2013. Prehajamo na obravnavo k 14., 19., in 34.a členu ter amandmajev Poslanske
               skupine Socialnih demokratov k tem členom. Glede na to, da so amandmaji vsebinsko
               povezani, bomo o njih razpravljali skupaj. Dajem v razpravo 14., 19., in 34a. člen
               ter amandmaje Poslanske skupine Socialnih demokratov k tem členom.</p>
               <p>Odpiram možnost prijave za razpravo. Hvala. Besedo dajem gospodu Radu Likarju.</p>
            </sp>
            <sp xml:id="SDZ6-Redna-11-2013-03-05.sp6">

               <speaker>RADO LIKAR (PS SDS):</speaker>

               <p>Hvala lepa za besedo, gospod predsednik. Spoštovani vsi prisotni, lep pozdrav!</p>
               <p>Amandmaja k 14. členu kakor tudi k ostalih amandmajev, ki jih predlaga SD in so
               vsebinsko med seboj povezani, ne bom podprl, ker so v popolnem nasprotju z rešitvami
               oziroma ciliji, ki jih je zasledoval predlog obrtnega zakona, predvsem pa v nasprotju
               z referendumsko odločitvijo večine podjetnikov, ki so lansko leto na referendumu
               izkazali voljo za prostovoljno članstvo. Eden od ciljev in namenom novele obrtnega
               zakona je bila torej ukinitev dosedanjega obveznega članstva in uvedba prostovoljnega
               članstva. Tudi vodilo Vladi Republike Slovenije, da pristopi k spremembam obrtnega
               zakona, je bila prav zahteva in referendumska odločitev obrtnikov, ki so se odločili
               za prostovoljno članstvo. Prav nobenega vzroka ne vidim, da bi politika pa tudi
               poslanci Državnega zbora in tudi vodstvo Obrtno-podjetniške zbornice ignorirali to
               referendumsko voljo obrtnikov, saj mislim, da je načelo prostovoljnega združevanja
               eno od načel, ki jih je politika dolžna spoštovati. Res je tudi, da je na matičnem
               delovnem telesu s strani vodstva bilo podano stališče, da je prostovoljno članstvo v
               Obrtno-podjetniški zbornici škodljivo za slovensko obrt in za gospodarstvo na sploh v
               Sloveniji, vendar sam tega ne vidim v takšni luči, saj se sam osebno pa tudi tudi
               stališče naše stranke je, da se je treba zavzemati za oblike prostovoljnega članstva
               v vseh podobnih asociacijah. Jaz sem prepričan, da je obvezno članstvo v zbornicah in
               podobnih asociacijah neke vrste potuha za tiste, ki pridobivajo sredstva, predpisana
               z zakonom, tisti, ki jih prispeva, pa večinoma ali velikokrat na to nima kakšnega
               posebnega vpliva. Kot primer lahko navedem tudi obvezno članstvo recimo v
               Kmetijsko-gozdarski zbornici. Nekdo ima v lasti hektar, dva hektarja travnikov in
               avtomatsko postane član, se pravi obvezen član zbornice, čeprav se v bistvu s
               kmetijsko dejavnostjo sploh ne ukvarja in se tudi ne poslužuje njenih storitev.
               Plačana članarina zbornici tako pomeni neke vrste davek, ker od tega, kot rečeno,
               nima nobenih koristi. Se pa strinjam na drugi strani, da so zbornice, tako
               Obrtno-podjetniška kot tudi ostale, potrebne in prepričan sem, da so tisti, ki se
               dejansko ukvarjajo z dejavnostjo, še kako zainteresirani, da so njeni člani. Morajo
               pa v teh zbornicah, v teh povezavah čutiti neko varnost oziroma neko lažjo pot, da
               bodo lahko uresničili te svoje interese v poslovnem okolju.</p>
               <p>Predlagatelj navaja o amandmaju k 14. členu, da je Obrtno-podjetniška zbornica oseba
               javnega prava, ki ima po zakonu podeljena javna pooblastila zaradi izvrševanja
               določenih nalog v javnem interesu in da je zato nujno, da ima polno reprezentativnost
               preko obveznega članstva in tako tudi stabilen vir financiranja z zakonsko določenim
               članskim prispevkom. Sam sem prepričan, če bo zbornica delala v korist članov, ne bo
               imela prav nobenih problemov niti s številom članstva in posledično tudi ne s
               financiranjem. Če bodo obrtniki v Obrtno-podjetniški zbornici videli možnost, da v
               okviru te asociacije lahko bolj uspešno uveljavljajo svoje interese in potrebe, sem
               prepričan, da bodo z veseljem pristopili v članstvo zbornice, seveda prostovoljno, in
               na drugi strani bo tudi zbornica veliko bolj motivirana, da bodo pri nudenju teh
               svojih storitev veliko bolj učinkoviti.</p>
               <p>Zato iz naštetih razlogov ne podpiram amandmajev s strani SD. Hvala.</p>
            </sp>
            <sp xml:id="SDZ6-Redna-11-2013-03-05.sp7">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Naslednji razpravljavec bo gospod Gašpar Gašpar Mišič.</p>
            </sp>
            <sp xml:id="SDZ6-Redna-11-2013-03-05.sp8">

               <speaker>GAŠPAR GAŠPAR MIŠIČ (PS PS):</speaker>

               <p>Predsednik, hvala. Spoštovane kolegice in kolegi.</p>
               <p>Osnovni namen obrtnega zakona, ki je bil v parlamentarno proceduro vložen 17. oktobra
               2012, se pravi lani, je bil, da bi odpravili oziroma da bi upoštevali referendumsko
               voljo obrtnikov, se pravi, da bi odpravili obvezno članstvo in da bi prišli v
               prostovoljno članstvo. Kaj pa se je zgodilo? Zgodilo se je to, da smo ta zakon
               razvlekli in vlekli, tako da je človek dobil občutek, da res nekaj ni v redu. Vmes se
               je tudi zamenjalo vodstvo obrtne zbornice in je prišlo kar nekaj različnih signalov s
               terena, zato sem jaz danes zelo deljenega mnenja, kako dejansko ukrepati. In mislim,
               da ne bi bil predolg, lahko dejansko ugotovili, da bi bilo najbolj smotrno in
               smiselno, če ta zakon ne bi šel skozi, da bi zakon dejansko zavrnili in da bi
               Ministrstvo za gospodarstvo v sodelovanju z zbornico in ostalimi zainteresiranimi
               pripravilo nov zakon, takšen, ki bo dejansko po meri vseh obrtnic in obrtnikov v
               Republiki Sloveniji. Osnovni namen obrtne zbornice je bil, da ščiti ugled in poklic
               obrtnika. To se je na začetku dejansko tudi dogajalo in se je prijelo – dokler ni
               denar pokvaril vse. Denar, ki je bil nabran iz članarin, namesto da bi šel nazaj po
               sistemu vzajemnosti in samopomoči, da bi se refundirale obrestne mere in pokrivale
               pri najemanju kreditov, so si v vodstvih obrtne zbornice izplačevali enormno visoke
               zneske na račun plačila članarin. Ko je prišlo to v javnost že leta nazaj, je bilo
               veliko dima, potem se je vse nekako pomirilo, dokler se spet ni ugotovilo, da je tudi
               novo vodstvo, ki je bilo takrat zamenjano, sledilo prejšnjemu in si je ravno tako
               izplačevalo visoke osebne dohodke, dokler se spet ni zakuhalo in se je zgodil
               referendum, na katerem so se uprle obrtnice in obrtniki. In so rekli: "Mi ne bomo več
               obvezni člani te zbornice, ker ta zbornica dejansko ne dela tako, kot je bilo njeno
               poslanstvo na začetku – da ščiti in brani ugled in poklic obrtnice/obrtnika."
               "Vsekakor je najkvalitetnejša prostovoljna odločitev za vključitev v neko
               organizacijo," so zapisali v eni izmed območnih obrtnih zbornic. "Vendar je v danih
               političnih razmerah v državi malo možnosti za vzpostavitev kvalitetnega sistema
               prostovoljnega vključevanja, ki bi ščitil ugled in poklic obrtnika. Obstaja velika
               možnost manipulacij za zadovoljevanje interesov majhne skupine ljudi. Bati se je, da
               bomo za nekaj pomembnih let dobili množico malih zbornic, ki ne bodo imele
               reprezentativne vloge v družbi, bodo pa zadovoljile apetite posameznikov," so
               zapisali. "Predlog zakona, ki je v obravnavi, je produkt ozkih interesov in hitrih
               popravkov veljavnega," hitrih so napisali, zakon pa že od lani čaka, da ga potrdimo,
               "ki pa izhaja iz zborničnega sistema z obveznim članstvom in je kot tak že v osnovi
               neprimeren za določanje organizacijske oblike zborničnega sistema s prostovoljnim
               članstvom. Za uvedbo zbornice s prostovoljnim članstvom je potrebno spisati nov
               zakon." In ker so tako zapisali in ker dejansko tudi jaz delim mnenje, da se morajo
               vsi obrtnice in obrtniki iz vseh območnih obrtnih zbornic poenotiti in da se tudi
               novo vodstvo Obrtno-podjetniške zbornice uskladi z bazo – baza je pa tam, kjer je 62
               območnih obrtnih zbornic – in ker prihajajo različni signali do nas v Državni zbor,
               sem sklenil, da takšnega zakona, ker ni dober, ne govorim, da je slab v celoti, lahko
               bi ga kot takega tudi podprli in bi ga kasneje popravljali, tudi to je ena od izbir,
               vendar sem že velikokrat ugotovil, da moramo biti previdni pri sprejemanju zakonov,
               kajti obrtnice in obrtniki premoremo – lahko rečem premoremo, ker sem tudi sam
               obrtnik – ustvarjalni potencial za pripravo in izvedbo vsebinsko drugačnih,
               inovativnih družbenorazvojnih zamisli, zato je treba razširiti krog tistih, ki jih
               presojajo. Očitno pri sprejemanju tega zakona ni bilo tako in ker je na terenu veliko
               preplaha in bojazni, da se bo stvar nekako obrnila narobe in ne v prid obrtnic in
               obrtnikov.</p>
               <p>Osebno tega zakona, govorim v svojem imenu, ne morem podpreti. Želim pa si, da bi
               napisali nov zakon in da gre v parlamentarno proceduro usklajen zakon in bi takrat
               glasovali o zakonu, ki bi zadovoljil potrebe vseh obrtnic in obrtnikov, kajti to je
               baza in osnova gospodarskega razvoja vsake države, ne le Slovenije. Hvala lepa.</p>
            </sp>
            <sp xml:id="SDZ6-Redna-11-2013-03-05.sp9">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo dajem mag. Katarini Hočevar.</p>
            </sp>
            <sp xml:id="SDZ6-Redna-11-2013-03-05.sp10">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Spoštovani minister, kolegice in kolegi!</p>
               <p>V Državljanski listi podpiramo odpravo obveznega članstva v vseh zbornicah, se pravi
               tudi v Obrtno-podjetniški zbornici Slovenije. Strinjam se s tistimi, ki pravite, da
               je bil namen in cilj zakona odprava obveznega članstva. S sprejetjem amandmajev, ki
               jih predlagajo Socialni demokrati, menim, da bi namen zakona izničili. Spomnimo, da
               učinkovita, transparentna in k obrtnikom usmerjena zbornica ne bo imela nobene težave
               s članstvom. Ko sem obiskala nekaj območnih obrtnih zbornic, sem bila presenečena, da
               nimajo vse območne obrtne zbornice težave z odpravo obveznega članstva. Je pa res, da
               je velik del obrtnikov mnenja, da je zbornica postala sama sebi namen. Mislim, da z
               odpravo obveznega članstva dajemo nekaterim območnim enotam in predvsem vodstvu
               Obrtno-podjetniške zbornice priložnost in izziv, da postanejo obrtnikom prijazna
               zbornica, ki bo s svojo ponudbo nudila takšne usluge, da bodo obrtniki sami od sebe
               zainteresirani za plačevanje članarine. Tako mislim, da tu sploh ni veliko prostora
               za filozofijo – obrtniki so svoje povedali in pošteno je, da njihovo referendumsko
               voljo upoštevamo tudi mi, predstavniki ljudstva. Hvala.</p>
            </sp>
            <sp xml:id="SDZ6-Redna-11-2013-03-05.sp11">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Naslednji razpravljavec je gospod Danijel Krivec.</p>
            </sp>
            <sp xml:id="SDZ6-Redna-11-2013-03-05.sp12">

               <speaker>DANIJEL KRIVEC (PS SDS):</speaker>

               <p>Hvala za besedo. Spoštovani predsednik, kolegice in kolegi, minister z ekipo!</p>
               <p>Pred nami je ponovno zakon, o katerem je bilo v zadnjem letu opravljenih veliko
               razprav. Skozi te razprave smo prišli tudi do dobrih rešitev, ki jih imamo v tem
               zakonu zapisane. Nekateri v razpravi govorijo o tem, da je bila ta razprava predolga.
               Sam trdim, da je bila razprava korektna in potrebna in je skozi vsa ta usklajevanja
               prišlo do zakona, ki je pred nami v tem trenutku, ki je dober in usklajen z vsemi
               deležniki do tiste mere, kot je vsaka zakonodaja, ki se zaradi različnih vplivnih
               skupin lahko do neke mere uskladi. Nikoli pa ni idealna in nikoli ni dobra za vse. To
               vsi vemo in enako je bilo tudi pri prejšnjih dveh zakonih, ki smo jih tudi potrdili.
               V koalicijski pogodbi smo se partnerji jasno obvezali, da bomo pripravili zakonodajo,
               ki bo omogočila prostovoljno članstvo v Obrtno-podjetniški zbornici Slovenije, glede
               na pobude, ki so prihajale s strani obrtnikov s terena, seveda pa to na podlagi tega,
               kakšna bo odločitev, ki jo bo obrtna zbornica skozi članstvo izvedla v smislu
               preverjanja na referendumu. Glede na to, da je dal referendum jasno usmeritev, da je
               večina članstva za prostovoljno obliko, tukaj ni dileme o tem, kako zakon tudi
               pripraviti. Glede na problematiko, ki je zahtevna, je bila v Državnem zboru tudi
               opravljena splošna razprava. Se pravi, da so imeli vsi možnost, da se podrobno s to
               tematiko seznanijo in tudi slišijo nasprotna mnenja. Poleg tega je bila opravljena
               tudi javna predstavitev mnenj, na osnovi katere je bilo kasneje veliko usklajevanj in
               zato je bila tudi seja odbora prestavljena in tudi ta druga obravnava zakona
               prestavljena s februarske oziroma januarske seje na to sejo. Se pravi, da je bila
               možnost, da se vsi deležniki v tem pogajanju uskladijo in da imamo pred seboj zakon,
               ki ustreza na nek način vsem. Zato me na nek način čudi, ko berem amandmaje, ki so v
               paketu, ki pa dejansko gredo v negacijo tega zakona in v bistvu cel zakon obračajo na
               glavo. Poleg tega v 31. členu uvajajo nek nov termin "obrtne zadruge", ki omogoča na
               nek način po ovinkih tudi privatizacijo obrtno-podjetniških zbornic. Teh obrtnih
               zadrug prej v zakonu ni bilo. Tudi v amandmaju zahtevajo obvezno včlanjevanje v
               obrtno-podjetniške zbornice in druge institucije, kar obstoječi zakon ne zahteva,
               eksplicitno pa govori o tem, da se fizične in pravne osebe lahko združujejo, se
               pravi, da daje možnost vsem subjektom, da se sami odločajo. Se pravi, da uvaja neko
               veliko obveznost, ki jo z naslednjim amandmajem v 19. členu tudi nadgrajuje z obvezno
               članarino, o kateri je bilo pa veliko govora in veliko usklajevanja že v preteklosti.
               Tudi sam imam veliko razgovorov z obrtniki in moram reči, da še zdaleč ne drži
               dejstvo, da je večina obrtnikov za to, da ohranimo obvezno članstvo. Nasprotno,
               večina obrtnikov na terenu želi, da se ta sprememba uveljavi in da se zbornica začne
               obnašati kot nek konkreten suport, ki je odvisen od tega, ali opravlja storitve
               kvalitetno in na osnovi tega tudi pridobiva članstvo. Tudi zadnji amandma, ki govori
               o tem, da se črta 23. člen, je ravno v nasprotju s tistim, kar v nekaterih poslanskih
               skupinah zagovarjate, se pravi, da ne bi prišlo do privatizacije tega premoženja, ki
               je v obrtno-podjetniških zbornicah. Zakon v obstoječem členu jasno opredeljuje, kako
               se v primeru ukinitve posamezne območne obrtne zbornice lahko prenaša premoženje. In
               dodali smo tudi glede na daljše usklajevanje možnost prenosa na lokalne skupnosti. V
               tem primeru pa mora to premoženje ostati v funkciji suporta obrtnikov. Če to črtamo,
               spet omogočimo, da se zadeva preko te uvedene obrtne zadruge na nek način
               sprivatizira, in to na način, da so deležni delitve te pogače samo tisti obrtniki, ki
               so trenutno aktivni v obrtni zbornici, ne pa vsi obrtniki, ki so v preteklosti
               plačevali članarino.</p>
               <p>Zato jaz teh amandmajev absolutno ne morem podpreti, ker rušijo zakon in omogočijo na
               nek način tudi privatizacijo mimo vseh pravil igre. Teh amandmajev ne podpiram,
               podpiram pa zakon, kot je bil pripravljen.</p>
            </sp>
            <sp xml:id="SDZ6-Redna-11-2013-03-05.sp13">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Matjaž Han.</p>
            </sp>
            <sp xml:id="SDZ6-Redna-11-2013-03-05.sp14">

               <speaker>MATJAŽ HAN (PS SD):</speaker>

               <p>Hvala lepa še enkrat. Lep pozdrav!</p>
               <p>Akceptiram, spoštovane kolegice in kolegi, vse vaše pomisleke, razmišljanja, ki jih
               imate do tega zakona, vendar morate tudi razumeti, da Socialni demokrati že vrsto
               let, od leta 2006, zagovarjamo, da imajo zbornice obvezno članstvo v svojem statutu.
               Zakaj? Ker nas na nek način tudi praksa uči, ko smo na takšen način organizirali
               gospodarsko zbornico, vidimo danes, kje je ta gospodarska zbornica. Še do danes se
               nekatere zadeve premoženjske niso razdelile. In ravno toliko sem v tem državnem
               zboru, da vem, da gre poleg vsebinskih vprašanj, tudi za politična vprašanja. Ko je
               bil gospod Vizjak minister za gospodarstvo, se je glede na svoje dobro usposobljene
               pogajalske sisteme znal izpogajati, da je gospodarsko zbornico organiziral tako, kot
               je danes organizirana, takratno obrtno zbornico pa pač ne. Kljub temu da je bila
               želja takratne koalicije, da se tudi obrtna zbornica organizira, tako kot jo je
               želela organizirati ta vlada. Socialni demokrati zato nasprotujemo temu zakonu.
               Seveda ne bomo nasprotovali zakonu, če bodo sprejeti naši štirje amandmaji, za katere
               je prav predsednik ugotovil, da so povezani. Zasledujemo samo naše cilje in naša
               načela. Še pred 15 minutami, ko smo razpravljali o delovnopravni zakonodaji, je bilo
               jasno povedano, da obrtna zbornica temu nasprotuje. Kolegice in kolegi! Ko obrtna
               zbornica ne bo več tako organizirana, kot je danes organizirana, ko ne bo imela na
               koncu koncev tudi finančnih resursov, da bi bila lahko tako organizirana, tudi ne bo
               imela več takšnih pogajalskih moči in takrat bomo vprašali vse te ike – jaz spoštujem
               referendum – zakaj jih nobena inštitucija ne zastopa. Obrtna zbornica je vrsto let
               kvalitetno in dobro zastopala interese malih obrtnikov, ki nimajo časa ali pa tudi
               znanja, da bi se znali izpogajati ali pa se boriti za svoje pravice. Zato smo imeli
               Obrtno-podjetniško zbornico. Zanimivo je, da vsa vodstva do sedaj zagovarjajo to,
               kljub temu da vemo, da so si nekatera vodstva izplačevala enormne zneske, pa vendarle
               bi to lahko obrtniki znotraj hiše na nek način uredili, ne pa, da zaradi tega ubijemo
               inštitucijo, ki je desetletje bila nek steber obrtništva. In z obrtniki se ne gre
               igrati. Preveč jih potrebujemo in preveč jih bomo še potrebovali. Zato Socialni
               demokrati podpiramo te štiri amandmaje. Mislimo, da je potrebno, da se obvezno
               članstvo obdrži, zato je tudi naš drugi amandma usklajen z obrtno zbornico, z
               vodstvom obrtne zbornice, kjer se članarina na nek način znižuje za 30 %. In
               verjamem, da to tudi če bo ostalo to obvezno članstvo, ne bo vplivalo na
               konkurenčnost obrti.</p>
               <p>Seveda pa demokracija je zato, parlament je zato, da se izglasuje. Jaz iz tega ne bom
               delal ne vem kakšnih političnih zgodb in tudi ne pričakujem od vas, da boste zaradi
               tega novi koaliciji, ki bo nastala in verjamem, da bo na nek način dobro vladala v
               naslednjem letu, znala težje naloge spraviti skozi parlament. Smo pač na tej strani
               razdeljeni in jaz ne bi dajal tako velikih političnih not, kot jih nekateri želite
               dajati, zaradi tega zakona.</p>
               <p>Socialni zakoni bomo podprli amandma. Če amandmaji ne bodo podprti, ne bomo podprli
               zakona. Hvala lepa.</p>
            </sp>
            <sp xml:id="SDZ6-Redna-11-2013-03-05.sp15">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa. Besedo ima mag. Ivan Vogrin.</p>
            </sp>
            <sp xml:id="SDZ6-Redna-11-2013-03-05.sp16">

               <speaker>MAG. IVAN VOGRIN (NeP):</speaker>

               <p>Hvala lepa, gospa predsedujoča. Spoštovane kolegice in kolegi!</p>
               <p>Menim, da je prav, da se spomnimo pravzaprav, zakaj je sploh prišlo do postopka
               spremembe zakona. Iz dveh razlogov. Prvič zato, ker so obrtniki trdili ali pa
               ugotovili, da so članarine previsoke in predvsem nepravično razporejene. Drugi
               pomemben razlog je bil pa ta, da so si vodstva obrtnih zbornic izplačevala nesramno
               visoke nagrade, tudi 100 tisoč evrov. Sedaj pridemo do osnovnega problema, ki ne
               obstaja samo v Sloveniji. Če ste vi sledili dogajanjem v Evropski uniji oziroma v
               Švici, Švica je celo sprejela zakonodajo, ki jo bo najbrž prevzela Evropska unija, da
               bo upravam podjetij omejila zakonsko pravico do visokih nagrad in tako dalje. To
               pomeni, da je tudi Švica kot svetilnik Evrope spoznala, da vse, kar je zakonito, še
               ni pravično. Mi imamo veliko stvari urejenih zakonito, eno svetlobno leto pa za
               pravičnostjo. Kako si razlagamo pravično ureditev? Da imamo v javnem sektorju 600,
               700 evrov neto plačo, drugi imajo pa v deset tisočih. Kako si to razlagamo? Nekateri
               ljudje so lačni. Jaz sem že predlagal in upam, da bo nova koalicija to naredila,
               sprejetje zakona, kjer bo razlika med največjo in najmanjšo plačo 1:5. In tudi na tem
               področju zakonske ureditve Obrtno-podjetniške zbornice je parlament zatajil.
               Pravočasno bi moral sprejeti ukrepe, ki bi onemogočali takšno zlorabo. To je osnovni
               problem in seveda se bo treba te zadeve lotiti malce drugače. Osebno pa menim, da so
               nekatere rešitve v obstoječem zakonu izrazito slabe. Bom natančno navedel, kaj menim.
               Gledati moram na uro, ker jaz sem vedno omejen – s časom mislim. Prekomerna
               deregulacija poklicev. Švica je nedavno sprejela tako imenovane vstopne pregrade. To
               ima vsaka država. Mi pa spuščamo na ta mali slovenski trg brez vsakih vstopnih
               pregrad vse počez. To ni pravilno. To seveda ne pomeni, da moramo mi omejevati
               konkurenco. Poglejmo Avstrijo. Tudi Avstrija je to naredila. Mi pa v Slovenijo
               spuščamo vse, kar pomeni, da škodujemo slovenskemu gospodarstvu in slovenski državi.
               To bi moralo biti urejeno po vzoru Švice, Avstrije, Nemčije, Luksemburga, Nizozemske,
               Francije in tako dalje. Vse te države imajo to narejeno drugače. Ampak Slovenci smo
               vedno bolj papeški od papeža. Ker trenutno papeža ni, bi bilo dobro, da bi začeli
               namesto bistroumnih nesmislov sprejemati smiselno dobro zakonodajo, ki bo na dolgi
               rok omogočala preživetje vsem nam: obrtnikom, da bodo lahko delali in da bodo imeli
               enake pogoje kot v Avstriji in Šivci, ne da so sedaj v slabšem položaju, državi, ki
               bo imela obrtnike, ki bodo plačevali davke, in nam državljanom, da bomo v takšni
               državi lahko živeli. Hvala lepa.</p>
            </sp>
            <sp xml:id="SDZ6-Redna-11-2013-03-05.sp17">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospa Kristina Valenčič, potem bo imel besedo gospod minister, potem pa
               odpremo naslednji krog prijav.</p>
            </sp>
            <sp xml:id="SDZ6-Redna-11-2013-03-05.sp18">

               <speaker>KRISTINA VALENČIČ (PS DL):</speaker>

               <p>Hvala za besedo. Lep pozdrav tudi z moje strani!</p>
               <p>Že kolegica Katarina je v svoji predstavitvi stališč oziroma razpravi omenila, da se
               je Državljanska lista že v svojem volilnem programu zavzela za ukinitev obveznega
               članstva, in to v vseh zbornicah in vseh združenjih. Tudi sama zagovarjam
               zasebnopravni torej prostovoljni model zbornic, saj sem prepričana, da na ta način
               onemogočimo monopolno zastopanje posameznih interesnih skupin v razmerju do države.
               Iz tega razloga predlaganih amandmajev danes ne morem podpreti. Razumem pomisleke
               Obrtno-podjetniške zbornice, ki so bili predstavljeni med obravnavo te novele. Vendar
               vsi ti pomisleki izhajajo iz dejstva, da država na področju nadzora in poslovnega
               okolja ni naredila dovolj oziroma ni vzpostavila potrebnih mehanizmov, ki bi
               obrtnikom omogočili konkurenčno sodelovanje na trgu. Težava torej ni v obveznem
               članstvu. Nekako logično je, da pri sprejemanju zakonodaje prisluhnemo predvsem
               tistim, katerim so zakoni namenjeni. Toda kdo so v tem primeru to? Članstvo ali
               vodstvo zbornice? Obrtniki so na referendumu izrazili svoje stališče, so za
               prostovoljni model. Očitno je vodstvo podcenilo sam institut referenduma, članstvo pa
               ocenilo, da je zbornica delovala premalo z korist obrtnikom. Vodstvo je svoje račune
               že položilo in prepričana sem, da novo vodstvo te napake ne bo ponovilo in bo uspelo
               z ustreznimi notranjimi ukrepi prepričati svoje članstvo, da so tukaj zato, da v prvi
               vrsti služijo obrtnikom. Kot rečeno, glede na to, da so bili na drugi obravnavi na
               matičnem delovnem telesu sprejeti ustrezni amandmaji, ki so bili usklajeni z obrtno
               zbornico, naj samo spomnim na odprta vprašanja v zvezi s statusno obliko in s
               prenosom premoženja iz območnih obrtnih zbornic, samo definicijo obrti, regulacijo
               poklicev in dejavnosti. V vseh teh segmentih smo šli naproti obrtni zbornici, zato me
               današnji amandmaji presenečajo, ker gredo ravno v nasprotno smer od osnovnega cilja
               te novele. Sama sem prepričana, da slovenski obrtniki potrebujejo čvrsto in močno
               organizacijo, ki pa mora temeljiti na prostovoljnem članstvu in bo zasledovala cilje
               in varovala interese obrtnikov. Obrtniki so povedali zadnjo besedo in prav je, da jo
               spoštujemo. Organiziranost in reprezentativnost naj bo sedaj v njihovih rokah in ne v
               naših političnih. Hvala.</p>
            </sp>
            <sp xml:id="SDZ6-Redna-11-2013-03-05.sp19">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima mag. Radovan Žerjav.</p>
               <p>Minister, izvolite.</p>
            </sp>
            <sp xml:id="SDZ6-Redna-11-2013-03-05.sp20">

               <speaker>MAG. RADOVAN ŽERJAV:</speaker>

               <p>Hvala lepa.</p>
               <p>Nekaj je zagotovo k temu vsemu treba še dodati. Zakaj sprememba tega zakona? Treba se
               je spomniti, da je bivše vodstvo Obrtno-podjetniške zbornice po tistem, ko so
               prebrali dikcijo v koalicijski pogodbi, želelo na nek način skrivaj, zelo skrito
               članom te zbornice, speljati referendum in priti do ugodnega rezultata, da bi
               članstvo v Obrtno-podjetniški zbornici ostalo obvezno. Referendum se je zgodil, ne da
               bi kdorkoli v ta referendum silil. Niti minister niti ministrstvo niti kdorkoli iz
               Vlade ni vodstvo Obrtno-podjetniške zbornice silil v to, da so opravili ta
               referendum. Tudi meni osebno ta zgodba ni bila prioritetna. Praktično so jo izsilili
               v Obrtno-podjetniški zbornici sami, ki so se odločili za referendum. Torej izvirni
               greh tokrat ni na politiki, ni na vladi, ampak je izvirni greh v obrtni zbornici
               sami, znotraj, predvsem pa na bivšem vodstvu Obrtno-podjetniške zbornice. To je
               vendarle danes treba tukaj zelo jasno povedati. Ampak kljub temu smo vložili ogromno
               napora, ogromno časa je bilo vloženega v to, da se na vseh segmentih tega zakona, v
               vseh spremembah, ki so znotraj tega zakona, uskladimo z Obrtno-podjetniško zbornico,
               ker nikomur ni bil namen, da se ta zbornica razgradi, razformira ali kakorkoli ukine.
               Vsem je interes, da zbornica ostane, da ohrani pristojnosti, ki jih ima, ob detajlu,
               ki pa je zelo pomemben, torej neobveznega članstva. Seveda je vodstvo znotraj teh
               pogajanj, in prejšnje in sedanje, poskušalo vedno znova z lobiranjem doseči to, da do
               spremembe obveznega članstva v neobvezno članstvo ne bi prišlo. Jaz mislim, da smo
               tokrat res storili veliko za to, da smo se uskladili, da smo našli prave rešitve,
               tudi kar se tiče regulacije ali pa, če hočete, deregulacije poklicev, kjer smo,
               mimogrede, v Sloveniji na nivoju Avstrije, Nemčije in daleč stran od Nizozemske, da
               je tokrat priložnost, da to politika stori. Če tega ne bo storila, potem bo ostalo
               tako, kot je. In prepričan sem, da bistveno boljšo rešitev, bistveno bolj naklonjeno
               rešitev za Obrtno-podjetniško zbornico, ob upoštevanju neobveznega članstva,
               preprosto težko najdemo. Hvala lepa.</p>
            </sp>
            <sp xml:id="SDZ6-Redna-11-2013-03-05.sp21">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Želi še kdo razpravljati? Vidim še željo po razpravi, zato odpiram prijavo za
               razpravo. Razpravljamo o vloženih amandmajih k 14., 19. in 34.a členu. Prijavljenih
               je 9 razpravljavcev, prva ima besedo gospa Marija Plevčak.</p>
            </sp>
            <sp xml:id="SDZ6-Redna-11-2013-03-05.sp22">

               <speaker>MARIJA PLEVČAK (PS DeSUS):</speaker>

               <p>Hvala za besedo. Vsem prav prisrčen pozdrav!</p>
               <p>Moram povedati, da sem se že oglašala v razpravah ob sprejemanju Obrtnega zakona in
               na podlagi tega, da sem bila tudi sama samostojna podjetnica, vem, kako te stvari
               delujejo. Mislim, da je največ škode obrtnikom napravilo vodstvo Obrtno-podjetniške
               zbornice na nivoju države oziroma Republike Slovenije, kajti območne obrtne zbornice
               delujejo zelo dobro. Nastale so na pobudo obrtnikov, ni bila ustanoviteljica država.
               In po določenih letih se je nekako sforsiralo, da se na nivoju države ustanovi obrtna
               zbornica, ki naj bi vodila nižje zbornice po naši državi.</p>
               <p>Referendum, ki je bil izveden, je bil nedodelan, s tem se strinjam, ker so šli na
               referendum samo tisti obrtniki, ki se niso strinjali s članarino. Zato je tudi
               odstotek obrtnikov, ki so se udeležili tega referenduma, minimalen. Iz lastnih
               izkušenj lahko povem, da zbornice dobro delujejo, da so obrtnikom na terenu v pomoč,
               da pa od vodstva, se pravi, od vrha zbornice te zbornice nimajo veliko pomoči. In se
               ne morem strinjati s tem, da zbornice na nivoju območnih obrtnih zbornic ne bi
               dobivale nikakršnih sredstev, da bi se morale same vzdrževati, saj moramo vedeti, da
               so tudi nepremičnine, ki jih zbornice imajo, bile zgrajene s sredstvi obrtnikov,
               tistih, ki so na tem področju delali. In to je velika krivica do vseh obrtnikov, ki
               so vlagali v te poslovne objekte, zda paj bi se to nekako verjetno razdelilo,
               vprašanje, komu v roke. Verjamem pa, da nekatere zbornice ne bodo mogle obstati in se
               bodo razformirale, še posebej, če ne bodo pravočasno sprejele ukrepov, da bodo svoje
               usluge začele zaračunavati. Sedaj so bile usluge brezplačne. Zbornica je delala
               program "Vem-veš" brezplačno, in to v enem dnevu, zato ni treba vsega kritizirati. In
               mislim, da bi obrti morali dati večji poudarek. To je moj prispevek k temu.</p>
               <p>Pri glasovanju o tem predlogu zakona se bom vzdržala ali pa bom glasovala proti, ker
               ga ne morem podpreti. Hvala.</p>
            </sp>
            <sp xml:id="SDZ6-Redna-11-2013-03-05.sp23">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Srečko Meh.</p>
            </sp>
            <sp xml:id="SDZ6-Redna-11-2013-03-05.sp24">

               <speaker>SREČKO MEH (PS SD):</speaker>

               <p>Gospe in gospodje!</p>
               <p>Se pravi, da danes govorimo o tem, da so bile nagrade prevelike, in je to nek naš
               argument. To je deviacija, ki jo morajo odpraviti znotraj samega sistema. In so jo
               odpravili. Ne sme to pretehtati vsega ostalega, kar se, recimo, dobro opravlja
               znotraj obrtnih zbornic. Prav tako se mi zdi, da je to, o čemer je govoril gospod
               Vogrin, izjemno pomembno. Ali smo dovolj zaščitili naše obrtnike, ali smo s to
               zakonodajo naredili vse tisto, kar je bilo prav, da bodo naši obrtniki imeli znotraj
               državnega prostora takšno konkurenco, kot jo imajo druge države in ali so v enakem
               položaju? Če tega nismo naredili, bomo imeli težave, bodo imeli težave obrtniki.
               Poglejte, obrtniki so eden od socialnih partnerjev. Kdo pa bo zagovarjal stališča
               obrtnikov, če ne obrtna zbornica, če ji ne bomo zagotovili primernega pogoja, da
               lahko dela – to pa je tudi obvezno članstvo. In zaradi tega je izjemno pomembno, da
               danes ne govorimo kar tako, da vse zbornice morajo imeti neobvezno članstvo. Če bi
               danes vprašali, to sem enkrat tukaj že povedal, ljudi, prebivalke in prebivalce
               države Slovenije, ali želijo plačevati davke na referendumu, povem vam, kakšen bi bil
               rezultat. To smo vprašali obrtnike. Strinjam pa se, da je bilo to nepotrebno.
               Pravzaprav bi morali zagotoviti, da lahko organi obrtne zbornice delajo tisto, za kar
               so bili ustanovljeni: da zagovarjajo obrtnike, da jim zagotavljajo tisto pomoč, ki jo
               potrebujejo.Tudi sam se pridružujem mnenju gospe Plevčakove, da obrtna zbornica, na
               področju, kjer sem sam dolga leta aktivno deloval, je odlično opravljala svoje
               naloge. Zaradi tega se mi zdi, da je obvezno članstvo eden od pogojev. Ko bomo rekli,
               da zdravstvena zbornica ne more imeti obveznega članstva, moramo zagotoviti tistega,
               kdo bo opravljal njeno delo. Potem kmetijska zbornica, se pravi, da nismo vse
               zbornice postavili v enak položaj. Nas pa so predstavniki Gospodarske zbornice
               opozarjali, da neobvezno članstvo pomeni veliko več težav pri normalnem delovanju za
               članstvo v Gospodarski zbornici in s tem tudi v Obrtno-podjetniški zbornici. Pa naj
               še to rečem. Poglejte, danes imamo domačo dejavnost umetne in domače obrti zelo dobro
               urejeno. Se pravi, imamo vrhunsko domačo in umetno obrt tudi zato, ker jo
               Obrtno-podjetniška zbornica zelo intenzivno dobro ureja. In to bi bilo prav, da
               urejamo tudi naprej in tudi pomeni, da se ta članarina zmanjša. Jaz mislim, da se
               večina obrtnikov zaveda, kaj potrebuje od obrtne zbornice in da lahko to tudi dobi.
               Naše pa je, da zagotavljamo prave pogoje, prave temelje na katerih bodo obrtniki
               lahko tudi naprej uspešno delali. Če tega ne bomo naredili, bomo imeli zato slabši
               položaj oziroma slabše rezultate, kot bi jih sicer imeli. Jaz mislim, da je amandma k
               14. členu primeren in prav tako tudi k 19. členu, zato predlagam, da te amandmaje
               podpremo. Hvala lepa.</p>
            </sp>
            <sp xml:id="SDZ6-Redna-11-2013-03-05.sp25">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Jožef Horvat ima besedo.</p>
            </sp>
            <sp xml:id="SDZ6-Redna-11-2013-03-05.sp26">

               <speaker>JOŽEF HORVAT (PS NSi):</speaker>

               <p>Najlepša hvala, gospa podpredsednica. Spoštovane kolegice in kolegi, spoštovani
               gospod minister s sodelavci!</p>
               <p>Mi smo v naš politični program Nove Slovenije zapisali, da si prizadevamo za
               prostovoljno članstvo v Gospodarski zbornici, v Obrtno-podjetniški zbornici,
               Kmetijsko-gozdarski zbornici in tako naprej. V tem smislu smo pristopili h
               koalicijski pogodbi, ki ta trenutek ne velja več, velja le takrat, ko se je ta zakon
               začel obravnavati. Jaz spoštujem različna politična načela različnih političnih
               grupacij v tej državi in verjamem, da so kolegi Socialni demokrati vložili veliko
               napora, da so sestavili te amandmaje, najbrž pa bodo tudi razumeli, da jih Poslanska
               skupina Nove Slovenije ne more podpreti. Mi seveda vsak dan ne moremo spreminjati in
               ne spreminjamo svojih stališč, zato ostajamo zvesti svojim načelom, ki smo jih imeli
               ves čas parlamentarne procedure tega obrtnega zakona. Seveda je treba obrtnike
               poslušati, obrt v Sloveniji ni politična, čeprav je sprejemanje zakonov eminentni
               politični akt. Ampak ko poslušamo obrtnike, mislim, da ne smemo poslušati samo vrha
               piramide v njihovi strukturi, ampak da je predvsem pomembno prisluhniti temelju te
               piramide, se pravi fundamentu. To so obrtniki, člani zbornice, obrtniki na terenu.
               Žal je tako, da je obrtnik v Lendavi recimo zelo daleč do vrha piramide
               Obrtno-podjetniške zbornice, ki je v Ljubljani. In ta vrh piramide, ki je v
               Ljubljani, je tudi zelo daleč od tistega lendavskega obrtnika.</p>
               <p>Tudi mi v naši poslanski skupini smo z rešpektom obravnavali interni referendum
               znotraj Obrtno-podjetniške zbornice in smo ga jemali kot regularnega. Ko govorimo o
               obrtništvu, se zavedamo dejstva, da sta obrtništvo in malo podjetništvo pravzaprav
               nosilca gospodarskega razvoja in sta ključnega pomena za povečanje števila delovnih
               mest. Mislim, da je to dejstvo in da tega ne smemo zanemariti. Če zdaj pogledam
               presečno množico izjav slovenskih obrtnikov ob res relativno dolgem času sprejemanja
               obrtnega zakona, potem ugotovim, da obrtniki jasno artikulirajo svojo namero, da se
               bodo borili za spodbujevalne ukrepe, ki bodo zagotavljali nadaljnji razvoj obrtništva
               in podjetništva in bolj konkurenčnega gospodarstva tudi v prihodnje, saj si slovenski
               obrtniki zaslužijo dobre pogoje za normalno delovanje. Mi smo v tem letu veliko teh
               ukrepov, veliko teh spodbujevalnih paketov sprejeli, ki imajo, če seveda želimo
               realno gledati, svoje učinke in jih bodo tudi v prihodnje, sem prepričan, imeli. Mi
               si prizadevamo in želimo ustvariti okolje, da bi mladi svojo prvo zaposlitev našli
               tudi v obrti. Si predstavljate, kolegice in kolegi, da mladega obrtnika na začetku
               njegove podjetniške poti obremenite ali finančno udarite, pa tudi če gre samo za 8
               ali 15 ali 20 evrov mesečno, ob tem pa da to niso edini stroški, je še veliko drugih.
               Tisti, ki ste začeli kdaj svojo podjetniško pot, veste, koliko položnic prihaja na
               samem začetku, ko še niti enega evra niste ustvarili. In to gotovo ni dobra spodbuda
               za razvoj podjetništva in neka motivacija, da bi se tudi mladi odločili za samostojno
               podjetniško pot. Mi se tudi, žal, ne moremo primerjati, kar zadeva sfero obrti s
               sosedi Avstrijci ali z Nemci. Mi vemo, kakšen družbeni in politični razvoj smo imeli
               mi v zadnjih nekaj desetletjih, kakšnega so imeli oni. Tam je ta obrtniška in
               podjetniška kultura bistveno drugačna. Lahko pa se marsičesa pri njih naučimo,
               tistega, kar je dobrega. In če vprašate obrtnika, ali je v daljšem opazovanem
               časovnem obdobju dobil v obliki kakršnihkoli storitev od Obrtno-podjetniške zbornice
               povrnjeno svojo obvezno plačano članarino, je odgovor ne. Gre torej za nepravičen
               sistem, obrtniki nekaj plačujejo, za to pa ne dobijo nič. Verjamem in spoštujem
               reprezentativno vlogo vsake zbornice, tudi Obrtno-podjetniške zbornice, in skozi to
               reprezentativno funkcijo praktično vsak obrtnik nekaj ima. Če pa bo želel kakšno
               posebno storitev, bo pa gotovo obrtnik to tudi naročil, bo pogodba, bo faktura in bo
               tudi plačilo.</p>
               <p>Ves čas, ko smo sprejemali in obravnavali obrtni zakon v parlamentu, torej na odboru
               in tudi v fazi koalicijskega usklajevanja, sem večkrat bil pozoren na to, da se morda
               ni kaj poslabšal položaj domače in umetnostne obrti. Dobil sem zagotovilo, da se ta
               položaj domače in umetnostne obrti ni poslabšal, zato zakonu, ki smo ga pripeljali do
               te faze, seveda brez amandmajev Socialnih demokratov, najavljam podporo v svojem
               imenu in seveda tudi v imenu Poslanske skupine Nove Slovenije. Hvala lepa.</p>
            </sp>
            <sp xml:id="SDZ6-Redna-11-2013-03-05.sp27">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa. Besedo ima gospod Branko Ficko.</p>
            </sp>
            <sp xml:id="SDZ6-Redna-11-2013-03-05.sp28">

               <speaker>BRANKO FICKO (PS PS):</speaker>

               <p>Lep pozdrav vsem skupaj.</p>
               <p>Osnovni namen za spremembo zakona je bilo uveljaviti voljo oziroma pravico obrtnikov
               glede prostovoljnega članstva. Vprašanje je, če so vsi obrtniki res izrazili svojo
               voljo ali pa je to bila samo volja ali pa celo bi rekel izsilitev vodstva. Lahko je
               tudi to izvorni greh. Seveda je to voljo treba spoštovati ali pa obrtnike še enkrat
               vprašati – seveda na pravilen, transparenten način. Mogoče so si premislili. Občutek
               imam, da je tudi predlog amandmajev interes ozkih interesov, zopet smo pri vodstvu,
               pa ne območnih obrtnih zbornic, ampak nekaterega drugega vodstva, okoli obveznega
               članstva, nižjih članarin, definicije obrti in tako naprej. In zopet imamo probleme
               vodstva. Sprašujem se, ali je komunikacija vodstva z območnimi zbornicami, ki so jih
               tudi ustanovile. pravilna, transparentna in seveda v interesu samih obrtnikov. Še
               enkrat ponavljam, mogoče ponovno organizirajmo posvete z obrtniki, vprašajmo jih po
               njihovih željah, interesih. Enkrat smo že imeli slabo izkušnjo, seveda do takrat bi
               bilo treba zakon umakniti iz razprave.</p>
               <p>V Pozitivni Sloveniji smo sicer v prejšnjih obravnavah glasovali proti. Zakaj? Zato,
               ker zakon ni bil usklajen ne z obrtniki, predvsem z obrtniki na terenu, tudi ne z
               interesi države in ne bi želeli, da dobimo dejansko ene vrste hibrid med javnim in
               zasebnim. Zato predlagam ponovno premislek. Hvala lepa.</p>
            </sp>
            <sp xml:id="SDZ6-Redna-11-2013-03-05.sp29">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Roman Žveglič ima besedo.</p>
            </sp>
            <sp xml:id="SDZ6-Redna-11-2013-03-05.sp30">

               <speaker>ROMAN ŽVEGLIČ (PS SLS):</speaker>

               <p>Hvala za besedo, spoštovana podpredsednica. Minister z ekipo, cenjene kolegice,
               spoštovani kolegi, dober dan vsem skupaj!</p>
               <p>Predlog amandmajev, ki jih je vložila Poslanska skupina Socialnih demokratov, v
               bistvu zakon postavlja na glavo. Seveda to ni zakon o tem ali onem vodstvu obrtne
               zbornice, ampak to je seveda obrtni zakon, ki sledi tistemu cilju, to je izidu na
               posvetovalnem obrtniškem referendumu. Obrtniki so se sicer z vodstvom, prejšnjim
               vodstvom Obrtne zbornice, uskladili na posvetovalnem referendumu, kjer se je vodstvo
               Obrtne zbornice samo sebe ustrelilo v koleno. Jaz kot poslanec bom in moram
               spoštovati inštitucije pravne države, to pomeni tudi voljo obrtnikov, izrečeno na
               obrtnem referendumu. Ugled obrtnikov ne bo odvisen od tega ali onega zakona, pa niti
               ne od vodstva obrtne zbornice, ampak predvsem od njihove kakovostne storitve in tudi
               cenovno odvisne storitve, ki jo bodo upravljali. Danes poslušamo, da je večina
               obrtnikov za obvezno članstvo, potem se mi tukaj pogovarjamo in prepiramo o
               predlanskem snegu. Če je večina obrtnikov za obvezno članstvo, potem seveda ne bo
               izstopila, tako kot je zakon omogočil tega pol leta, ostala bo organizirana v obrtni
               zbornici, na skupščini bodo vsako leto določili višino članarine, plačali to
               članarino in se aktivno udejanjilo v delovanje zbornice. Čisto enostavno. Če pa ne bo
               tako, bo pa novo vodstvo moralo prilagoditi svoje delovanje temu, da bo pritegnilo
               obrtnike v članstvo in plačevanju članarine ali določenih drugih storitev, ki jih ima
               obrtna zbornica od javnih pooblastil. V teh amandmajih je določena tudi višina
               članarine obrtne zbornice, ki pa ni tako majhna, kakor nas predlagatelj amandmajev,
               Poslanska skupina Socialnih demokratov, poskuša prepričati, da so to minorni zneski.
               Ni res. Za 20, 25 evrov na mesec, ko damo leto skozi, je to eno ali dvomesečno
               plačilo prispevkov za pokojninsko in zdravstveno zavarovanje za zaposlenega, ki ga
               ima obrtnik. In to ni nizka članarina, kajti te članarine, ki so tukaj napisane, so
               mesečne članarine. Samo zaradi primerjave o eni drugi zbornici, ki ima tudi obvezno
               članarino, pa je po mojem mnenju ne bi smela imeti, je najnižja letna članarina 8
               evrov in povprečna letna članarina malo več kot 15 evrov.</p>
               <p>Jaz sam osebno teh amandmajev ne bom podprl, ker skozi zadnja vrata postavljajo zakon
               na glavo. Res je, da smo ta zakon, po domače povedano, pacali od avgusta in se je
               vmes zamenjalo vodstvo, pa bo sedaj to problem in to problem. Zadeva je jasna. Če bo
               obrtna zbornica ščitila interese obrtnikov, se bodo obrtniki tudi včlanili, bodo
               aktivno sodelovali pri programu in delu obrtne zbornice in plačevali članarino.
               Verjetno za take deviacije, kot smo prej slišali, o več 100 tisoč evrih nagrad, pa po
               vseh verjetnosti ne. Hvala.</p>
            </sp>
            <sp xml:id="SDZ6-Redna-11-2013-03-05.sp31">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Janja Napast ima besedo.</p>
            </sp>
            <sp xml:id="SDZ6-Redna-11-2013-03-05.sp32">

               <speaker>JANJA NAPAST (PS SDS):</speaker>

               <p>Hvala lepa za besedo. Lepo pozdravljeni vsi skupaj!</p>
               <p>Jaz sem prebrala pred kratkim eden rek: " Država umre, ko ni več kmetov in
               obrtnikov." Upam, da mi nimamo takšnega črnega scenarija, ampak v tej situaciji lahko
               vidimo, kako sloni odgovornost na vsakem posamezniku.</p>
               <p>Amandmaj ne bom podprla, ker je Slovenska demokratska stranka napovedala, da bo
               sledila strokovni odločitvi Obrtno-podjetniške zbornice Slovenije, pa naj gre to
               vodstvu ali pa njenim članom. Ampak če je razlog, da so sami člani izglasovali
               prostovoljno članstvo, ob dejstvu, da se je referenduma udeležilo le petino članov,
               naslavljam tukaj odgovornost izključno na obrtnike same oziroma njihove člane in zato
               bom sledila njihovi odločitvi in amandmaja ne bom podprla. Hvala lepa.</p>
            </sp>
            <sp xml:id="SDZ6-Redna-11-2013-03-05.sp33">

               <speaker>PODPREDSEDNICA RENATA BRUNSKOLE:</speaker>

               <p>Hvala.</p>
               <p>Gospod Gašpar Gašpar Mišič ima besedo.</p>
            </sp>
            <sp xml:id="SDZ6-Redna-11-2013-03-05.sp34">

               <speaker>GAŠPAR GAŠPAR MIŠIČ (PS PS):</speaker>

               <p>Spoštovani!</p>
               <p>Paradoks je ravno v tem, da je bil zakon vložen zaradi referendumske volje obrtnic in
               obrtnikov o odpravi obveznega članstva. In danes, ko je zakon v drugi obravnavi, z
               amandmajem vračamo dejansko stanje nazaj oziroma se približujemo obstoječemu zakonu,
               kar se mi zdi nekako po šestih mesecih usklajevanja in dogovarjanja malo, da ne rečem
               čudno, da ne uporabim kakšnega drugega izraza. Sprejetje zakona bo omogočilo, tudi
               tega zakona, ki je predlagan, bojim se, razpad obrtnozborničnega sistema na več
               majhnih zbornic, ker ni tako domišljen, kot bi moral biti. Dobili smo toliko
               različnih mnenj iz različnih območnih obrtnih zbornic tudi na to končno različico
               tega zakona brez amandmajev, ki so danes vloženi. Obrtnice in obrtniki nam
               predlagajo, da naj zavrnemo ta zakon in pripravimo nov zakon, ki bo dejansko
               omogočil, da se pripravimo bolje. Četudi bomo šli na prostovoljno članstvo, tako kot
               se meni tudi zdi normalno, je prav, da smo bolje pripravljeni. Zaščita obrtnic in
               obrtnikov mora obstati, ne glede na to, da se je zaradi pohlepa posameznih vodstev v
               preteklosti pokazalo, da nekaj ni v redu. Izplačevanje, ne nagrade, kot nekateri
               pravite, izplačevanje osebnih dohodkov visokega vodstva obrtne zbornice v preteklosti
               je bilo nesprejemljivo in nedopustno. Nihče se za to danes se ne počuti osramočenega,
               celo več, ponosno nas gledajo, vzeli so si denar, namesto da bi se dejansko ta denar
               vračal nazaj v obliki vzajemnosti obrtnicam in obrtnikom. Iz ene druge območne obrtne
               zbornice so zapisali sledeče: "Javna podoba obrtništva je zelo slaba. Z anomalijami,
               ki jih ne znamo, nočemo, si zatiskamo oči pred njimi, si le-to samo poslabšujemo.
               Obrtnik posameznik je v sistemu družbenega odločanja zelo pasiven, kar se je tudi
               pokazalo na referendumu, se drži po strani, in dostikrat je kot sogovornik
               nezaželen." Zakaj le? Zakaj za obrtnike pripravljajo in pišejo zakone tisti, ki na
               terenu ne poznajo dejanskih, da ne rečem, problemov ali pa celo obrtnic in obrtnikov.
               Jaz imam praktičen primer, ko se je zaradi plačila minimalne članarine neki čistilki
               zgodil dopis z davčne uprave, izterjava, in gospodična čistilka je seveda vrnila
               obrt, ker ni mogla plačevati. Nekaj evrov tukaj, nekaj evrov tam, nekaj evrov nekje
               drugje in se nabere, da za tisto, kar prisluži, 500, 600, 700 evrov na mesec, mora
               dati polovico za razne prispevke. Morda se nekomu ne zdi visoka članarina 8 evrov na
               mesec, ampak 8 evrov tam, 5 evrov tam in tako naprej, pa pridemo na nekaj 100 evrov.
               Jaz bi podprl takšen sistem, kjer bi članarina bila za tiste, ki imajo minimalne
               prejemke, nikakršna, se pravi so brez članarine, takrat bi lahko dejansko enakovredno
               zastopali vse. Tu piše v enem dopisu, ki sem ga tudi dobil, nekaj o enakovrednosti
               pri koristih in bremenih. Načeli reprezentativnosti in enakopravnosti tudi pomenita,
               da so vsi člani enakopravno udeleženi pri koristih in bremenih delovanja zbornice. Ne
               bi bilo sprejemljivo, da bi bili tudi nečlani deležni koristi, ki jih nudi zbornica
               posredno tudi njim, s tem da razvija storitve v interesu gospodarstva kot celote.
               Tudi v Ustavi Republike Slovenije je zapisano, da smo dolžni zagotoviti normalne
               pogoje, da imajo ljudje delo in posledično se lahko razume tudi pravično in pošteno
               plačilo za opravljeno delo. Obrtna zbornica mora, hoče ali noče, delati za dobro vseh
               svojih obrtnic in obrtnikov, članstva, vendar to članstvo je bilo v preteklosti
               razočarano. In ker je bilo razočarano, ga ne razočarajmo tudi danes, ko bomo sprejeli
               nek zakon, ki spet ni usklajen z njihovo voljo in z njihovimi potrebami na terenu.
               Dosegli bomo točno to, da bo obrtna zbornica razpadla. Včeraj sem dobil informacijo,
               da po nekaterih območnih obrtnih zbornicah že prenašajo premoženje na ne vem kakšna
               društva in podobno. Nekatere celo najbolj skrbi, kaj se bo zgodilo s premoženjem, z
               objekti in ostalim. Enega navadnega obrtnika, obrtnika, strojnika, čistilko,
               kogarkoli že, peka, ne zanima, kaj bo s tistimi objekti. Zanima ga, kaj bo jutri imel
               in kaj mu danes zagotavlja ta država in kaj mu zagotavlja ta zbornični sistem. Ne
               zagotavlja mu tistega, kar bi mu moral zagotavljati. Če bi mu zagotavljal in če ne bi
               bilo pohlepa v tej državi, bi bilo vse drugače. Očitno je tako, da nadzor je bil
               vedno preslab, sedaj, ko pa nekomu gori pod nogami, hoče na vsak način preprečiti in
               obdržati obstoječe stanje. Zagotovo obstoječe stanje ni dobro, zagotovo potrebujemo
               spremembe. Ampak te spremembe morajo biti usklajene z bazo. Baza pa ni vodstvo – niti
               sedanje niti preteklo – obrtne zbornice. Ampak treba je zbrati nakup vseh 62 mnenj
               območnih obrtnih zbornic in vseh 62 mnenj upoštevati in takrat presejati in dobiti
               čistopis zakona.</p>
               <p>Zato jaz osebno ne bom podprl ne amandmajev in ne bom podprl ne zakona in ne bom se
               ne vzdržal, ampak bom glasoval dejansko proti, ker si želim, da bi izpisali nov
               zakon, ki bi dejansko zadovoljil vse potrebe obrtnic in obrtnikov Republike
               Slovenije. Hvala.</p>
            </sp>
            <sp xml:id="SDZ6-Redna-11-2013-03-05.sp35">

               <speaker>PODPREDSENICA RENATA BRUNSKOLE:</speaker>

               <p>Hvala lepa.</p>
               <p>Za besedo je prosil mag. Radovan Žerjav.</p>
               <p>Izvolite.</p>
            </sp>
            <sp xml:id="SDZ6-Redna-11-2013-03-05.sp36">

               <speaker>MAG. RADOVAN ŽERJAV:</speaker>

               <p>Moram intervenirati ravno na to, kar je bilo rečeno, da zakon ni usklajen. To ni res.
               Zakon je bil usklajen s predsednikom Obrtno-podjetniške zbornice na dan obravnave
               zakona na Vladi. Eno uro pred obravnavo zakona na Vladi sem ga poklical in takrat je
               bilo govora o prehodnem obdobju. Zakonu je bil predlagano 3-mesečno prehodno obdobje,
               dogovorila sva se za 6-mesečno prehodno obdobje in predsednik Obrtno-podjetniške
               zbornice je obljubil v telefonskem pogovoru, da bo Obrtno-podjetniška zbornica zakon
               v javnosti podprla. To se seveda ni zgodilo. Dobili so 6-mesečno prehodno obdobje. Po
               tisti obravnavi zakona na Vladi, vi veste, kaj se je dogajalo v Državnem zboru. Še
               marsikaj se je spremenilo na bolje, v prid Obrtno-podjetniške zbornice. In če kdo
               misli, da se lahko ministrstvo ali katerikoli minister pogaja za spisanje enega
               zakona z 61 območnimi zbornicami, jaz mu želim vso srečo. Jaz sem se pogovarjal z
               dvema, tremi, štirimi in vsaka je imela svoj pogled na zgodbo. Vsaka je imela svoje
               interese, imela svoje predloge. Vam povem, da to ni mogoče. Potrebuje pa ta Obrtno-
               podjetniška zbornica eno resno in kredibilno vodstvo, ker tudi zato je ustanovljena,
               da se lahko Vlada z njimi sploh pogovarja. In jaz sem razumel, če se pogovarjamo z
               vodstvom Obrtno-podjetniške zbornice, da ima to vodstvo znotraj svojega članstva neko
               podporo in da komunikacija znotraj te velike zbornice poteka na način, da so člani in
               vsi, ki to piramido sestavljajo, seznanjeni s tem, kaj se pogajamo. Na koncu sem
               seveda ugotovil, da ni tako. Ampak zato ni krivo ministrstvo, ni kriv minister, bili
               ste pa itak sami tudi priča v državnozborski proceduri, kaj se je dogajalo. Zdaj sami
               potrjujete, da ste dobivali pisma takšna in drugačna. Seveda, koliko območnih zbornic
               toliko interesov. Če pa želimo zadevo urediti, da bo to po nekih pravilih za vse
               enako, pa je nekaj treba napisati na papir. Jaz verjamem, da kateri od območnih
               zbornic, ki ima drugačen interes, to ne paše. Razumel pa sem, ponavljam še enkrat,
               glede na to, da smo se dogovorili z vodstvom Obrtno-podjetniške zbornice, da je
               zadeva usklajena. Zato smo tudi prišli na Vlado, zato smo prišli v Državni zbor. Saj
               sicer ne bi prišli. Hvala lepa.</p>
            </sp>
            <sp xml:id="SDZ6-Redna-11-2013-03-05.sp37">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Tomaž Lisec.</p>
            </sp>
            <sp xml:id="SDZ6-Redna-11-2013-03-05.sp38">

               <speaker>TOMAŽ LISEC (PS SDS):</speaker>

               <p>Hvala, spoštovana podpredsednica. Minister z ekipo, kolegi, kolegice!</p>
               <p>Glede na zadnje izvajanje ministra bom skušal biti čim bolj kratek, ker se mi zdi, da
               je minister zajel vso bistvo. Bili so usklajeni z vodstvom Obrtno-podjetniške
               zbornice Slovenije, a si je to vodstvo premislilo, tako kot je marsikatera zgodba v
               Sloveniji. Ko sem prebiral koalicijsko pogodbo in sem se seznanil s tem, da se v
               koalicijsko pogodbo zapiše, da tam, kjer se bodo zbornice odločile za prostovoljno
               članstvo, se jim bo tudi prisluhnilo, sem rekel, prav, pa naj bo, čeprav sam bi bil
               bolj liberalen, si bom upal tako reči, in sam bi podprl vsepovsod prostovoljno
               članstvo, ne glede na to, o kateri zbornici govorimo. Ko bo enkrat resnično ena
               liberalna vlada, bo verjetno imela kar dovolj dela, da bo tudi v vseh zbornicah
               naredila red. Ampak sam mislim, da si je obrtna zbornica sama zabila avtogol, ko je
               kmalu po sprejetju nove koalicijske pogodbe hitela z referendumom. Verjetno je bil
               njen namen, da se čim manj obrtnikov sploh seznani s tem referendumom, da bodo prišli
               na referendum tisti člani, ki podpirajo obvezno članstvo, kajti verjetno tisti, ki
               podpirajo obvezno članstvo, marsikdo izmed njih ima verjetno neke, ne bom rekel
               privilegije, ampak neke ugodnosti, ki jih to članstvo prinaša. Ampak kot sem že
               rekel, zabili so si avtogol. Tudi do mene je prišlo kar nekaj obrtnikov, ki so bili
               zgroženi, kakšna pisma dobivajo tako s strani vodstva Obrtno-podjetniške zbornice
               Slovenije kot tudi od vodstev posameznih območnih obrtnih zbornic, kjer je bila v
               bistvu ta vsebina teh letakov bolj podobna nekemu političnemu pamfletu kot pa neki
               resni vsebinski razpravi, zakaj ohraniti obvezno članstvo oziroma kakšne so možnosti
               oziroma nadaljnji poteki razvoja obrtne zbornice, če pristanemo na prostovoljno
               članstvo. Jaz moram reči, da so znani rezultati referenduma, jaz se ne bom spuščal v
               referendumsko udeležbo, pri marsikaterem referendumu v državi je bila zelo nizka,
               ampak zakoni so takšni, da večina obvlada. Tukaj je bila dvotretjinska večina in še
               več proti obveznemu članstvu, tako da vsi tisti, ki debatirajo o tem, kako so kar na
               enkrat vsi obrtniki za obvezno članstvo, referendum je bil, rezultati so znani. Poleg
               tega pa danes govorimo o ukinitvi obveznega članstva, ne pa o ukinitvi obrtne
               zbornice, kot bi imel morda kdo občutek ob tem, ko posluša te naše razprave. Sam
               mislim, da zbornica, v tem primeru obrtna, pa verjetno velja tudi za druge zbornice,
               če bo delala dobro, če bo delala v prid svojih članov, bodo imeli vsi tisti, ki se
               jih to zborništvo dotika, interes, da se tej zbornici pridružijo. Piše se leto 2013,
               mi pa še vedno govorimo o nekih obveznih članstvih. Ampak če nek posameznik ali pa
               neka združba ne vidi interesa, da sodeluje v neki zbornici, zakaj jo potem siliti. In
               tudi amandmaji Poslanske skupine SD, ko pavšalno določajo znesek obrtnika, ali je
               samozaposlen ali je pripadnik domače oziroma umetnostne obrti ali ima več zaposlenih,
               kar naj bi vplivalo na mesečni znesek. Kaj če nek obrtnik nima nič od tega? Še
               slabše. Kaj če nek obrtnik nima niti toliko, da zagotovi mesečne plače sebi ali
               svojim zaposlenim, potem pa bo plačeval obrtni zbornici mesečno članarino, od tega pa
               ne bo dobil nič. Če bo pa na drugi strani obrtna zbornica proaktivno delovala, bo
               delovala za svoje člane, bo verjetno imela tudi v nadaljevanju možnost, da vsi tisti,
               ki se bodo morda nekoč odločil za izstop iz te zbornice, da se ponovno včlanijo v to
               zbornico. Jaz sem se pogovarjal kar z nekimi gostinci in vsi so rekli, zakaj
               plačujemo obrtni zbornici nek mesečni pavšal, potem pa surovine, predvsem pijačo
               nabavljamo v diskontih, kjer so nižje cene, ko bi se lahko obrtna zbornica izpogajala
               z različnimi dobavitelji oziroma bi zmanjšala marže. Prav tako so mnoge frizerke
               rekle, zakaj se vodstvo obrtne zbornice ne dogovori s Sazasom, da bi zmanjšali
               prispevke za avtorske in sorodne pravice. Ampak ne, mi smo prepuščeni sami sebi,
               delamo od 8, 10, 12 ur na dan, potem pa na koncu pride neka obrtna zbornica in ti
               pošlje položnico, ker si član nečesa, kar ti sploh ne paše. Danes, ko je bilo
               vprašanje, ali obrtna zbornica obstane ali ne, za mene to sploh ni vprašanje. Meni je
               važno, da bodo obstali obrtniki in da bosta obstali domača in umetnostna obrt, zato
               teh predlaganih amandmajev ne bom podprl.</p>
               <p>Za zaključek. Strinjam se z ministrom, eno leto je, kar mencamo s tem obrtnim
               zakonom. Sam sem, potem ko smo opravili splošno razpravo, celo upal, da bo začel
               zakon veljati s 1. 1. 2013. Glede na to, kaj se je Obrtno-podjetniška zbornica
               izpogajala, 6-mesečni odloženi rok, ampak po drugi strani pa poslušamo vodstvo
               Obrtno-podjetniške zbornice, kako hitri so, kako fleksibilni so, bi lahko eden mesec
               po tistem, ko so vedeli, kakšni so rezultati referenduma, se že pripravili na to
               prostovoljno članstvo in tudi tako delovali. Sam osebno se zahvaljujem ministru, da
               je imel vseeno to modro roko, da je prisluhnil obrtni zbornici. Saj pravim, jaz sem
               upal, da bomo s 1. 1. 2013 začeli uporabljati ta zakon in ne verjetno s 1. 1. 2014
               oziroma sejemo šest mesecev, potem pa še trije meseci in tukaj bo leto 2014.</p>
               <p>Amandmajev ne morem podpreti, z veseljem pa bom podprl nov obrtni zakon v obliki, kot
               je tudi predlagan. Hvala.</p>
            </sp>
            <sp xml:id="SDZ6-Redna-11-2013-03-05.sp39">

               <speaker>PODPREDSEDNICA RENATA BRUNSKOLE:</speaker>

               <p>Hvala.</p>
               <p>Besedo ima gospod Franc Jurša.</p>
            </sp>
            <sp xml:id="SDZ6-Redna-11-2013-03-05.sp40">

               <speaker>FRANC JURŠA (PS DeSUS):</speaker>

               <p>Hvala lepa za besedo, gospa podpredsednica. Lep pozdrav ministru, sodelavcema ter
               kolegicam in kolegom.</p>
               <p>Na samem začetku naj povem, pa bom poskušal biti v razpravi zelo kratek. Želim
               povedati čisto osebno mnenje in svoje razmisleke. Na lokalni kot na regionalni ravni
               so me v preteklosti obrtniki večkrat povabili na pogovor okoli tega zakona. Seveda
               vedno in povsod je prišlo ključno vprašanje o obveznem oziroma neobveznem članstvu.
               Ravno tako sem sodeloval v razpravi v tej dvorani in prišel do zaključka, da se
               znotraj Obrtno-podjetniške Slovenije in Gospodarske zbornice Slovenije bije bitka za
               članstvo. To je bilo vidno in tudi možno izraženo, kdo bo kje in v kateri zbornici
               član ter s tem prinesel k večjemu proračunu. Nekateri ste uporabili različne izraze
               "avtogol", "strel v koleno", tudi sam bi si enega od teh izbral, ampak pustimo,
               podobno razmišljam kot tisti, ki ste to rekli, Obrtno-podjetniška zbornica je z nekim
               manevrom hotela izglasovati obvezno članstvo. Ni bilo govora o neobveznem članstvu.
               Seveda so se pa močno ušteli, ker na tem poizvedovalnem referendumu ali pa, če
               želite, anketi so mislili, da bodo prišli ljudje, ki bodo podprli obvezno članstvo.
               Zgodilo pa se je ravno obratno. Na to glasovanje so prišli tisti, ki so nasprotovali
               temu. Imamo okolja, tudi iz mojega lokalnega okolja, kjer so se v dveh
               obrtno-podjetniških zbornicah, tako v Ljutomeru kot v Ormožu, odločili, da podpirajo
               obvezno članstvo v Obrtno-podjetniški zbornici. Sedaj bom povedal svoje osebno
               mnenje, ampak to ne pomeni tudi, kako bom glasoval. Glede na to, da interese
               zbornice, pa bom sedaj nekaj povedal o Kmetijsko-gozdarski zbornici in
               Obrtniško-podjetniški zbornici, koristijo vsi tisti, ki so v njej člani oziroma ki
               niso. V tem primeru, ko sta obe zbornici imeli obvezno članstvo, so bili deležni
               dosežkov zbornice vsi. Ko pa enkrat ne bo več obveznega članstva znotraj
               Obrtno-podjetniške zbornice in tudi Kmetijsko-gozdarske zbornice, pa bodo eni
               financirali z redno članarino dejavnost zbornice, vsi skupaj pa bodo koristili
               dosežke te zbornice. Obrtno-podjetniška zbornica nima naloge, da bi izvajala neke
               skupne nakupe, če se obrtniki tako ne dogovorijo, ima pa neke posebne specifične
               naloge, ki jih izvaja. Pa tudi to je treba danes izpostaviti, da Obrtno-podjetniška
               zbornica ne dobiva od države sredstev, dobiva jih pa Kmetijsko-gozdarska zbornica,
               ampak zopet za specifične programe. Močno me je motila tista zadeva, ki je bila
               povezana z velikimi plačili odpravnin oziroma plačami, ki so jih imeli na
               Obrtno-podjetniški zbornici. Tu moram javno povedati, da sem spremljal tudi te
               zadeve, in moram reči, da so nekateri v Obrtno-podjetniški zbornici, tako imenovani
               sekretarji, tajniki obrtno-podjetniških zbornic imeli bistveno večje plače kot župani
               v tistih občinah. To so problemi, s katerimi so se obrtniki srečevali in zaradi tega
               velikokrat tudi pomislili, da to ni v redu. In ni bilo v redu. Če bi pristopi na tem
               področju bili drugačni, verjetno danes mi v Državnem zboru tega zakona ne bi
               obravnavali. Hvala lepa.</p>
            </sp>
            <sp xml:id="SDZ6-Redna-11-2013-03-05.sp41">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Ali morebiti želi še kdo razpravljati? Želi. Odpiram prijavo za razpravo. Še vedno
               smo pri amandmajih k 14., 19. in 34.a členu zakona. Ugotavljam, da so trije
               prijavljeni razpravljavci. Se opravičujem, vidim, da je prišlo do pomote. Še enkrat
               odpiram prijavo za razpravo. Vljudno prosim, če lahko še enkrat.</p>
               <p>Imamo štiri prijavljene razpravljavce. Prvi ima besedo gospod Jožef Kavtičnik.</p>
            </sp>
            <sp xml:id="SDZ6-Redna-11-2013-03-05.sp42">

               <speaker>JOŽEF KAVTIČNIK (PS PS):</speaker>

               <p>Hvala lepa, predsedujoča.</p>
               <p>Morda se bo kdo začudil, da se pri tem zakonu oglašam, pa naj mi bo dovoljeno. Prvi
               predsednik Obrtniške zbornice Slovenije je bil moj oče, tako da sem živel v družini,
               ki se je ukvarjala z obrtjo. Bil sem nekako nepoklicni vajenec, tako da vem, kaj je
               obrt in kako si obrtniki služijo in morajo služiti denar.</p>
               <p>Pred mnogimi leti, ko je obrt v takratni državi bila skoraj nekako "bogokletna" in so
               bili obrtniki proglašeni za kapitaliste, je bilo še kako pomembno – posamezniki so
               želeli, da bi obrt dobila mesto, kot ji gre – da je bilo članstvo nekako obvezno.
               Obrtniki so se takrat morali spopadati z zakonodajo, ki jim ni bila naklonjena. Ko so
               ustvarjali pogoje za to, da so lahko ljudje delali tisto, kar so želeli in kar so
               znali, so si ustvarili tudi določene objekte in ustvarjali takšno strukturo članstva,
               da jim je bilo po godu in da so lahko potem na koncu tudi ustvarjali pogoje za delo.
               Danes živimo v državi, ki je naklonjena delu in je naklonjena tudi obrti. Vendar je
               vrh tega članstva zgubil stik z ljudmi, z obrtjo, z ljudmi, ki ustvarjajo. Zato sem
               prepričan, da če gremo v smer, da ječlanstvo neobvezno, da ni obvezne članarine, da
               se bo ta vrh začel spet ukvarjati z ljudmi, z boljšimi pogoji za ustvarjanje in
               življenje obrti.</p>
               <p>Zato osebno nisem najbolj naklonjen obveznemu članstvu, sem pa naklonjen temu, da gre
               zakon v smeri, da imajo obrtniki in ljudje, ki se z obrtjo ukvarjajo, čim boljše
               pogoje za to, da lahko delajo. Hvala.</p>
            </sp>
            <sp xml:id="SDZ6-Redna-11-2013-03-05.sp43">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Mirko Brulc.</p>
            </sp>
            <sp xml:id="SDZ6-Redna-11-2013-03-05.sp44">

               <speaker>MIRKO BRULC (PS SD):</speaker>

               <p>Hvala lepa.</p>
               <p>Kot vedno, hudič je v ljudeh. Se spomnite, ko smo v prejšnjem mandatu ustanovili novo
               občino, ker občani niso bili zadovoljni z županom. Zdaj vemo, kakšna je situacija v
               Zdravniški zbornici, kakšne zlorabe so in podobno. Enako je bilo tudi na področju
               tega, o čemer danes govorimo. Sam imam dobre stike z območno obrtno zbornico v Novi
               Gorici in na severnem Primorskem in moram reči, da delajo odlično. Ne predstavljam
               si, da ne bi v takem obsegu, kot so, še vedno nudili servis obrtnikom. Tu mislim tudi
               na čezmejno sodelovanje. Pravkar se je zaključil sejem v sosednji Gorici, imenovan
               Expomego, kjer je prav ta območna zbornica organizirala možnost mnogim obrtnikom, da
               nastopijo. Da ne govorim o celjskem sejmu in še čem.</p>
               <p>Kdo bo zastopal obrtnike? Danes sem večkrat slišal, pravijo, da plačajo nekaj, pa za
               to ne dobijo nič. Če se Obrtno-podjetniška zbornica dogovarja z Vlado, z ministrstvi,
               z ljudmi v parlamentu in doseže nek ugoden rezultat teh dogovorov, kdo je potem tega
               deležen? Samo tisti, ki plača članarino, ali vsi? Ali vsi frizerji ali vsi dimnikarji
               ali vsi avtoprevozniki ali samo tisti, ki plačajo članarino? Jaz vem, da je članarina
               pri nekaterih problem. Kot je Gašpar Mišič govoril, tudi v Novi Gorici poznam
               čistilni servis, ko ne morejo plačati članarine. Tako nizek je ta zaslužek, da je
               tistih 12 evrov ali kolikor je znsek že preveč. Ampak to je stvar obrtne zbornice, da
               potem ima tudi ta socialni faktor vkalkuliran v plačevanje članarine, da rečejo: "Ne
               boš plačal, deležen pa boš naših rezultatov."</p>
               <p>10. januarja je bila tukaj javna predstavitev mnenj. Kresala so se mnenja, zelo malo
               današnjih diskutantov je bilo takrat v tej dvorani. Tisti, ki smo bili, smo slišali,
               kakšna je situacija. Bila so vprašanja in iskanje odgovorov. Ali odprava obveznega
               članstva prispeva k večji konkurenčnosti? Ali so učinki odprave obveznega članstva
               sploh izmerjeni? Ne. Kako je bilo z referendumom, niti ne bom govoril, ker vemo, da
               so bile neverjetne igrice. In o plačah. 7.tisoč evrov neto posamezniku v
               Obrtno-podjetniški zbornici je kriminal, ob tem da je nekdo res član, pa ne more
               plačati niti članarine! Kako je z obvezno pridobitvijo obrtnega dovoljenja in tako
               dalje? Društvo upokojenih obrtnikov in podjetnikov Slovenije v dopisu posebej
               opozarja - zdaj pa to zopet bolj velja za nas, ki živimo ob meji – kako bo z
               varovanjem uporabnikov obrtne storitve, ki jim jo nudi nekdo iz tujine. Ali ima ta
               fizična oseba neke dokazljive dokumente, da lahko to dela v Sloveniji? Ali je
               področje dogovarjanja s slovenskim kupcem dogovorjeno? Ali je področje kakovosti
               zagotovljeno? Kako je z zaščito slovenskega potrošnika? Recimo problem garancij za
               dobro izvedeno delo in tako dalje. Kdo bo to delal za potrošnike, če ne
               Obrtno-podjetniška zbornica? Kdo? Veste, da prihajajo k nam obrtniki iz sosednjih
               držav, z Madžarske, Poljske, ne vem, od kod vse, tudi iz Italije, tam so propadli,
               pridejo sem ponudit nizko ceno, opravijo delo in gredo. Potem pa, ali teče voda ali
               ne, ali pušča streha ali ne, je drug problem. To zaščito nam ta zbornica, tudi meni
               kot uporabniku, lahko nudi. Zato bodimo previdni. Pričakovanja obrtnikov so bila, da
               bomo prišli do enega res kvalitetnega široko obsegajočega zakona, ki bo ščitil vse
               tiste najmanjše. Spomnim se, ko sem bil župan in smo dajali nepovratna sredstva
               obrtnikom. Nekdo je rabil 2 tisoč evrov. Rekel si, kaj bo z 2 tisoč evri. Občina mu
               je to dodelila. Za frizerja je to recimo dovolj, zelo na pamet govorim, ali pa nekega
               kmeta, ki je rabil električnega pastirja in podobno. To je sicer drugo področje. Niso
               vsi takšni, da potrebujejo ogromno sredstev, ampak rabijo neko zaščito, ki jo lahko
               nudi Obrtno-podjetniška zbornica, če ni, kot sem rekel na začetku, hudič v ljudeh. Tu
               pa se morajo sami očistiti. Ne more tega parlament, ne minister, nihče drug tega
               opraviti namesto njih. Saj imajo nadzorne organe in podobno. In če je ta
               skorumpiranost tako izjemno velika, kot je bila v nekaterih teh zbornicah, ne samo v
               Obrtno-podjetniški, potem je nekaj narobe z nami, z ljudmi. Tega se z zakonom ne da
               odpraviti.</p>
               <p>Jaz bom te amandmaje podprl, ker mislim, da bi veliko prispevali k temu, da bi
               tistega obrtnika, ki danes res živi nekje na periferiji, nima časa hoditi v Ljubljano
               na pogovore, ne obvlada tematike zakonodaje in tako dalje, da bo to za njega nekdo
               opravil. Te dobre pogače bo deležen tudi tisti, ki ni član. To pa ni pošteno. Hvala.
            </p>
            </sp>
            <sp xml:id="SDZ6-Redna-11-2013-03-05.sp45">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Mihael Prevc, izvolite.</p>
            </sp>
            <sp xml:id="SDZ6-Redna-11-2013-03-05.sp46">

               <speaker>MIHAEL PREVC (PS SLS):</speaker>

               <p>Hvala lepa, za besedo, gospa podpredsednica. Spoštovani minister s sodelavci,
               spoštovane kolegice in kolegi!</p>
               <p>Tudi sam moram povedati, da teh amandmajev, ki jih je vložila Poslanska skupina
               Socialnih demokratov, ne morem podpreti preprosto zaradi tega, ker ti amandmaji
               povsem spremenijo koncept samega zakona, ki je nastajal kar nekaj časa, celo predolgo
               časa. Ne samo, da ta zakon ti amandmaji, če bi bili sprejeti, postavljajo na glavo,
               se pravi spreminjajo povsem koncept tega zakona, zaradi katerega se je ministrstvo
               sploh lotilo priprave tega zakona. Dejstvo je, da je spremembe tega obrtnega zakona
               sproduciralo, tako kot je bilo danes že nekajkrat povedano, samo vodstvo, sicer
               prejšnje vodstvo Obrtne zbornice, ko je na terenu med obrtniki preverilo, kakšno je
               njihovo mnenje glede prostovoljnega članstva. Verjetno je res, da je vodstvo zbornice
               pričakovalo drugačen rezultat, kot pa se je na tem referendumu tudi zgodil.</p>
               <p>Nekateri ste rekli, da ta referendum je bil izveden tako, ker pravzaprav so se
               referenduma udeležili samo tisti obrtniki, ki so glasovali proti obveznemu članstvu.
               Ja, poglejte, tako kot se vedno pri nas dogaja, vsi obrtniki so imeli možnost, da so
               povedali svoje mnenje na tem referendumu. Znano pa je, da tisti, ki smo se v
               preteklosti, kot prej je bilo tudi že omenjeno, tudi sam sem bil župan in sem se
               veliko srečeval z obrtniki, z njihovimi problemi in velikokrat je bila izpostavljena
               ta dilema prostovoljno članstvo ali obvezno članstvo. Marsikateri obrtnik je rekel,
               leta in leta plačujem članarino v Obrtno-podjetniško zbornico, pa od tega praktično
               nimam nič. Res je, verjetno je bil tudi sam kriv, da ni znal koristiti usluge, ki bi
               jih lahko koristil od same Obrtno-podjetniško zbornice, pa vendarle marsikdo je potem
               tudi nadaljeval. Če bi resnično začutil, da mi Obrtno-podjetniška zbornica lahko nudi
               neko pomoč, neke storitve, sem dejansko za to storitev, za to pomoč pripravljen
               Obrtno-podjetniški zbornici tudi nekaj plačati. In tako kot je minister že sam prej
               povedal, sprememba tega zakona ni bila prioriteta v njegovem ministrskem mandatu,
               ampak dejstvo je, da je spremembo tega obrtnega zakona narekoval ta referendum. In še
               dobro se spomnim, ko je minister prišel s teh pogajanj s predsednikom
               Obrtno-podjetniške zbornice, preden je ta zakon šel na Vlado, je jasno povedal, da je
               ta predlog zakona povsem usklajen z vodstvom Obrtno-podjetniške zbornice. Tako da
               govorice danes, ki jih tukaj poslušam, da ta zakon ni usklajen z Obrtno-podjetniško
               zbornico, so neresnične, in mislim, da to ni prav. Jaz bi vendarle predlagal, da
               danes ta zakon sprejmemo, seveda brez teh amandmajev, ki jih imamo na mizi, ker potem
               bo seveda koncept tega zakona povsem napačen, da vendarle ta zakon danes sprejmemo in
               nova koalicija bo imela potem v nadaljevanju možnosti, da zadeve spremeni. Vendarle
               mislim, da je naša dolžnost da je bila tudi dolžnost ministra za gospodarstvo, da
               glede na referendum, ki se je zgodil med obrtniki in podjetniki v Sloveniji, je bila
               tudi dolžnost, da ta zakon pripravi in imamo možnost, da danes ta zakon tudi
               podpremo. Hvala.</p>
            </sp>
            <sp xml:id="SDZ6-Redna-11-2013-03-05.sp47">

               <speaker>PODPREDSENICA RENATA BRUNSKOLE:</speaker>

               <p>Hvala lepa.</p>
               <p>Gospod Marijan Pojbič ima besedo.</p>
            </sp>
            <sp xml:id="SDZ6-Redna-11-2013-03-05.sp48">

               <speaker>MARIJAN POJBIČ (PS SDS):</speaker>

               <p>Hvala, spoštovana podpredsednica.</p>
               <p>Še enkrat zelo jasno za slovensko javnost. S tem zakonom ne ukinjamo zbornice, ampak
               obvezno članstvo. Bilo je velikokrat slišano, velikokrat povedano, da ukinjamo
               Obrtno-podjetniško zbornico, ampak to ni res. Ukinja se obvezno plačevanje obveznega
               članstva v Podjetno-obrtniški zbornici. Jaz sam teh amandmajev, ki so jih vložili
               Socialni demokrati, ne bom podprl, ker sem absolutno proti temu, da se plačuje
               obvezna članarina. To pa iz več razlogov, ki jih bom zdajle naštel. Prvič, jaz veliko
               časa, ker sem pač že tretji mandat poslanec, prebijem z obrtniki in podjetniki iz
               okolja, iz katerega prihajam. In velika večina podjetnikov in obrtnikov je istega
               mnenja. Za to, kar plačujejo, ne dobijo tistega "feedbacka" ki bi bil potreben za to,
               da bi Obrtno-podjetniška zbornica bila upravičena do plačevanja te obvezne članarine.
               Velika večina podjetnikov in obrtnikov se zavzema za to, da bi bilo plačevanje
               članarine neobvezno. In še nekaj, ko ste danes toliko govorili, da nimamo dovolj
               kvalitetnih podlag za to, da politika sprejme takšno rešitev, kot je danes v zakonu
               predlagana, moram povedati naslednje. Obrtniki in podjetniki so seveda imeli
               posvetovalni referendum in za Dnevnik je gospa Katja Svenšek je zapisala naslednje:
               "Vodilni v Obrtno- podjetniški zbornici Slovenije so pričakovali, da se bodo
               referenduma o ukinitvi obveznega članstva v zbornici udeležili predvsem podporniki
               zborničnega sistema. Te so nameravali na referendum vabiti posebej. Lobiranje v prid
               pozitivnemu rezultatu pa bi prepustili območnim zbornicam. Načrt jim, kot je znano,
               ni uspel, saj so obveščanje obrtnikov o referendumu prevzeli mediji, člani Obrtno-
               podjetniške zbornice pa so 25. aprila s skoraj 70-odstotno večino glasovali proti
               obveznemu članstvu. In če to ni dovolj kvalitetna podlaga za to, da mi danes
               sprejmemo to odločitev, da z zakonom ukinemo obvezno članstvo, potem ne vem, kaj smo
               politiki. Ali slišimo ali je z nami kaj narobe?! Podjetniki in obrtniki so povedali
               zelo jasno, z več kot dvotretjinsko večino. V Žurnalu so postavili vprašanje: "Kaj
               mislite o obveznih članstvih v posameznih zbornicah?" Poglejte, kaj so o tem povedali
               v DeSUSu: "Načeloma smo proti obveznemu članstvu v zbornicah, je pa nekaj stanovskih
               zbornic, kjer je obvezno članstvo primerno." Državljanska lista Gregorja Viranta je
               povedala naslednje: "Zavzemamo se za prostovoljno članstvo v vseh zbornicah.
               Zainteresirani naj se včlanjujejo v zbornice na podlagi kakovosti storitev in ne
               zaradi zakonske prisile." Kaj je povedala Lista Zorana Jankovića: "Zbornice morajo
               predvsem delovati učinkovito v korist svojih članov. Praviloma samo prisila ni dober
               recept za članstvo v katerikoli zbornici." Jasno je, kaj je vsebina tega, kar so
               povedali. In kaj so povedali Socialni demokrati? Tu pa zdaj pridemo do paradoksa.
               Povedali so naslednje: "Socialni demokrati se zavzemamo za to, da bi se člani v
               zbornica sami odločali o obveznem ali neobveznem članstvu". To so za Žurnal povedali
               Socialni demokrati. Dragi gospodje in gospe! Zdaj smo pa priča enemu nenormalnemu
               sprenevedanju. In prav Socialni demokrati, ki so to povedali, kar sem tukaj prebral,
               na drugi strani vlagajo amandma, s katerim želijo, da bi v ta zakon ponovno vnesli
               tisto, da bi obvezno članstvo ostalo obvezno. Govorili so nekaj, tu pa počenjajo
               nekaj popolnoma drugega. Zdaj pa se sprašujem in vse tiste, ki zagovarjate obvezno
               članstvo, kako je mogoče, da se v takšnem kratkem času spremeni mnenje tako pomembnih
               strank, ki naj bi tvorile novo koalicije. Kako je mogoče? Enkrat govorite eno, takoj
               za tem pa delate popolnoma nekaj drugega. Ali je v ozadju spet kakšen lobi, ozka
               skupina posameznikov, ki bi želela oziroma želi na račun tistih, ki v tej državi
               pridno delajo, se trudijo, in to so podjetniki in obrtniki, ki se s težavo prebijajo
               iz meseca v mesec, da bi plačevali eno ozko skupino privilegirancev, ki živi
               fantastično. In ravno temu smo priča. Poglejte si stvari za nazaj, s kakšnimi plačami
               so živeli vodilni v Obrtno-podjetniški zbornici. In če to ni dovolj močan signal
               slovenski politiki, da to preseka. In na drugi strani 70-odstotna večina podjetnikov
               in obrtnikov, ki se je udeležila posvetovalnega referenduma, se je odločila proti
               obveznemu članstvu. In kdo izmed teh politikov, ki tukaj sedimo, si upa delati v
               nasprotju z interesom večine tistih, ki se jih ta problem dotika? Kdo, povejte?!
               Obstajata samo dva odgovora: ali so v ozadju neki drugi interesi ali pa tisti, ki
               sedimo tukaj, nekih stvari ne razumemo na pravi način. Drugega odgovora na to
               vprašanje ne more biti. Jaz in tudi Slovenska demokratska stranka teh amandmajev
               nikoli ne bo podprla. Vsaj mislim, da smo politiki, ki moramo pred slovensko
               javnostjo pokazati pravi, pošten in odgovoren obraz. Ne moremo zagovarjati neke ozke
               skupine posameznikov. Tega je v Sloveniji vse preveč. In ta sprenevedanja! Danes sem
               poslušal gospoda Mišiča. Glejte, resnično ne vem, v katerem svetu gospod Mišič živi.
               Pa ne želim govoriti o posameznikih, ampak to, kar je govoril – škoda, da nimam tu
               njegovega magnetograma, da bi še enkrat prebral, kaj je govoril. Tega ne razumem. In
               res tega ne razumem, da lahko govorimo nekaj, delamo pa čisto nekaj drugega. In
               ponovno zagovarjamo neko ozko skupino, ki bi želela na račun obvezne članarine super
               živeti. In če tega zakona danes ne bomo sprejeli, verjemite, da delamo proti tistim
               podjetnikom in obrtnikom, ki so 70-odstotno glasovali proti članstvu, delamo proti
               njihovim interesom. Kako si lahko politika to dovoli? Predvsem tiste stranke, ki bi
               naj bile nosilne v naslednji vladi, že preden sploh imajo vlado v svojih rokah,
               delajo proti interesom tistih, ki jih ta problem tangira! Naloga politike je in mora
               biti, da skrbimo in delamo za njihov interes, za interes vsakega posameznika v tej
               državi. Ni pa zakona, ki bi zadovoljil vsakega posameznika, ko gre za neka določena
               področja. Naloga politike pa je, da najde najboljše, najbolj kompetentne rešitve, ki
               bodo zadovoljile večino na določenem področju oziroma okolju. In danes govorimo o
               Obrtno-podjetniški zbornici.</p>
               <p>Spoštovane kolegice in kolegi, glejte, prepričan sem, da tudi vi hodite med svoje
               ljudi, hodite med podjetnike in obrtnike in se z njimi pogovarjate. In tisti, ki to
               počenjate, danes ne morete glasovati za te amandmaje, ki so jih vložili Socialni
               demokrati. Ne morete! Ker potem niste načelni ali pa delate nekaj, česar ne razumete.
               In tega si poslanke in poslanci, ki sedimo v parlamentu, ne bi smeli dovoliti. Zato
               vas prosim in pričakujem, da če že pripravljate novo vlado, tisti, ki jo
               pripravljate, dajte, no, ne pasti na izpitu, še preden imate vlado, in dokazati, da
               delate proti večini tistih, ki so se drugače odločili. Pa saj to Slovenke in Slovenci
               razumejo! Pojdite vprašat podjetnike in obrtnike danes! Cel kup klicev je bilo.
               Pravijo: "Lepo vas prosimo, dajte vsaj enkrat spoštovati voljo ljudi!" Ja, zakaj pa
               mi sedimo tu, v Državnem zboru? Za koga? Zato, da spoštujemo ljudi in jim pomagamo!
               In res iskreno tako mislim. Upam, da bomo v Državnem zboru enkrat zbrali dovolj moči
               in začeli razmišljati o večini. In začeli preprečevati posamezne ozke skupine, ki na
               račun manjšine super živijo! Poglejte po teh zbornicah! Da ne govorim o Zdravniški
               zbornici in tako naprej, da ne razširjam te zgodbe. In vse, kar se je v zadnjem času
               dogajalo, vsi ste seznanjeni s temi zadevami. In to zato, ker imajo vnaprej
               zagotovljena sredstva in lahko živijo, lahko delajo, kar hočejo. Če bi se pa morali
               na trgu boriti in s svojim delom dokazati, da so vredni določenih sredstev, bi se pa
               to zagotovo ne dogajalo in ne bi bilo nobenega problema. Obrtno-podjetniška zbornica,
               takšna kot je sedaj, definitivno ni kos nalogam, ciljem in interesom podjetnikov in
               obrtnikov. Ni! Zato je nujno treba tu nekaj spremeniti. In če bo Obrtno-podjetniška
               zbornica, tudi če ukinemo obvezno članstvo, delala tako, kot si želijo podjetniki in
               obrtniki, nobenega problema ne bo, verjemite mi. Ampak pod enim pogojem: če jaz
               plačam 20 evrov neko storitev, moram to storitev dobiti. Ne pa plačati 20 evrov za
               to, da nekdo na moj račun super živi in prejema plačo 7, 8, 9 ali ne vem koliko tisoč
               evrov! In odpravnine po ne vem koliko, 50, 80 ali ne vem koliko tisoč evrov! Pa, ali
               smo normalni v tej naši domovini, da to dopuščamo, da to spregledamo! Ne morem več
               tega spregledati, dragi moji prijatelji, ne moremo! Dajmo si enkrat naliti čistega
               vina in nehajmo nasedati lobijem! Poglejte, kam so ti lobiji pripeljali našo,
               slovensko državo! Poglejte si, dragi moji prijatelji! Pa ni važno, katere stranke in
               kdo. Ni važno, ali smo desni, rumeni, rdeči, kakršnikoli že. Dragi moji, prepričan
               sem, da bi morali imeti vsi podoben cilj in interes. In podoben cilj in interes je
               to, da poskušamo storiti vse v korist vseh oziroma večine državljank in državljanov.
               To bi morala biti primarna naloga vsakega od nas. Vedno bomo pa imeli lobije, ki bodo
               poskušali zdaj enega "fehtat", drugega "fehtat", dajte vložit tisti amandma, dajte
               poskušat tisto narediti in tako naprej – zato, da zaščiti svojo rit pa svojo debelo
               plačo na račun tistih, ki garajo noč in dan. In jaz poznam okoli, ko hodim okoli
               mojih prijateljev, podjetnikov in obrtnikov, to so avtoličarji, avtomehaniki,
               gostinci in tako naprej. In poglejte, tisti ljudje, ko v tem mrazu delajo po 10, 12,
               15 ur na dan in na koncu na njihov račun tisto, kar so tam pridelali, dajo nekomu,
               tisti pa s tistim denarjem, za kar praktično nič ni naredil, super živi. Ali je to
               pošteno? Ali je to korektno? Nehajmo se sprenevedati in vsaj politika na državni
               ravni bi morala to razumeti. In tokrat imamo prvič izpit, da pokažemo, ali smo
               pripravljeni stopiti v bran tistim, ki so na posvetovalnem referendumu odločili z več
               kot dvotretjinsko večino, da se z nekimi stvarmi ne strinjajo. In če mi nismo tega
               sposobni razumeti in mi potem govorimo o ne vem čem, kar sem danes vse tukaj poslušal
               in da nimamo pravih temeljev, da bi lahko to rešitev danes sprejeli, potem res ne
               vem, na kakšnem svetu živimo. Morda pa res jaz ne pašem sem, bi moral nekje na
               Antarktiki živeti, po mojem bi bilo drugače, da bi razumel vse te stvari.</p>
               <p>Zato še enkrat, jaz sam in Slovenska demokratska stranka teh amandmajev absolutno ne
               bo podprla in absolutno podpira neobvezno članstvo. Jaz sem prepričan, da bo večina v
               tem parlamentu nam sledila, ker sem prepričan, da ste vsi poslanke in poslanci dovolj
               kredibilni in dovolj razumevajoči, da znate razumeti tisti, kar je za naše
               državljanke in državljane ključno in pomembno. Prepričan sem, da bomo potem na koncu
               tudi ta zakon danes brez teh amandmajev tudi potrdili. Hvala lepa.</p>
            </sp>
            <sp xml:id="SDZ6-Redna-11-2013-03-05.sp49">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Vidim željo po repliki s strani gospoda Gašparja Gašparja Mišiča, tudi s strani
               gospoda Srečka Meha. Vendar obema predlagam, pa tudi vam ostalim, spoštovane kolegice
               in kolegi, da odprem še enkrat možnost za razpravo, da potem niste omejeni samo s
               tremi minutami, lahko imate tudi kakšno minutoveč. Bi pa istočasno vse opozorila v
               skladu s poslovnikom Državnega zbora, da v svojih razpravah se držite amandmajev,
               točke in zakona, torej obrtnega zakona, ki ga obravnavamo, brez osebnih diskreditacij
               in žalitev, in to tako osebno kot tudi posameznih političnih strank. Odpiram prijavo
               na razpravo.</p>
               <p>Prijavljenih je pet razpravljavcev. Prvi ima besedo gospod Srečko Meh.</p>
            </sp>
            <sp xml:id="SDZ6-Redna-11-2013-03-05.sp50">

               <speaker>SREČKO MEH (PS SD):</speaker>

               <p>Takole bi rekel. Preprosto amandmaji poskušajo opredeliti, vseeno gospod Pojbič,
               bodite toliko korektni, pa poslušajte. To ni sicer, gospa podpredsednica, moja
               pravica, ampak v tem državnem zboru sem sedel od začetka do konca razprave, ko smo
               imeli predstavitev zakona in sem od začetka do konca sedel in poslušal. Od tukaj je
               to, kar zdaj tukaj predlagamo. Tukaj so ljudje predlagali v tem zboru in tam bi lahko
               poslušali, da tisto, kar je bilo, je bilo mnenje in zato smo to naredili, če kdo to
               sprašuje. Gospod minister je povedal, da je imel telefonsko stališče predsednika, da
               je zakon usklajen. Stališče aktualnega predsednika je, da zakon ni usklajen z
               njihovim stališčem. Oni nasprotujejo neobveznemu članstvu. In če sprašujete, od kod
               naše stališče, tukaj črpamo potem ta predlog in naša gotovost, da lahko naredimo
               škodo, če bomo črtali obvezno članstvo in bomo s tem postavili obrtnike, ki so morda
               nekateri v slabem položaju zaradi poslovnih rezultatov, obrtnike kot celoto v slabši
               položaj. Govorite o ozkih skupinah, vedno so ozke skupine, ali je to parlament ali je
               to vlada ali je to politična stranka. Mi zdaj govorimo o obrtnem zakonu in o
               obrtnikih, ne levih, ne desnih, o tistih, ki si služijo svoj kruh, in o tem, da bi
               bilo prav, da je asociacija, to pa je Obrtno-podjetniška zbornica, ki bo njihova
               stališča zagovarjala in bo delala v njihovo dobro. Zato sem jaz prepričan, da delamo
               v korist obrtnikom, z morda še kakšno potrebno spremembo. Poglejte, volje ljudi,
               gospe in gospodje, mi nismo spoštovali. Spoštovali je nismo, ko so nam jo tam na trgu
               zunaj sporočali, kaj naj naredimo, pa na drugih trgih po slovenskih mestih. Tudi
               slovenska vlada ni spoštovala volje ljudi, tudi mi tukaj ne, ljudje so nam sporočali
               odstopite, začnite delati drugače. Bilo je treba sprožiti konstruktivno nezaupnico,
               ko govorimo o volji ljudi. In zato trdim, da imamo legitimno pravico, da smo v dobri
               veri in v dobri nameri vložili te amandmaje, ki bi obrtnike postavili v položaj, da
               bi lahko tudi kot organizirana skupina ljudi, ki delajo v tej državi, lahko tudi na
               organiziran dober način zagovarjali stališče pomembne skupine. Vse anomalije, ki pa
               so, ozkih posameznikov, seveda to ni prav, ampak zaradi tega ne bomo uničili celote.
               Treba je odpraviti anomalijo in celoto organizirati, da bo dobro delala. Poglejte,
               tudi v Državnem zboru, ki je legitimen in dobro dela, pa vendarle je med nami nekaj
               posameznikov ali smo posamezniki, ki ne sodimo sem zaradi različnih stvari, ki jih
               imamo zadaj. Med politiki imamo ljudi, ki so dobri ljudje, pa jim je protikorupcijska
               komisija povedala, da ne sodijo med tiste politike, ki si zaslužijo naše spoštovanje,
               pa zato ne bomo likvidirali ne slovenske vlade, pa ne tega parlamenta, pa ne koga
               drugega, pa ne strank. Ostale bodo. Očistiti moramo ta slovenski prostor, da bomo
               ljudje, ki tukaj delamo, spoštovani, da bomo spoštovali in da bom z vsakim o vsakem
               govorili s spoštovanjem in s to pravico, da ima pravico kaj predlagati. Če pa ne bo
               sprejeto, saj to pa je najboljši inštrument demokracije, glasujemo in ugotovili smo,
               kaj je prav. Hvala lepa.</p>
            </sp>
            <sp xml:id="SDZ6-Redna-11-2013-03-05.sp51">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Za repliko je prosil gospod Marijan Pojbič.</p>
               <p>Izvolite.</p>
            </sp>
            <sp xml:id="SDZ6-Redna-11-2013-03-05.sp52">

               <speaker>MARIJAN POJBIČ (PS SDS):</speaker>

               <p>Hvala, spoštovana podpredsednica.</p>
               <p>Res ne bom dolg, ampak vendarle. Kolega, ki je govoril zdaj za menoj, je povedal, da
               je treba poslušati. Ampak jaz trdim naslednje. Eno je poslušati, drugo je slišati. Še
               enkrat ponavljam, drugo je slišati. In veste, kaj je treba slišati? Da je 70 % vseh,
               ki so se referenduma udeležili, glasovalo proti obveznemu članstvu. In lepo vas
               prosim, ali res ne slišite ali samo poslušate. Jaz ne bom več samo poslušal, ne bom,
               nisem v Državnem zboru zato, da bom poslušal, ampak zato, da slišim interese naših
               ljudi in delam v njihovem interesu. In to je bistvo. In še to ste rekli, pomembno je,
               kdo je tukaj govoril, da naj ostane obvezna članarina. Ali so to podjetniki in
               obrtniki govorili? Gospod Meh, oprostite, jaz vem, kdo, predvidevam, kdo so bili
               tisti, o katerih vi govorite. Tisti, ki jim je na račun teh podjetnikov in obrtnikov
               šlo super. Vem, saj znam brati. Lepo vas prosim, za nekaj dni nazaj si preberite
               časopise, kaj je pisalo, kakšne odpravnine si delijo, kakšne plače imajo. Ne govorim
               o Srečku Mehu, oprostite, ne motite me, ker nisem govoril o Srečku Mehu. Bom pa še to
               povedal. Veliko je bilo povedanega, da je treba očistiti slovenski politični prostor
               tistih, ki na tak ali drugačen način barantajo ne vem s kakšnimi zadevami. Res je,
               seveda je treba. Ampak še nekaj, to je treba storiti tudi v Velenju in Šoštanju. Tudi
               tam je to treba storiti, drage kolegice in kolegi! Imamo veliko razloga za to. Tudi
               znamo poslušati, jaz znam slišati. To, kar pišejo mediji, ne pišejo kar tako brez
               zveze, že vedo, kaj pišejo, se pravi, tudi tam je treba narediti red. Sem pa za to
               absolutno, da se ta red naredi vsepovsod, na vsakem mestu, za vsakega v tej državi
               velja enako. Moralo bi, na žalost v tem trenutku še ni tako, ampak upam, da bo enkrat
               ta demokracija zmagala in zmagala na tak način, da bomo pred zakonom vsi enaki. Ko se
               bo to zgodilo, bo marsikatera dilema in elita v tej državi odpravljena. Hvala večnemu
               bogu, da v ta državni zbor prihaja taki, ki delamo s srcem, dušo in odgovornostjo za
               lastni narod. Ko bo ta državni zbor ima vse take poslanke in poslance, bo tudi
               Slovenija na drugačni poti in ne na taki poti, verjemite mi.</p>
            </sp>
            <sp xml:id="SDZ6-Redna-11-2013-03-05.sp53">

               <speaker>PODPREDSEDNICA RENATA BRUNSKOLE:</speaker>

               <p>Gospod Srečko Meh, replike na repliko ni, boste se pa lahko še enkrat prijavili na
               razpravo.</p>
               <p>Besedo ima sedaj gospod Gašpar Gašpar Mišič.</p>
            </sp>
            <sp xml:id="SDZ6-Redna-11-2013-03-05.sp54">

               <speaker>GAŠPAR GAŠPAR MIŠIČ (PS PS):</speaker>

               <p>Spoštovani, kolegice in kolegi!</p>
               <p>Jaz ne dvomim, da danes v tej dvorani vsi želimo obrtnicam in obrtnikov dobro, da eni
               in drugi in tretji zagovarjate in zagovarjamo, kar je najbolje za našega obrtnika in
               obrtnico. Vendar nekaj se moramo zavedati, da v vsej tej svoji evforiji želimo
               narediti dobro in najbolje, pa spregledamo in vedno se delimo na neke vaše, naše in
               takšne. Mislim, da v tej državi, kar zadeva obrtnic in obrtnikov, ni vaših in naših,
               ampak so pridni ljudje, ki želijo samo delati in za svoje delo prejeti tudi korektno,
               pravično plačilo, zato prosim vse za nekoliko razumevanja, da ne bi današnja razprava
               izgubila kompasa.</p>
               <p>Spoštovani in dragi kolega Pojbič, če bi mene poslušali takrat, ko smo govorili na
               odborih in v prvem branju in danes v drugem branju, bi ugotovili, da vi v bistvu ste
               poslušali, vendar niste slišali. Niste me slišali, ker dejansko sem obrazložil
               stališče, zakaj sem proti vloženim amandmajem, ki zagovarjajo obvezno članstvo, in
               zakaj nisem gotov, da bi podprl tak zakon, čeprav tak zakon, tudi če bi ga podprli,
               bi ga eventualno morali spremeniti, ker sedanje stanje je res nekoliko kaotično.
               Zakaj? Naj vam pojasnim. Iz Obrtno-podjetniške zbornice so me poklicali in tudi iz
               nekaterih območnih obrtnih zbornic in so rekli, da že ustanavljajo neka društva,
               prenašajo premoženje itd. Jaz se bojim, da če ne bomo dovolj previdni, bomo s tem
               zakonom omogočili razpad obrtnozborničnega sistema, zato nas svarijo in predlagajo iz
               zelo velikih območnih obrtnih zbornic, da naj vendarle počakamo. Če se spomnite,
               gospodje, nas je novi predsednik obrtne zbornice na odboru na matičnem delovnem
               telesu prosil, da naj umaknemo zakon, da morajo imeti več časa za pripravo novega. Ne
               smete spregledati, da se je od referenduma in izražene volje, ki jo moramo
               spoštovati, moje osebno mnenje je takšno, zato podpiram, da obveznega članstva ni
               več, naj bo prostovoljno, vendar vodstvo obrtne zbornice pa se mora potruditi, da bo
               delalo v korist, v interesu obrtnika in ne za interese ozke skupine, kot je bilo
               danes slišati. V eni tretji obrtni zbornici pa so zapisali, da je tudi vodstvo skupaj
               s skupščino dostikrat vzajemno podleglo interesom najmočnejših. Tukaj mi je dalo
               misliti, da v bistvu je bila obrtna zbornica ustanovljena, da zaščiti ugled in poklic
               obrtnika, se pravi majhnih obrtnikov in podjetnikov. Na drugi strani pa imamo
               Gospodarsko zbornico Slovenijo, kjer dejansko naj bi bila po neki logiki včlanjena
               tudi večja, srednje velika podjetja itd. Ampak vse lepo in prav, vendar zanimiva je
               ugotovitev in spoznanje, da so majhnih obrtniki, se pravi tisti, ki so espeji, ki so
               samozaposleni, pa ne zaslužijo nič več kot plačo delavca, ki je zaposlen začasno ali
               pa za nedoločen čas v nekem podjetju. Teh je dejansko največ. Največ je takšnih
               majhnih, ki celo s svojim delom, pa ne sedem ali osemurnim delom mesečno ne zaslužijo
               niti 500 do 600 evrov. In tem je najhujše. Zato bi jaz dejansko posvaril vse nas
               tukaj, mi zagovarjamo boljše življenje obrtnic in obrtnikov. In ne se sedaj na tej
               točki sporeči, da smo si nasprotni, eni zagovarjamo eno, drugi zagovarjajo drugo.
               Zato je moj predlog kompromisen, ker imamo toliko različnih mnenj in ker smo
               nepripravljeni in ker nam grozi razpad celo obrtnozborničnega sistema na več manjših
               zbornic. Potem pa veste, kako je, tam, kjer je vse razsejano, nekomu rečejo "skregaj
               in vladaj". Očitno je nekomu v interesu, da skrega obrtnice in obrtnike in da potem
               prevzame, nekdo ima interes, da "pohopsa" premoženje, ki je bilo dejansko skozi vsa
               ta lega ustvarjeno s članarinami, se pravi z denarjem obrtnic in obrtnikov. Verjemite
               mi, če bi bil denar, ki je bil nabran, denar iz članarin obrtnic in obrtnikov,
               refundiran nazaj po sistemu vzajemnosti, da bi obrtna zbornica plačevala oziroma
               subvencionirala visoke obresti v bankah za nakup osnovnih sredstev, da temu ne bi
               bilo tako. Če bi bil sistem transparenten in nadzorovan, da si ne bi najvišji vrh in
               vodstvo Obrtno-podjetniške zbornice izplačevalo od 10 do 18 tisoč evrov mesečne plače
               plus nagrade, da ne govorim o odpravninah, ko so odhajali sekretarji, bi bilo vse v
               redu. Vendar očitno človeški pohlep nima meja in tam, kjer dejansko naleti na
               priložnost, to priložnost zagrabi. Zato človek kjerkoli že, ko upravlja z nekim
               skupnim premoženjem, skupno lastnino, mora biti nadzorovan, pa naj bo še tako pošten.
               Ne sme priti v skušnjavo. Ker se je pokazalo, ko prideš v skušnjavo, narediš dejansko
               tudi napako. Veliko ljudi je to naredilo. Moramo preprečiti, da ljudje pridejo v
               takšne skušnjave, da jih premaga njihov lasten pohlep. Preveč pohlepa je bilo v tej
               državi, zato smo tudi na taki točki, zato nam tudi razpadajo vlade, zato se nam
               dogaja to, kar se nam dogaja.</p>
               <p>Spoštovani kolegice in kolegi, želim si, da bi bilo obrtnikom bolje in da bi si vzeli
               čas, da bi novo vodstvo skupaj z 62 območnimi obrtno-podjetniškimi zbornicami
               pripravilo nov koncept zakona. Nekaj teh smernic so nam kar poslali in teh je kar
               veliko in bi Ministrstvo za gospodarstvo moralo prevzeti to pobudo, da pripravi nov
               koncept, nov predlog zakona, kajti potem, ko bo enkrat razpad sistema, bo prepozno
               skupaj dajati. Ko enkrat nekaj uničimo, ne morete več sestaviti, pa četudi zalepite s
               super attackom, ne drži več tako dobro, poči. Razpoka je vedno razpoka. Zgodili se
               bodo tektonski premiki v obrtno-podjetniškem sistemu, kar zadeva njihove zbornice
               oziroma naše Obrtno-podjetniške zbornice. Razpadla bo in je ne bomo več sestavili
               nikoli in nikdar. Pa zagovarjam prostovoljno članstvo, da ne bo pomote, da me ne bo
               spet nekdo poslušal in ne slišal. Hvala lepa.</p>
            </sp>
            <sp xml:id="SDZ6-Redna-11-2013-03-05.sp55">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Ivan Hršak.</p>
            </sp>
            <sp xml:id="SDZ6-Redna-11-2013-03-05.sp56">

               <speaker>IVAN HRŠAK (PS DeSUS):</speaker>

               <p>Hvala za besedo, spoštovana podpredsednica. Spoštovani minister s sodelavci, kolegice
               in kolegi!</p>
               <p>Kar se tiče obrtnega zakona moram reči, da se z nobenim zakonom v tem mandatu nismo
               ukvarjali toliko kot s tem. To traja že približno eno leto. Moram povedati, da se je
               ministrstvo izredno trudilo na teh usklajevanjih, pogajanjih s starim vodstvom in
               tudi z novim vodstvom Obrtno-podjetniške zbornice. In jim je prisluhnilo v največji
               možni meri. Jaz sem bil celo presenečen, ko se je sprejemal ta zakon, da na takšen
               način poteka. To se pravi, več kot polna pripravljenost ministrstva s sodelavci, da
               so njihove želje, potrebe sprejeli in jih umestili v ta predlog zakona. Moramo se
               tudi zavedati, da je prejšnje vodstvo Obrtno-podjetniške zbornice razpisalo ta
               poizvedovalni referendum in da se je članstvo v veliki večini odločilo za
               prostovoljno članstvo. To seveda moramo upoštevati in jaz bom tudi pri svojem
               glasovanju to dejstvo upošteval, ker prvo, kar je, je želja članstva ne vodstva
               zbornice. Seveda pa vodstvo zbornice bi moralo upoštevati želje svojega članstva, saj
               zato tudi tam je. Menim tudi, ker je gospodarska zbornica, ki ima neobvezno članstvo,
               v tem primeru tudi obrtna zbornica, da bi na isti način tudi ostale zbornice morale
               delovati. Seveda je pomislek vodstva glede prostovoljnega članstva v tem, da se bo
               treba potruditi pri svojih članih, da bodo ta sredstva za kakršnokoli pomoč, ki jo
               bodo potrebovali, da jim bo to nudila in tudi zaračunala. Če sredstva dobiš kar tako,
               tvoj trud sigurno ni takšen, kakršen bo v tem primeru. Želja po obveznem članstvu in
               članarini je s strani vodstva obrtne zbornice, kar se mi pa ne zdi v redu, da
               zagovarjajo takšno načelo oziroma takšno rešitev glede na rezultat njihovega
               referenduma. Marsikdo se sklicuje na to, da se je referenduma udeležilo premalo
               članov, da so se udeležili tega referenduma tisti, ki so bili proti obveznemu
               članstvu. To pomeni, da je prejšnje vodstvo obrtne zbornice očitno slabo pristopilo k
               organizaciji tega referenduma, vendar to je njihov problem. To se pravi, da so potem
               tudi slabo delali in posledica tega je verjetno tudi, da je sedaj novo vodstvo obrtne
               zbornice, ki to zbornico vodi. Moram reči, da tudi v tem, ko smo se usklajevali, je
               bilo marsikdaj stališče novega vodstva kontradiktorno željam, potrebam prejšnjega
               vodstva, kar me je čudilo, če vodstvo zbornice zagotavlja interese, izpolnjuje
               interese članstva. Prej je bilo tudi rečeno, ne vem, razpad zbornice glede prenosa
               tega lastništva. Tudi to glede tega lastništva bi prejšnje vodstvo drugače
               zagovarjalo, kot je novo, in smo seveda tudi sprejeli želje novega vodstva, da potem
               lahko tudi to premoženje gre na lokalno skupnost, kar pa prejšnje vodstvo med drugim
               ni želelo.</p>
               <p>Če zaključim, ker so že moji predhodniki v bistvu povedali vse, da bom podprl ta
               zakon brez amandmajev SD. Mislim, da se tudi stališče v Poslanski skupini DeSUS glede
               tega ni spremenilo in da bomo ta zakon podprli. Hvala.</p>
            </sp>
            <sp xml:id="SDZ6-Redna-11-2013-03-05.sp57">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospod Zvonko Lah ima besedo. Ga ni tukaj. Potem naslednji ima besedo gospod Franc
               Breznik.</p>
            </sp>
            <sp xml:id="SDZ6-Redna-11-2013-03-05.sp58">

               <speaker>FRANC BREZNIK (PS SDS):</speaker>

               <p>Hvala za besedo, gospa podpredsednica.</p>
               <p>Mislim, da je danes razprava šla v več smeri. Spoštujem mnenje ljudi, ki je različno
               glede obveznega, neobveznega članstva v obrtnem zakonu, ampak vseeno sem postal
               pozoren nekako na neznanje, kar se tiče številk, in pa predvsem neznanje, kar se tiče
               osnovnega inputa demokracije, to so pa tako imenovane volitve. Ali so to volitve v
               zbornice, ali so to parlamentarne volitve ali za predsednika države. Tukaj pa se mi
               zdi, je prišlo do čisto skrajnih nekih tolmačenj tega obrtnega zakona, ki v bistvu z
               resnično realnostjo ali pa s številkami v bistvu nimajo nobenega pravega pomena. Sam
               moram priznati, da sem imel glede obrtnega zakona kar nekaj pomislekov. Bil sem na
               razgovoru v svojem kraju na obrtni zbornici v Lenartu, kjer smo se pogovarjali o
               nekih pozitivnih in negativnih straneh tega zakona, kaj bi se lahko zgodilo, če bi se
               zgodilo. Obrtniki vseeno mislim, da je to skupno načelo, da potrebujejo neko krovno
               organizacijo, ki jih zastopa. Nekatere dvome o tem ste danes tudi nekateri izrazili,
               ki ste govorili pred menoj. Po drugi strani pa me zanima, kaj ima prednost. Ima
               prednost ta zadeva ali ima prednost neka legaliteta ali pa svobodna volja v okviru
               obrtne zbornice. Obrtna zbornica je interesno združenje, interesno združenje članov.
               Mi sedaj posegamo v neke demokratične temelje v obrtni zbornici in bi jih radi
               presegli s tem, da se odločimo kot predstavniki ljudstva, torej negiramo voljo članov
               obrtne zbornice in se odločamo drugače. To vi danes nekateri tu zahtevate. Sam nisem
               na strani teh. Moram priznati, da podpiram svobodno voljo in se moram odločiti v
               smeri, da je obrtna zbornica doživela ravno s tem referendumom nezaupnico, kar smo
               danes že govorili, v svojih razpravah smo šli tudi na državni nivo ali pa v politiko.
               To je nezaupnica. Predvsem je nezaupnica v sferi tistih nekih incestnih dejanj, ki so
               se dogajala, da je imel predstavnik Obrtno-podjetniške zbornice na najvišjem nivoju
               nekajkratno plačo predsednika države ali pa predsednika vlade. Po drugi strani se
               vedno, ko neka stvar ni zabetonirana, kot bi rekli v obrtniškem žargonu, ljudje bolj
               trudijo. Ljudje se trudijo, mi s tem zakonom ne bomo uničili obrtne zbornice, ampak v
               tem primeru bomo prisilili predvsem vodstvo ali pa uradnike obrtne zbornice, da bodo
               z novimi ukrepi nekako poskušali to članstvo zadržati. Imel sem sestanke tudi z
               najmanjšimi obrtniki, ki ste jih danes nekateri omenili, predvsem gospod Mišič, od
               tistih najmanjših, čevljarjev, mizarjev in vseh tistih, ki se borijo za svojo plačo.
               Veste, nekomu, ki komaj spravi skupaj lasten dohodek v okviru svojega espeja,
               kakršnegakoli že ima, 30 evrov, 20 evrov ni malo, ko je cela zadeva na nekem nivoju.
               Moramo priznati, da je bila notranja demokracija v okviru obrtne zbornice majava. Po
               drugi strani v razpravah, ki so bile zelo zanimive, sem slišal, naj počakamo. Ne vem,
               na kaj naj čakamo. Lahko čakamo naslednjih 5, 10 let – na kaj naj čakamo? Čakamo na
               to, da se bodo ljudje sami spremenili? Toliko let se ni kaj dosti spreminjalo, zdaj
               naj pa še čakamo. Ko smo malo nekaterim podžgali pod nogami, zdaj bi pa mogoče začeli
               nekaj delati.</p>
               <p>Seveda bi bilo krivično, da bi se zdaj orientiral na neke območne zbornice, ker bi
               delal veliko krivico. Mislim, da nekatere delajo izredno dobro. Tudi tam so dohodki
               nekaterih funkcionarjev izredno majhni. Predvsem pa gre kritika kompletnemu sistemu
               obrtne zbornice. Po drugi strani je bila tudi ena zanimiva misel, da se obrtna
               zbornica trudi za ugled obrtnikov in malih podjetnikov, ker so obrtniki tudi mali
               podjetniki v naši družbi. Jaz bi to negiral – ni se trudila. Poglejte, samo v tem
               državnem zboru, ko poslušam razprave, na kakšnem nivoju se ljudje pogovarjajo.
               Nekateri poslanci sploh nimajo stika z realnim svetom. Sploh ne vedo, od kod prihaja
               večina zasluženega denarja ali večina denarja, ki pride v proračun. Večina prihaja,
               približno enako kot čez mejo v Avstriji, od malih družinskih podjetij in obrtnikov.
               Mi imamo zelo malo velikih podjetij. In ravno Avstrija dokazuje, da z malimi
               obrtniškimi poklici vzdržujejo – prvič, izredno hitro se prilagajajo tržišču, imajo
               tudi dokaj zahtevne izdelke. In to je tisto, kar v naslednjih letih mora biti
               strategija Slovenije – vrhunski manufakturni izdelki z visoko dodano vrednostjo. Mi
               se bomo vračali, vračal se bo del tehnologije s Kitajske, kjer se izkorišča delovna
               sila, kjer gre za potratne ekološke projekte, in to se bo vračalo v Slovenijo. Naša
               prihodnost bo na obrtnikih, na vrhunskih obrtniških poklicih. Danes sem poslušal vaše
               razprave, ki to zagovarjate, kot so razprave, prihodnost bo v družboslovju. Pa,
               ljudje božji, ali imate stik z realnostjo?! Saj ne, da bi podcenjeval družboslovno
               stroko, ampak ali se zavedate, 18 % imamo tehničnega kadra na fakultetah! V Avstriji
               je bila napravljena študija, ki pravi, da 80 % populacije, ki je delovno zmožna, ne
               potrebuje akademske izobrazbe. Pa imajo izdelke z visoko dodano vrednostjo. Ampak
               tistih 20 %, ki jim država da to možnost, je pa vrhunskih. Mi pa smo ljudi, ki imajo
               manualne prednosti, danes poslali v gimnazije. In tudi tu obrtna zbornica v okviru
               kritike šolskega sistema, ki je za mene tisti osnovni generator strukturne
               brezposelnosti in osnovni generator vseh problemov naše družbe, se nikoli ni
               oglasila, premalo se je oglasila. Tukaj se šolski minister bori, da ljudi z dvojkami
               dajo iz osnovne šole v gimnazije, potem pa te gimnazije ne izdelajo ali pa izdelajo,
               ker jim gledajo skozi prste, na fakulteti pa pogorijo. Ljudje smo različni. In tudi
               tukaj obrtna zbornica ni naredila svojega dela. Danes smo govorili, recimo gospod Meh
               je imel nekaj solidnih misli, ampak poglejte, tukaj je del poslancev potrdil njegov
               zakon o poroštvu TEŠ 6. Glejte, koliko obrtniških familij dela v projektu TEŠ 6.
               Ravno pred kratkim smo dobili podatke, da so lahko neki naši podjetniki tretji
               podizvajalci poljskih in pa hrvaških podjetij, ki delajo na projektu TEŠ 6. Imamo
               milijardno investicijo, naši ljudje so pa na borzi. Ali je to normalno, ljudje božji?
               Ali je to normalno? To je razprava v okviru obrtnega zakona. Nadaljevanje te zgodbe,
               ki sledi, to nezaupnico, ki so jo dali tisti člani vodstvu ali pa celi instituciji
               obrtne zbornice, moramo spoštovati, ni druge manire, kakorkoli se obrnemo. To je
               interesno združenje tudi v pravnem pomenu, v legaliteti, ki jo imamo mi zmanjšano.
               Ker smo danes tudi v razpravah poslušali o legalitetah, glejte, gospod Meh pravi, da
               je treba voljo ljudstva na ulici poslušati. Pa te številke niso normalne. Imamo več
               kot milijonov volilnih upravičencev, 20 tisoč ljudi na ulicah, pa recimo, da jih 30
               tisoč stavka. Ali je ta številka 30 tisoč velika večina? Te številke ne držijo. Take
               primerjave ne držijo v razpravah in nekako apeliram na ostale, da to niso razprave,
               ki bi šle v neko produktivno misel ali pa neke produktivne zaključke. Glede
               legalitete, gospod Meh je omenil protikorupcijsko komisijo, nekako je pokazal na
               predsednika vlade s prstom. Poglejte, v ta državni zbor smo vsi mi prišli na podlagi
               neke volje ljudstva. Po vsej verjetnosti. Jaz s 3 tisoč in nekaj glasovi, kolegi z
               800, nekateri s 5 tisoč glasovi, kakorkoli smo v nekem volilnem sistemu, smo prišli
               tukaj notri. Po eni strani nekateri zdaj trdite, neko načelo demokracije kršite,
               pravite 20 tisoč ljudi bi moralo zamenjati volilno vlogo milijon ljudi. Po drugi
               strani razlagate o legaliteti, čeprav se vsi zavedamo, da ima največjo legaliteto,
               žal, na podlagi zakona varuh človekovih pravic, z dvotretjinsko večino ga tu
               sprejemamo. Članov protikorupcijske komisije pa nihče ni sprejel. Od nas, ki imamo
               največjo legaliteto, direktno oblast od ljudstva, ki jo izvajamo tukaj v državnem
               zboru, ni nihče nikoli potrdil članov protikorupcijske komisije, o kateri danes
               razlagate. Bivši predsednik države se jih je spomnil, ena, dva, tri, super ste, eden
               je potem odstopil, je rekel, s tema dvema jaz ne morem igrati, in so kar nastopili
               svojo funkcijo. In danes prosim ne razlagajte, ker to ne zdrži neke realne razlage
               ali pa neke višje razlage, ki bi jo moral Državni zbor imeti. To mene moti, mene ne
               moti, če ste nekateri, pravite, levo usmerjeni. Mi pa smo tudi desno usmerjeni. Samo
               jaz ne vem, zakaj sem jaz desno usmerjen, pa zakaj mi podpiramo šolske malice, vi jih
               ukinjate. V bistvu smo mi levičarji, v bistvu sem v stranki levičar. Jaz moram
               prestopiti na vašo stran. In izgleda, da sem se zmotil. Lahko zaključim nekako to
               svojo misel. Glejte, moramo danes podpreti voljo članov obrtne zbornice, kakorkoli
               gledate, kakorkoli se bojite, ker bodo oni na koncu tudi odločali, ali bo obrtna
               zbornica kot taka ostala ali ne. To je bistvo. Mi se ne rabimo bati glede tega. Volja
               članov bo tista, ki bo odločala. Vodstvo Obrtno-podjetniške zbornice in funkcionarji
               se bodo s svojim dobrim in odličnim delom v prihodnosti dokazali, da zmorejo več, da
               bodo dali večjo podporo tem najmanjšim obrtnikom in da bodo ti ostali v obrtni
               zbornici. To so čista demokratična načela in trenutno jih pač moramo izvajati. Zaradi
               tega je ta zakon v bistvu napisan zelo logično in ni nekih nejasnosti.</p>
               <p>S tem bi jaz nekako zaključil. morda sem še dal komu kakšno misel, ki jo bo lahko
               nadaljeval, morda sem se zmotil pri kakšni razpravi okoli katerega kolega. Ampak
               nekako velik zaključek tega obrtnega zakona je moral potekati v sferi vseh teh zadev
               glede demokratičnosti postopkov v državi ali pa tudi v obrtni zbornici. Hvala.</p>
            </sp>
            <sp xml:id="SDZ6-Redna-11-2013-03-05.sp59">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospa Renata Brunskole, boste razpravljali še k tem členom? Se prijavljate. Še kdo za
               prijavo k tem členom? Ne.</p>
               <p>Izvolite, gospa Brunskole.</p>
            </sp>
            <sp xml:id="SDZ6-Redna-11-2013-03-05.sp60">

               <speaker>RENATA BRUNSKOLE (PS PS):</speaker>

               <p>Hvala lepa.</p>
               <p>Tudi sama zagotovo menim, da je treba obrtni zakon uskladiti oziroma dopolniti in
               spremeniti tako, da bo ščitil ugled in interes obrtnika. Današnja razprava je bila
               tudi zame osebno zelo zanimiva, ker sem se, tako kot so nekateri od naših kolegov
               danes večkrat poudarili, tudi sama v zadnjih 15 letih udeležila zelo veliko srečanj
               in občnih zborov obrtnikov na območju Bele krajine in Dolenjske. In vedno znova so
               obrtniki in samostojni podjetniki, torej člani zbornic, poudarjali, kako se
               velikokrat soočajo z neusklajenostjo oziroma z nedorečeno zakonodajo in kako oni sami
               kot delodajalci sebi ali nekaj zaposlenim težko iz meseca v mesec zagotavljajo
               potrebna sredstva za normalno delovanje in opravljanje svoje dejavnosti. Ko pa je
               prišlo do vprašanja v zvezi s pomenom območne obrtno-podjetniške zbornice, je po
               navadi bilo mnenje v smeri, da podpirajo delovanje zbornice. Res je, da je
               izglasovani referendum pripeljal obrtnike in samostojne podjetnike, člane zbornice in
               tudi mala podjetja na drugo pot, na drugo odločitev, ko so verjetno tudi zaradi
               gospodarske in finančne krize začeli gledati na delovanje te zbornice drugače. Nekaj
               so pripeljale tudi določene ugotovitve in težave v povezavi s samim delovanjem
               zbornice. Naj preberem kar eno od razmišljanj, ki smo ga prejeli poslanci, sama sem
               ga tudi prejela s strani območne Obrtno-podjetniške zbornice Metlika: "Obrtna
               zbornica je bila ustanovljena, da bi ščitila ugled in poklic obrtnika. To sta sedaj
               zelo meglena pojma. Naši pravilniki nič ne pišejo o nevestnih, neetičnih, nepoštenih
               in kako ravnati z njimi. Najbrž je zelo preprosto – kaj pa praksa? V sedanjem sistemu
               in sedanjem načinu dela, organizacijskem in vsebinskem, ni možno ponuditi boljše
               rešitve, ker vedno prizadenemo interes neke interesne skupine, ki ima v danem
               trenutku od takšnega načina dela največ koristi. Višina zbranih denarnih sredstev,
               članarine je še vedno tako velika, da omogoča v sedanji organizacijski obliki zelo
               netransparenten in potraten način delovanja sistema posameznikov in skupin. Velika
               večina obrtnikov, ki redno plačujejo svoje obveznosti, ni nikoli iskala povratnih
               uslug, ker jih v ponujeni obliki tudi dejansko ne potrebuje. Isto ali skoraj enako
               storitev je v današnji dobri informacijske tehnologije možnost dobiti kjerkoli tudi
               ceneje. Javna podoba obrtništva je zelo slaba. Z anomalijami, ki jih ne znamo,
               nočemo, si zatiskamo oči pred njimi, si le-to samo poslabšujemo. Obrtnik posameznik
               je v sistemu družbenega odločanja zelo pasiven, se drži po strani. Dostikrat je kot
               sogovornik obrtnik nezaželen, javna pooblastila megla, da nekaj opravičimo..." Če bi
               še nadaljevala in brala dalje, to je pogled ene od manjših zbornic. Res je, da se
               območje Pokolpja, torej tudi Bele krajine, kot demografsko ogroženo območje sooča z
               zelo visoko stopnjo brezposelnosti in tudi s težavami. In zato je tudi sklep in
               predlog obrtnikov s tega območja v tej smeri, da tukaj daje nekaj tudi črnogledih
               razmišljanj, ki gredo v drugačno smer, kot so v predlogu amandmajev in tudi v samem
               zakonu. Sama osebno menim, da je ta zakon tudi s strani vseh članic in članov
               Obrtno-podjetniške zbornice Slovenije, torej tako matere kot 62 hčera, to je območnih
               obrtno-podjetniških zbornic, treba še doreči. Skupaj lahko ugotovimo, da na nek način
               obrtniki oziroma tako kot je tudi kolega Gašpar Gašpar Mišič poudaril, gre za
               specifiko pri financiranju Obrtno-podjetniške zbornice Slovenije. Nima financiranja,
               kot ga imajo nekatere druge od zbornic, ki imajo financiranje s strani države, s
               strani državnega proračuna. In v tem je težava in tukaj je v povezavi s tem resnično
               v danem trenutku breme na članicah in članih, na obrtnikih, samostojnih podjetnikih,
               malih podjetjih. Tudi sama zato menim, da bi bilo prav, da to zadevo še dopolnimo,
               dorečemo in da sama Obrtno-podjetniška zbornica Slovenije skupaj s članicami in člani
               da predloge, da se skupaj tudi v okviru pristojnih ministrstev oziroma ministrstva
               zadeva še doreče in vidi. Ali bo šlo v sistem, kot ga ima danes Gospodarska zbornica
               Slovenije, ko gre za financiranje tudi s strani države, ali kot ga ima, recimo, prej
               je nekdo omenil Zdravniško zbornico, jaz pa bi rekla tudi Kmetijsko-gozdarska
               zbornica Slovenije, ki ima tudi še financiranje s strani države. Tukaj je več
               vprašanj, ki se nam porajajo. Zato je tudi ta razprava med nami na momente delovala
               tudi žaljiva eden do drugega, vendar vsak je imel na nek način prav, odvisno od tega,
               s katerega območja prihajamo. Če prihajamo iz centra, kjer je območna
               obrtno-podjetniška zbornica velika, z veliko uspešnimi obrtniki, je slika popolnoma
               drugačna, je več sredstev, je delovanje lažje. Če prihajamo z območja, ki je manj
               razvito, so težave večje in je to delovanje drugačno. V povezavi z lastništvi obrtnih
               domov, tudi sama se spomnim, če pogledam moževo družino, ki je obrtniška družina, da
               so v zgodovini obrtniki sami s svojimi sredstvi gradili obrtne domove. In danes
               naprej nasledniki teh obrtniških družin se tudi v povezavi s tem sprašujejo in menim,
               da v predlogu zakona je primerno urejeno, da bi se potem to lastništvo v primeru, če
               bi ugasnila posamezna območna obrtno- podjetniška zbornica v nekem kraju, da bi se
               potem to lastništvo preneslo na lokalne skupnosti, vendar za uporabo strogo z namenom
               za potrebe obrti in podjetništva, kar menim, da je primeren in ustrezen predlog. s
               katerim se tudi člani obrtno-podjetniških zbornic strinjajo. Torej ne moremo reči, da
               zakon ni dobro pripravljen, ne moremo pa reči, da je v takšni meri, da je v celoti,
               kot pravimo, b. p. in da bi se s tem lahko strinjali. Menim, da tukaj
               obrtno-podjetniška zbornica in članice in člani še niso rekli zadnje besede, morebiti
               pa tudi na nivoju države posluh za obrt in podjetništvo v tej smeri kar se tiče
               financiranja te zbornice ni najbolj posrečen in bi tukaj bilo še vredno razmisliti in
               še kaj dopolniti. Hvala.</p>
            </sp>
            <sp xml:id="SDZ6-Redna-11-2013-03-05.sp61">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Želi še kdo razpravljati k tem trem členom? Če ne, prehajamo k 23. členu in k
               amandmaju Poslanske skupine SD. Želi morda tukaj kdo razpravljati? Ne vidim nobenih
               prijav, zato zaključujemo razpravo.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj, in sicer pol ure po prekinjeni 8. točki dnevnega reda. S tem prekinjam to
               točko dnevnega reda.</p>
               <p>Prehajamo na <title>6. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O PREKRŠKIH.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavniku Vlade, ki pa trenutno očitno še ni z nami
               oziroma je ravnokar vstopil v dvorano.</p>
               <p>Gospe Mojci Kucler Dolinar bomo dali pol minute časa, da pride do govornice in
               predstavi dopolnilno obrazložitev.</p>
               <p>Izvolite.</p>
            </sp>
            <sp xml:id="SDZ6-Redna-11-2013-03-05.sp62">

               <speaker>MOJCA KUCLER DOLINAR:</speaker>

               <p>Spoštovani poslanci, lep pozdrav!</p>
               <p>Vlada Republike Slovenije s Predlogom zakona o spremembah in dopolnitvah Zakona o
               prekrških, ki je pred vami, zasleduje dva bistvena cilja. Po eni strani želi s
               predlogom poenostaviti postopke v prekrškovnih zadevah, predvsem pa tudi uvesti bolj
               izrazito načelo ekonomičnosti. Po drugi strani pa v sam predlog vnesti prenos
               pravnega reda Evropske unije v našo zakonodajo. Ob tem bi rada poudarila, da je
               predlog zakona, ki je pred vami, rezultat dela medresorske delovne skupine, ki
               obstoječi sistem prekrškovnega prava dograjuje, izpopolnjuje in tudi nekatere
               obstoječe rešitve preoblikuje oziroma jih prilagaja novim spoznanjem ter jih tudi
               bolj natančno definira.</p>
               <p>Kako bodo navedeni zakonodajni cilji doseženi? Predvsem s spremembami in
               dopolnitvami, ki se po eni strani nanašajo na delo prekrškovnih organov. S tem v
               zvezi bi rada poudarila, da jasneje določa prekrške neznatnega pomena. To bo olajšalo
               odločanje pri izreku opozorilnih sankcij. Uvaja tudi enotni plačilni nalog, ki
               omogoča hitrejše odločanje, pri čemer pa, kar bi rada poudarila, pravice kršitelja do
               izjave ostajajo na sedanji ravni. Dopolnjujejo se tudi določbe glede obvestila o
               prekršku s področja ustavljanja in parkiranja vozil, tako da se omogoča takojšnje
               plačilo globe brez naknadne izdaje plačilnega naloga, in uvajajo se širše možnosti
               enotnega postopka o prekršku pred sodiščem za prekrške. Ravno tako spremembe
               omogočajo sodišču, da iz utemeljenih razlogov ne določi uklonilnega zapora ali pa da
               ustavi njegovo izvrševanje. Poleg tega bomo dobili tudi novo poglavje, to je 7.a
               poglavje zakona, ki ureja postopek v primeru prekrškov, ki jih storijo storilci z
               registriranim motornim vozilom v drugi državi članici Evropske unije.</p>
               <p>Kaj pa predlagane spremembe in dopolnitve zakona o prekrških prinašajo za državljane?
               Seveda nihče ne skače od veselja, če je v postopku za prekrške, tudi kadar dobi globo
               ne. Je pa treba zato toliko bolj, da olajšamo različne stvari v zvezi s tem z drugimi
               ukrepi. Ta sprememba in dopolnitev uvaja možnost plačila stroškov postopka na obroke.
               Olajšano je plačevanje globe in stroškov postopka na ustrezne račune v okviru
               tehničnih možnosti tudi z negotovinskimi plačilnimi sredstvi. Poleg tega se
               izključuje postopek za izrek uklonilnega zapora, če gre za neplačano globo, ki ne
               presega 120 evrov, torej v primeru manjših prekrškov. Skrajšuje se tudi čas, po
               katerem se kršiteljem brišejo kazenske točke, izrečene za prekrške v cestnem prometu,
               iz treh let na dve leti in predvideva predvsem hitrejše obravnavanje prekrškov,
               ugotovljenih s tehničnimi sredstvi.</p>
               <p>Glasovanje na pristojnem odboru je pokazalo, da je zakon dobro pripravljen, zato ga
               priporočam v sprejetje tudi temu spoštovanemu zboru. Hvala.</p>
            </sp>
            <sp xml:id="SDZ6-Redna-11-2013-03-05.sp63">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Predlog zakona je obravnaval Odbor za pravosodje, javno upravo in lokalno samoupravo
               kot matično delovno telo.</p>
               <p>Gospa Eva Irgl kot predsednica, izvolite.</p>
            </sp>
            <sp xml:id="SDZ6-Redna-11-2013-03-05.sp64">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane poslanke, spoštovani poslanci!</p>
               <p>Odbor za pravosodje, javno upravo in lokalno samoupravo je kot matično delovno telo
               obravnaval Predlog zakona o spremembah in dopolnitvah zakona o prekrških.
               Predstavnica predlagatelja državna sekretarka na Ministrstvu za pravosodje in javno
               upravo gospa Mojca Kucler Dolinar je v dopolnilni obrazložitvi členov povedala, da se
               s predlaganim zakonom želijo prekrškovni postopki skrajšati, poenotiti in
               poenostaviti.</p>
               <p>Izpostavila je predvsem naslednje poglavitne rešitve, ki jih predlog zakona prinaša.
               Jasnejše določbe o prekršku neznatnega pomena bodo olajšale odločanje prekrškovnih
               organov pri izreku opozorila namesto represivnega ukrepa. Možnost plačila stroškov na
               obroke, če je dovoljeno plačilo globe v obrokih. Skrajšuje pa se tudi čas, po katerem
               se kršiteljem brišejo kazenske točke, izrečene za prekrške v cestnem prometu, s treh
               na dve leti. Predstavnica Zakonodajno-pravne službe gospa Špela Maček Guštin je
               povedala, da je večina pripomb iz pisnega mnenja Zakonodajno-pravne službe
               upoštevanih v vloženih amandmajih koalicijskih poslanskih skupin. Ponovno pa je
               izpostavila pripombo k 29. členu, ki določa prehodno ureditev odmere sodne takse do
               ustrezne spremembe določb zakona o sodnih taksah. Po mnenju Zakonodajno-pravne službe
               gre za sklicevanje na bodoče negotovo dejstvo, kar z vidika jasnosti predpisov ni
               sprejemljivo. Predstavnik Državnega sveta gospod Rajko Fajt je v predstavitvi pisnega
               mnenja povedal, da Državni svet predlagani zakon podpira, hkrati pa daje pobudo za
               sprejetje dveh amandmajev, in sicer naj bi se v 20. členu med stroške postopka
               uvrstili tudi potni stroški in stroški za prehrano storilcev pri opravljanju
               določenih nalog v splošno korist ali korist samoupravne lokalne skupnosti. Glede
               prekrškov s področja ustavljanja in parkiranja vozila iz 14. člena, pa Državni svet
               meni, da bi bilo tovrstne prekrške kljub pravočasnemu plačilu globe treba vpisati v
               evidenco o prekrških. Predstavnik Sodnega sveta okrajni sodnik gospod Milan Petek je
               nato v razpravi povedal, da Sodni svet cilje in načela predlagane novele načeloma
               podpira. Opozarja pa, da prepogosto noveliranje in uvajanje zgolj parcialnih rešitev
               ne prispeva k jasnosti, preglednosti, sistematičnosti in kohekerentnostni zakonskega
               besedila in s tem postopka o prekrških. Prekrški so najbolj množična kazniva
               ravnanja, zato bi moral postopek biti jasen in razumljiv vsakomur k nadaljnjim
               spremembam in dopolnitvam zakona bi bilo treba pristopiti celovito na podlagi
               poglobljene analize.</p>
               <p>V razpravi so potem v nadaljevanju poslanci predlagane rešitve pozdravili, saj so v
               korist tako prekrškovnim organom kot vsem udeležencem v postopku o prekršku. Izrazili
               pa so zaskrbljenost nad prepogostim noveliranjem tega zakona, kar lahko ogrozi načelo
               pravne varnosti. V nadaljevanju je potem odbor sprejel amandmaje poslanskih skupin,
               zdaj že težko rečemo koalicije, ampak SDS, SLS, DeSUS in Nove Slovenije. Glede na
               sprejete amandmaje je na podlagi prvega odstavka 133. člena Poslovnika Državnega
               zbora pripravljeno besedilo dopolnjenega predloga zakona, v katerega so sprejeti
               amandmaji vključeni. Dopolnjeni predlog zakona pa je sestavni del tega poročila.
               Hvala.</p>
            </sp>
            <sp xml:id="SDZ6-Redna-11-2013-03-05.sp65">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Gospa Iva Dimic v imenu Poslanske skupine Nove Slovenije, izvolite.</p>
            </sp>
            <sp xml:id="SDZ6-Redna-11-2013-03-05.sp66">

               <speaker>IVA DIMIC (PS NSi):</speaker>

               <p>Hvala za besedo, spoštovana predsedujoča. Predstavniki Vlade, kolegi poslanci in
               poslanke!</p>
               <p>Za danes obravnavano novelo Zakona o prekrških bi lahko rekli, da je tehnične narave.
               Rešitve, ki jih prinaša pomenijo poenostavitev postopkov, večjo ekonomičnost
               poslovanja prekrškovnih organov, hitrejše postopke, dodelavo nekaterih postopkovnih
               rešitev in odpravo pomanjkljivosti, ki so se pokazale pri dosedanjem izvajanju
               zakona. V naš pravni red se prenaša tudi direktiva Evropskega parlamenta in Sveta z
               dne 25. 10. 2011. Novela tega zakona zmanjšuje represivnost v tistih primerih, kjer
               represivni ukrepi niso nujni za zagotovitev varnosti, predvsem v cestnem prometu.</p>
               <p>Te rešitve v Novi Sloveniji pozdravljamo in jih bom v stališču tudi na kratko
               predstavila. Pomembna novost, ki jo prinaša obravnavana novela, je namreč večja
               možnost izrekanja opozorila namesto glob in drugih kazenskih sankcij pri tistih
               prekrških neznatnega pomena in tistih prekrških, kjer ni pomembnih posledic. To
               določilo pomeni pomembno razbremenitev prekrškovnih organov, obenem pa tudi pomembno
               sporočilo državljanom in občanom, da prekrškovni organi niso le izvajalci represivnih
               ukrepov, namenjenih k polnjenju proračunov. Tak vtis je bil pogosto dosežen s tem, da
               je bil po dosedanjih predpisih obvezno uveden postopek o prekršku oziroma izdan
               plačilni nalog storilcu že za minimalne kršitve zlasti pravil cestnega prometa, kjer
               ni prišlo praktično do nobenih škodljivih posledic. Druga pomembna novost je
               skrajševanje časa za brisanje kazenskih točk v cestnem prometu, in to z dosedanjih
               treh na dve leti. S tem se bo pomembno zmanjšalo število kršiteljev, ki bodo zbrali
               skupno število 18 kazenskih točk ali več, zaradi česar steče postopek odvzema
               vozniškega dovoljenja. Sprememba bo pomenila pomembno razbremenitev sodišč obenem pa
               je še vedno zagotovilo, da bodo nevarni kršitelji cestnoprometnih predpisov izločeni
               iz prometa. Predlog zakona ureja tudi drugačen način izvajanja odložene izvršitve
               odvzema vozniškega dovoljenja in daje sodišču širša pooblastila za odločanje o tem,
               kdaj bo dejansko prišlo do izvršitve odvzema vozniškega dovoljena kršitelju, ki mu je
               bil ukrep izrečen, ne pa še tudi izvršen. Ob tem bo sodišče ponovno pretehtalo vse
               okoliščine in postavilo prognozo glede nadaljevanja udeležbe kršiteljev v cestnem
               prometu, potem bo preklicalo odločitev izvršitve ukrepa ali pa tudi ne. Novela zakona
               prinaša tudi možnost obročnega plačila stroškov postopka. Dosedanja določila zakona
               so omogočala le obročno odplačilo globe ne pa tudi stroškov samega postopka. Ti pa so
               pogosto dosegli ali celo presegli višino izrečene globe. Zaradi nizkih dohodkov
               kršitelji pogosto niso mogli v enkratnem znesku poravnati dolžnih stroškov postopka,
               čeprav se sicer plačilu niso izmikali. Obročno plačilo globe in stroškov postopka pa
               bo sedaj omogočilo kršiteljem lažjo, prostovoljno izpolnitev obveznosti in bo
               pomembno zmanjšalo število prisilnih izterjav.</p>
               <p>Naj na koncu poudarim, da delim mnenje s Sodnim svetom, da se Zakon o prekrških
               prevečkrat spreminja in je tudi to ovira za učinkovito delo prekrškovnih organov. Res
               pa je tudi, da se spremembam zakonodaje zaradi hitrih družbenih, ekonomskih in tudi
               tehnoloških sprememb skoraj ni mogoče izogniti. Vendar pa se zavzemamo za to, da se
               zakonodaja na tem in drugih področjih spreminja le tedaj, ko za take spremembe
               obstajajo pomembni vsebinski razlogi.</p>
               <p>Poslanci Poslanske skupine Nove Slovenije bomo tokratno novelo Zakona o prekrških
               podprli.</p>
            </sp>
            <sp xml:id="SDZ6-Redna-11-2013-03-05.sp67">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Pozitivna Slovenija in gospa Maša Kociper.</p>
            </sp>
            <sp xml:id="SDZ6-Redna-11-2013-03-05.sp68">

               <speaker>MAŠA KOCIPER (PS PS):</speaker>

               <p>Spoštovana predsedujoča. Spoštovane kolegice in kolegi!</p>
               <p>Ker je predsednica odbora že tako detajlno povzela dogajanje v zvezi s tem zakonom,
               bi samo na kratko predstavila stališče Pozitivne Slovenije. V Poslanski skupini
               Pozitivna Slovenija se prav tako strinjamo z namenom in cilji predlaganega zakona, ki
               so predvsem skrajšanje prekrškovnega postopka ter poenotenje in poenostavitev v
               vsebinskem organizacijskem in administrativnem smislu. Tudi mi podpiramo možnosti
               plačila stroškov na obroke v primeru, ko je dovoljeno plačilo globe na obroke,
               podpiramo postavitev 30-dnevnega roka za začetek postopka ob prekršku, krajši čas, po
               katerem se kršiteljem brišejo kazenske točke, izrečene za prekrške v cestnoprometnem
               režimu, uvedbo enotnega plačilnega naloga ter lažjo čezmejno izmenjavo informacij o
               prometnih prekrških, povezanih z varnostjo v cestnem prometu. Tudi z naše strani
               opozorilo, ki ga večkrat ponavljamo, da prepogoste spremembe zlasti procesnih in
               sistemskih zakonov zelo slabo vplivajo na pravno varnost, kajti prekrškovni organi se
               zelo težko soočajo s temi spremembami zlasti glede na to, da imajo pred seboj tako
               zelo obsežen in nepregleden zakon, zato se tudi mi pridružujemo opozorilu Sodnega
               sveta v tej zadevi.</p>
               <p>Kot rečeno, predlog zakona bomo, glede na to, da so nameni in cilji smiselni,
               podprli. Hvala.</p>
            </sp>
            <sp xml:id="SDZ6-Redna-11-2013-03-05.sp69">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Slovenske demokratske stranke in gospa Eva Irgl.</p>
            </sp>
            <sp xml:id="SDZ6-Redna-11-2013-03-05.sp70">

               <speaker>EVA IRGL (PS SDS):</speaker>

               <p>Še enkrat hvala za besedo in lepo pozdravljeni.</p>
               <p>Glede na to, da sta moji predgovornici, pa tudi sama že v začetku, ko sem
               predstavljala stališče odbora, pojasnili skorajda vse natančno, kaj zakon prinaša,
               bom kratka in bom izpostavila le tiste točke, ki so največjega pomena za državljanke
               in državljane.</p>
               <p>Pred seboj imamo torej Predlog zakona o spremembah in dopolnitvah Zakona o prekrških.
               Z omenjenim zakonom želimo olajšati nekatere postopke državljankam in državljanom,
               skušamo jih skrajšati, poenotiti pa tudi poenostaviti, in sicer v vsebinskem,
               organizacijskem in administrativnem smislu, predvsem pri izdajanju plačilnih nalogov
               in določanju višine sodnih taks. Zakon med drugim deloma prenaša v slovenski pravni
               red direktivo Evropskega parlamenta in Sveta o lažji čezmejni izmenjavi informacij o
               prometnih prekrških, povezanih z varnostjo v cestnem prometu. Tisto, kar pa je
               bistveno, je naslednje. Zakon uvaja možnost plačila stroškov na obroke za storjeni
               prekršek. To bo nedvomno olajšalo plačilo posameznikom, sploh v teh težkih časih, ko
               se soočamo in spopadamo z veliko gospodarsko in finančno krizo. Druga ključna zadeva,
               ki je bistvenega pomena za državljanke in državljane, pa je, da se skrajšuje čas, po
               katerem se kršiteljem brišejo kazenske točke, izrečene za prekrške v cestnem prometu,
               s treh na dve leti. Predlagana sprememba je prijaznejša za kršitelje, obenem pa
               zmanjšuje tudi pripad zadev na sodiščih.</p>
               <p>V Slovenski demokratski stranki bomo, kot rečeno, zakon o prekrških podprli. Hvala.
            </p>
            </sp>
            <sp xml:id="SDZ6-Redna-11-2013-03-05.sp71">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Socialnih demokratov in gospod Mirko Brulc.</p>
            </sp>
            <sp xml:id="SDZ6-Redna-11-2013-03-05.sp72">

               <speaker>MIRKO BRULC (PS SD):</speaker>

               <p>Spoštovani!</p>
               <p>Leta 2003 je bil sprejet Zakon o prekrških, ki se je začel uporabljati 1. januarja
               leta 2005. Od takrat je bil že 7-krat noveliran, največkrat, to se pravi 4-krat, v
               letih 2004–2008. Danes obravnavamo že osmo novelo zakona, predlagatelj pa že predlaga
               nove novele, verjetno v množini, ker ta novela ne posega v sistemsko ureditev
               zastaralnih rokov ter načina izrekanja in odmerjanja sankcij. Za te spremembe pa
               ugotavljajo, da bo potrebna poglobljena ocena stanja in širša strokovna razprava, s
               čimer se seveda strinjamo. Glede na to, da so prekrški množična kazniva dejanja, kot
               se je izrazil predstavnik Sodnega sveta, pogosto spreminjanje zakonskih določil pa ne
               prispeva k jasnosti in preglednosti zakonskega besedila. Prav tako je predstavnik
               Sodnega sveta poudaril, da se je s številnimi novelami izrodil cilj tega zakona, da
               bi bil uspešen, da bi bile izvedene reforme iz leta 2005, ko se je zakon začel
               uveljavljati. Mi moramo vedeti, da nenehno spreminjanje zakona otežuje delo tistih,
               ki delajo s tem, z uporabo tega zakona. To so policisti, pa ne nazadnje tudi
               državljani in državljanke, ki bi ta del zakona, danes je bilo govorjeno o prometnih
               predpisih in tako dalje, morali dobro poznati in v primeru konfliktov v nekih
               situacijah znati tudi reagirati. Tudi policisti so v velikih težavah, saj bi morali
               imeti pravo pravno znanje, da bi obvladali vso to materijo teh zakonov.</p>
               <p>Socialni demokrati bomo novelo zakona podprli, ker je opaziti nekatere res dobre
               izboljšave, vendar opozarjamo predlagatelja, da v bodoče v spreminjanje tega zakona
               ne hiti, naj se posvetuje tudi s stroko in skuša ponovno ujeti cilje prekrškovne
               reforme iz leta 2005. Hvala.</p>
            </sp>
            <sp xml:id="SDZ6-Redna-11-2013-03-05.sp73">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Državljanske liste in gospa Kristina Valenčič.</p>
            </sp>
            <sp xml:id="SDZ6-Redna-11-2013-03-05.sp74">

               <speaker>KRISTINA VALENČIČ (PS DL):</speaker>

               <p>Spoštovana podpredsednica, kolegice in kolegi!</p>
               <p>Državljanke in državljani se dnevno srečujemo s prekrškovnim pravom. V okoljih, kjer
               prebivamo in delamo, želimo imeti dnevni in nočni mir, kot udeleženci v prometu
               želimo varno priti do želenega cilja. Na splošno se želimo počutiti varne, zato
               pričakujemo, da pristojne institucije dosledno izvajajo prekrškovno pravo. Vpliv
               prekrškovne politike na življenje ljudi je običajno pogostejši in neposrednejši kot
               na katera druga področja prava, zato se pravna kultura države odraža prav na
               uspešnosti izvajanja prekrškovnega prava. Praksa kaže, da je kazen za prekrške
               dostikrat učinkovitejša kot kazen za storjeno kaznivo dejanje. Razvoj prava v
               prekrških v Sloveniji je precej živahen že vse od leta 1945. Zadnja reforma
               prekrškovnega prava je bila izvedena leta 2005, ko se je začel uporabljati nov zakon
               o prekrških, ki je zadeve tudi na novo celovito uredil. Cilj je bil razbremeniti
               sodišča, doseči hitrejše obravnavanje zadev in zmanjšati število zastaranj, boljšo
               izterjavo, preglednejšo organizacijo, prihranke pri sredstvih in kadrih, v končnih
               učinkih doseči višjo stopnjo družbene discipline in upoštevanje pravnega reda.
               Izvajanje Zakona o prekrških pa je hitro pokazalo, da vse rešitve niso bile dovolj
               premišljene, saj so se sodni zaostanki prenesli z okrajnih sodišč na upravne
               prekrškovne organe. Od leta 2005 pa vse do danes je zakon doživel že več noveliranj v
               smeri večje poenostavitve postopka in boljše učinkovitosti prekrškovnih organov.
               Statistika kaže, da je bil cilj razbremenitve sodišč dosežen, vendar za visoko ceno
               obremenitve upravnih prekrškovnih organov, inšpektorjev, policistov, mestnih
               redarjev. Z zapletenimi pravnimi postopki in obsežnimi administrativnimi opravili so
               prekrškovni organi pri svojem delu postali bistveno manj učinkoviti. Današnja novela
               prinaša ravno to. Razbremenjuje tudi prekrškovne organe, poenostavlja in skrajšuje
               prekrškovni postopek v vsebinskem, organizacijskem in administrativnem vidiku.</p>
               <p>Zato v Državljanski listi pozdravljamo predlagane spremembe in bomo novelo tudi
               podprli. Obžalujemo pa, da predlagatelju ni uspelo skupaj s prekrškovnimi organi in
               sodišči poiskati zadovoljive rešitve 65.a člena, ki se nanaša na vročitev sodnih
               odločb v primeru sodnega varstva. Prekrškovni organi namreč ugotavljajo, da so po
               nepotrebnem obremenjeni z administrativnimi opravili pri vročanju sodnih odločb, zato
               so predlagali, da če sodišče spremeni odločitev prekrškovnega organa, samo poskrbi za
               izvršitev spremenjene sodbe, samo izreka sodne takse in odloči o stroških
               postopka.</p>
               <p>Tako kot ostale poslanske skupine naj na koncu tudi v Poslanski skupini Državljanske
               liste opozorimo na nezdravo prakso nenehnega spreminjanja zakonodaje, ki ustvarja
               nepreglednost in zmanjšuje tako zakonitost kot zaupanje ljudi. Učinkovitosti
               pravosodja ni mogoče izboljšati le z nenehnim popravljanjem zakonodaje.</p>
            </sp>
            <sp xml:id="SDZ6-Redna-11-2013-03-05.sp75">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Slovenske ljudske stranke in gospa Jasmina Opec.</p>
            </sp>
            <sp xml:id="SDZ6-Redna-11-2013-03-05.sp76">

               <speaker>JASMINA OPEC (PS SLS):</speaker>

               <p>Hvala lepa za besedo.</p>
               <p>V Poslanski skupini Slovenske ljudske stranke zagovarjamo stališče, da morajo biti
               vsi postopki, v katerih se odloča o pravicah in dolžnostih državljank in državljanov,
               jasni, pregledni, enostavni in morajo potekati kar se da hitro, brez nepotrebnega
               zavlačevanja in odlašanja. Postopki morajo biti poenostavljeni tako za tiste, o
               katerih pravicah in dolžnostih se odloča, kot za tiste, ki o tem odločajo.</p>
               <p>Predlog zakona o spremembah in dopolnitvah Zakona o prekrških vsebuje nekatere
               pomembne spremembe na področju hitrejšega zaključevanja postopkov o prekrških,
               poenostavitve nekaterih postopkov in večje operativnosti prekrškovnih organov. Naj v
               nadaljevanju izpostavim po našem mnenju nekaj pomembnih sprememb. Vsi predobro
               poznamo primere, ko potuje obvestilo o prekršku do tistega, ki naj bi ta prekršek
               povzročil, včasih tudi več mesecev, kar ni najbolj v skladu s pravno varnostjo. Zato
               pozdravljamo spremembo na tem področju, ki določa, da postopka o prekršku, ki je bil
               ugotovljen s tehničnimi sredstvi, in kršitelj s kršitvijo ni bil seznanjen, ni
               dopustno začeti, če od dneva storitve prekrška preteče več kot 30 dni. Druga
               pozitivna sprememba je določba, kjer se skrajšuje čas, po katerem se kršiteljem
               brišejo kazenske točke, izrečene za prekrške v cestnem prometu, s treh na dve leti.
               Ta sprememba ni pomembna samo zaradi zmanjšanja pripada zadev na sodiščih, ampak
               sledi strokovnim analizam o tem, da pretirana represivnost ukrepov in zaostrovanje
               kaznovalnega prava ne vodita nujno k izboljšanju stanja na določenem področju, ampak
               da je včasih ravno obratno. Kot tretje pa bi radi izpostavili področje uklonilnega
               zapora. Uklonilni zapor je institut v slovenskem pravnem redu, ki že od svoje
               uveljavitve naprej odpira razprave o svoji ustavni dopustnosti oziroma skladnosti s
               testom sorazmernosti. O tem, ali je primeren, nujen in sorazmeren ukrep, ali je
               njegov cilj pomembnejši od človekovih pravic, v katere posega. Zato nas veseli, da
               novela zakona o prekrških prinaša novosti, ki gredo v smer mehčanja pogojev za
               njegovo odreditev, saj bo po novem sodišče lahko ugotovilo, da so podane take
               okoliščine, zaradi katerih določitev uklonilnega zapora ne bi bila primerna oziroma
               smotrna. Tudi sprememba, da se lahko uklonilni zapor določi z neplačano globo nad 120
               evrov, je korak v pravo, pravično in humano smer.</p>
               <p>Poslanska skupina Slovenske ljudske stranke bo torej Predlog zakona o spremembah in
               dopolnitvah Zakona o prekrških v duhu krajših in bolj učinkovitih postopkov o
               prekrških ter zaradi pozitivnih sprememb, ki smo jih izpostavili in so bile danes že
               naštete, podprla. Hvala lepa.</p>
            </sp>
            <sp xml:id="SDZ6-Redna-11-2013-03-05.sp77">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Demokratične stranke upokojencev Slovenije in gospa Marjana Kotnik
               Poropat.</p>
            </sp>
            <sp xml:id="SDZ6-Redna-11-2013-03-05.sp78">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, gospa podpredsednica. Lepo pozdravljam spoštovano državno sekretarko
               s sodelavko, poslanke in poslance!</p>
               <p>Z novelo Zakona o prekrških želi predlagatelj prekrškovne postopke skrajšati,
               poenotiti in poenostaviti v vsebinskem, organizacijskem in administrativnem smislu,
               in to predvsem na področju izdajanja plačilnih nalogov in določanja višine sodnih
               taks. Predlog novele prinaša jasnejše določbe o prekršku neznatnega pomena, ki bodo
               olajšale odločanje prekrškovnih organov pri izreku opozorila namesto represivnega
               ukrepa. Eno od določil, ki ga v Poslanski skupini DeSUS še posebej pozdravljamo in
               menimo, da je državljanom prijazen, je možnost plačila stroškov na obroke, torej je
               dovoljeno plačilo globe v obrokih. Z novelo se tudi skrajšuje čas, po katerem se
               kršiteljem brišejo kazenske točke, izrečene za prekrške v cestnem prometu, s treh na
               dve leti. Prekrškovne organe se z novelo zavezuje, da postopek o tistih prekrških,
               kjer je bila kršitev ugotovljena s tehničnimi sredstvi, pa kršitelj s kršitvijo ni
               bil seznanjen, začnejo najkasneje v 30 dneh po ugotovljenem prekršku. S tem se bomo
               izognili čudnim situacijam iz preteklosti, ko se je dogajalo, da so bila obvestila o
               prekršku in plačilni nalogi ob prekršku izdani šele po pol leta ali celo več. Znani
               so tudi primeri, da se je zaradi prihajajočih lokalnih volitev taktiziralo z izdajo
               plačilnih nalogov, saj so se pristojni organi odločili, da bodo naloge izdali šele po
               končanih volitvah, da se ne bi zamerili potencialnim volivcem. To pa je po naši oceni
               popolnoma nedopustno. Prav tako pozdravljamo določila, ki prinašajo spremembo
               opredelitve hujšega prekrška, s tem pa se omogoča izrek daljšega trajanja prepovedi
               vožnje motornega vozila oziroma preklic odložitve izvršitve prenehanja veljavnosti
               vozniškega dovoljenja storilcu, ki v preizkusni dobi stori hujši prekršek.</p>
               <p>V Poslanski skupini DeSUS menimo, da predlog novele prinaša poenostavitev poslovanja
               prekrškovnih organov, večjo ekonomičnost postopkov in posledično zmanjšanje finančnih
               obremenitev državnega proračuna in proračunov lokalnih skupnosti, hitrejše
               zaključevanje postopkov o prekršku in posledično zmanjšanje zaostankov.</p>
               <p>Na koncu želim še opozoriti na dejstvo, da se spremembe prekrškovne zakonodaje
               dogajajo prepogosto. Praktično skoraj vsako leto. To je po oceni Poslanske skupine
               DeSUS neprimerno, saj ne zmanjšuje število prekrškov, temveč prej povečuje zmedo pri
               delu prekrškovnih organov pa tudi pri potencialnih kršiteljih.</p>
               <p>V Poslanski skupini DeSUS bomo Predlog zakona o spremembi in dopolnitvi Zakona o
               prekrških podprli. Hvala.</p>
            </sp>
            <sp xml:id="SDZ6-Redna-11-2013-03-05.sp79">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.
               Glasovanje o predlogu bomo v skladu s časovnim potekom seje opravili danes v okviru
               glasovanj, pol ure po prekinjeni 8. točki dnevnega reda.</p>
               <p>S tem prekinjam tudi to točko dnevnega reda.</p>
               <p>Prehajamo na <title>7. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBI IN DOPOLNITVI ZAKONA O FUNKCIONARJIH V DRŽAVNIH ORGANIH.</title>
               </p>
               <p>Predlog zakona je v obravnavo zboru predložil Državni svet. Za dopolnilno
               obrazložitev predloga zakona dajem besedo predsedniku Državnega sveta, gospodu Mitji
               Bervarju.</p>
               <p>Izvolite, gospod Bervar.</p>
            </sp>
            <sp xml:id="SDZ6-Redna-11-2013-03-05.sp80">

               <speaker>MITJA BERVAR:</speaker>

               <p>Spoštovana podpredsednica Državnega zbora, gospa Romana Tomc! Spoštovane poslanke,
               spoštovani poslanci!</p>
               <p>Predlagana sprememba zakona ureja plačilo za opravljanje funkcije podpredsednika in
               člane Državnega sveta. Državni svet se je urejanja plačil podpredsednika in članov
               Državnega sveta lotil v Zakonu o funkcionarjih v državnih organih in bi bila za
               spremembo Zakona o Državnem svetu potrebna absolutna 2/3 večina. Treba je poudariti,
               da je Državni svet v preteklosti v zadnjih desetih letih že 4 krat neuspešno poskušal
               spremeniti Zakon o Državnem svetu. Predlagani dopolnjeni predlog zakona, ki je pred
               vami in ga je pripravil Odbor za pravosodje, javno uporabo in lokalno samoupravo,
               predstavlja kompromisno rešitev in odpravlja vse pomisleke, ki sta jih v svojih
               mnenjih izrazili Zakonodajno-pravna služba Državnega zbora in Vlada Republike
               Slovenije. Poleg tega je predlagana rešitev tudi skladna z revizijskim poročilom
               Računskega sodišča in z odločbo Ustavnega sodišča, saj se zakonska ureditev
               spreminja.</p>
               <p>Sprejem tega zakona naj podkrepim še z nekaj trditvami, ki jih je v svojem
               ustavno-pravnem mnenju navedel profesor dr. Franc Grad. Državni svet je ustavni
               organ, zato zagotovljanje ustreznega plačila njegovim članom ne bi smelo biti odvisno
               od finančnega položaja in poklicnega delovanja posameznega člana, ker je zagotovitev
               ustreznega plačila v javnem interesu. Več kot jasno je, da bo slej ko prej odmrl vsak
               državni organ, ki mu je odtegnilo ustrezno financiranje. Plačilo članom je pomembno,
               ker delovanje predstavniškega telesa v celoti temelji na delovanju njegovih članov.
               Državni svet lahko svoje pristojnosti izvaja samo preko svojih članov, torej državnih
               svetnikov, zato je treba državnim svetnikom zagotoviti ustrezno plačilo, ki jim
               omogoča svobodo in neovirano opravljanje svoje funkcije. Član Državnega sveta je
               upravičen do plačila za svoje delo in to ne glede na to, da je funkcija častna in
               nepoklicna.</p>
               <p>Pri analizi odločb Ustavnega sodišča je treba gledati ustavno presojo kot celoto in
               zato upoštevati tudi druge ustrezne odločbe Ustavnega sodišča, zlasti odločbo, v
               kateri je Ustavno sodišče določilo, da potrebuje Državni svet poklicnega predsednika
               in stalno razpoložljivost predsednika. Iz teh odločb izhaja, da je treba zagotoviti
               pogoje za učinkovito delo Državnega sveta kot ustavnega organa. Če je predsednik
               Državnega sveta nujno profesionalen, je nujno tudi, da imajo tudi člani zagotovljeno
               vsaj redno plačilo za svoje delo.</p>
               <p>Spoštovana podpredsednica Državnega zbora, spoštovane poslanke in poslanci! Verjamem,
               da je po 20 letih obstoja Državnega sveta in po petih poskusih nastopil čas, da
               Državnemu svetu omogočite zakonsko podlago za plačilo državnim svetnikom za njihovo
               opravljeno delo. V imenu Državnega sveta in tudi v svojem imenu se vam zahvaljujem za
               razumevanje in podporo. Hvala lepa za besedo.</p>
            </sp>
            <sp xml:id="SDZ6-Redna-11-2013-03-05.sp81">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Predsednik Državnega sveta gospod Bervar, za dopolnilno obrazložitev, izvolite.</p>
               <p>Predlog zakona je obravnaval Odbor za pravosodje, javno upravo in lokalno samoupravo
               kot matično delovno telo.</p>
               <p>Gospa Eva Irgl kot predsednica.</p>
            </sp>
            <sp xml:id="SDZ6-Redna-11-2013-03-05.sp82">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovani predsednik Državnega sveta, poslanke in
               poslanci!</p>
               <p>Odbor za pravosodje, javno upravo in lokalno samoupravo je kot matično delovno telo
               obravnaval Predlog zakona o spremembi in dopolnitvi Zakona o funkcionarjih v državnih
               organih. Predstavnik predlagatelja, predsednik Državnega sveta gospod Mitja Bervar je
               v dopolnilni obrazložitvi členov povedal, da se želi s predlaganim zakonom urediti
               pravico do plačila za upravljanje funkcije ter do povračila stroškov, ki jih imajo v
               zvezi z upravljanjem funkcije za tiste funkcionarje, ki svojo funkcijo opravljajo
               nepoklicno, predvsem za državne svetnike.</p>
               <p>Računsko sodišče je Državnemu svetu že leta 2002 naložilo, naj sproži postopke za
               ureditev izplačila nadomestil za plače oziroma sejnin svojim članom. Državni svet je
               v naslednjih letih večkrat neuspešno podal zakonsko iniciativo za spremembo Zakona o
               Državnem svetu, saj je za sprejem tega zakona potrebna dvotretjinska večina glasov
               vseh poslancev. V letu 2012 je Računsko sodišče ponovno pozvalo Državni svet k
               zakonski ureditvi tega področja, zato so se odločili predlagati novelo Zakona o
               funkcionarjih v državnih organih. Na ta način se bo Državnemu svetu omogočilo
               opravljati njegove pristojnosti, kljub temu pa se predlagatelj zaveda, da bi bilo
               treba Zakon o funkcionarjih v državnih organih sistemsko urediti.</p>
               <p>V nadaljevanju je svoje stališče na odboru podala predstavnica Zakonodajno-pravne
               službe gospa Nataša Voršič. Povedala je, da je Zakonodajno-pravna služba že pri
               prejšnji noveli Zakona o funkcionarjih v državnih organih opozorila, da bi bilo treba
               celoten zakon uskladiti z veljavnim pravnim redom, zato je odbor s svojim sklepom dal
               Vladi pobudo, naj čim prej pripravi ustrezne in celovite zakonske spremembe.</p>
               <p>Predstavnica Vlade, državna sekretarka na Ministrstvu za pravosodje, javno upravo in
               lokalno samoupravo gospa Mojca Kucler Dolinar, je povedala, da Vlada predlaganega
               zakona ne podpira, saj ureja pravice in obveznosti funkcionarjev v zvezi z
               opravljanjem funkcije samo v enem segmentu. Opozorila je, da je Računsko sodišče v
               revizijskem poročilu zapisalo, da bi moral Državni svet način obračunavanja in
               dokazovanja izgubljenega zaslužka, kot ga določa Zakon o Državnem svetu, urediti z
               internim aktom, ki bi bil podlaga za izplačilo, v njem pa določiti merila in
               kriterije za izplačilo nadomestila.</p>
               <p>V razpravi so koalicijski poslanci, do takrat še koalicijski, predlaganemu zakonu
               nasprotovali, saj so menili, da prinaša parcialno rešitev, ki sodi v Zakon o Državnem
               svetu, hkrati pa pomeni neenako ureditev plačila glede na ostale nepoklicne
               funkcionarje. Opozicijski poslanci pa so menili, da bi bilo predlagani zakon mogoče z
               amandmajem odbora dodelati v smeri pripomb Zakonodajno-pravne službe ter lokalnih
               skupnosti, in sicer tako, da bi se s to novelo uredila le plačila državnim svetnikom
               za čas do sprejema sistemskega zakona, ki ga napoveduje Vlada.</p>
               <p>Nato smo imeli nekaj amandmajev oziroma dva amandmaja Poslanske skupine Pozitivne
               Slovenije k 4. členu, ta je bil sprejet, amandma Pozitivne Slovenije k 1. členu pa je
               zaradi sprejetega amandmaja odbora postal brezpredmeten. Glede na sprejete amandmaje
               je na podlagi prvega odstavka 133. člena Poslovnika Državnega zbora pripravljeno
               besedilo dopolnjenega predloga zakona, v katerega so sprejeti amandmaji vključeni.
               Dopolnjeni predlog zakona pa je sestavni del tega poročila. Hvala.</p>
            </sp>
            <sp xml:id="SDZ6-Redna-11-2013-03-05.sp83">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Za uvodno obrazložitev mnenja Vlade dajem besedo gospe Mojci Kucler Dolinar, državni
               sekretarki.</p>
               <p>Izvolite.</p>
            </sp>
            <sp xml:id="SDZ6-Redna-11-2013-03-05.sp84">

               <speaker>MOJCA KUCLER DOLINAR:</speaker>

               <p>Hvala, podpredsednica. Spoštovani poslanci, še enkrat lep pozdrav!</p>
               <p>Ministrstvo za pravosodje in javno upravo tudi na matičnem odboru spremenjenega
               predloga Zakona o funkcionarjih v državnih organih ne podpira. Nekaj teh razlogov je
               bilo v dosedanjih mnenjih že navedenih, vendar pa bi jih rada ponovno poudarila.
               Predlog zakona namreč le deloma ureja pravice in obveznosti funkcionarjev v zvezi z
               opravljanjem funkcije in tudi po prenehanju opravljanja funkcije.</p>
               <p>Vlada Republike Slovenije je na podlagi že omenjenega sklepa Odbora za pravosodje,
               javno upravo in lokalno samoupravo dala v pripravo zakon, ki bo celovito uredil
               položaj funkcionarjev, ter ga tudi uvrstila v program Vlade za letošnje leto. Nadalje
               bi rada poudarila, da predlog zakona le deloma ureja pravice nepoklicnih
               funkcionarjev ter se pri tem sklicuje le na državne svetnike in nepoklicne
               funkcionarje lokalne samouprave. Vendar pa v predlogu zakona ni predviden poseg v
               zakon, ki ureja lokalno samoupravo. Namreč, Zakon o lokalni samoupravi v 34.a členu
               že ureja plačilo za opravljanje funkcije nepoklicnih funkcionarjev, tako nepoklicnih
               županov kot tudi občinskih svetnikov.</p>
               <p>Poudariti želim tudi, da način ureditve plačila za opravljanje funkcije člana
               Državnega sveta ne sledi revizijskemu poročilu Računskega sodišča s koncem lanskega
               leta, 3. 12. 2012 je datirano to revizijsko poročilo, v katerem je Računsko sodišče
               zapisalo, da bi moral Državni svet način obračunavanja in dokazovanja izgubljenega
               zaslužka, kot ga določa Zakon o Državnem svetu, urediti z internim aktom, ki bi bil
               podlaga za izplačilo, v njem pa tudi določi, kar je pomembno, merila in kriterije za
               izplačilo nadomestil. Prav tako po našem mnenju predlog zakona, ki ga imate pred
               seboj, spoštovani poslanci, ne sledi odločbi Ustavnega sodišča z dne 10. 11. 2011, ki
               je med drugim zapisalo, da pravica do nadomestila izgubljenega zaslužka ne pomeni
               plačila za opravljeno delo, kar izhaja tako iz prvega odstavka 62. člena Zakona o
               Državnem svetu in tudi iz izpodbijane določbe. Že po naravi stvari je namreč ta
               pravica omejena le na nadomestitev zaslužka tistim članom Državnega sveta, ki bi bili
               do njega sicer upravičeni na podlagi samostojnega opravljanja dejavnosti z osebnim
               delom, če ne bi opravljali te funkcije.</p>
               <p>In kot tretje tudi ocenjujemo glede retroaktivne uporabe določb zakona, da pogoji iz
               155. člena Ustave Republike Slovenije niso izpolnjeni oziroma ne obstaja javna korist
               za tako ureditev. Predvsem zaradi ravnokar navedenega vlada predloga ne podpira.</p>
            </sp>
            <sp xml:id="SDZ6-Redna-11-2013-03-05.sp85">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Poslanska skupina Pozitivna Slovenija, mag. Barbara Žgajner Tavš.</p>
            </sp>
            <sp xml:id="SDZ6-Redna-11-2013-03-05.sp86">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa, podpredsednica, za besedo. Spoštovane kolegice in kolegi! Spoštovani
               predsednik Državnega sveta s sodelavcem!</p>
               <p>Računsko sodišče je v poročilu za leto 2010 navedlo, da v Zakonu o Državnem svetu ni
               zakonskih osnov za izplačevanje sejnin in zaradi tega so posledično svetniki do
               ustrezne ureditve področne zakonodaje izplačilo sejnin s sklepom tudi prekinili. Kot
               je razvidno iz samega predloga zakona, ki ga danes obravnavamo in ki je šel pozitivno
               skozi proceduro na matičnem delovnem telesu, je cilj tega zakona sistemsko urediti
               pravico do plačila za opravljanje funkcij ter do povračila stroškov, ki jih imajo v
               zvezi z opravljanjem funkcije funkcionarji, ki svojo funkcijo opravljajo nepoklicno.
               Taka ureditev je v prvi vrsti potrebna za državne svetnike, saj je njihova trenutna
               ureditev neprimerna in, ne nazadnje, omenila sem tudi negativno mnenje Računskega
               sodišča za leto 2010. Ob obravnavi prvotnega predloga zakona smo imeli v Poslanski
               skupini Pozitivne Slovenije več vprašanj in pomislekov, v osnovni predlagana
               sistemska ureditev je bila sporna glede vprašanja, na katere funkcionarje se nanaša
               novela, kajti predlagatelj je v osnutku zakona navajal, da se je osredotočil na
               ureditev plačila za nepoklicno opravljanje funkcije in primeroma navaja tudi
               funkcionarje, za katere naj bi predlagana novela veljala, in sicer občinski
               funkcionarji in člani Državnega sveta, sporen je bil tudi retroaktiven učinek zakona.
               Prvotni predlog je namreč v 4. členu določal, da zakon začne veljati naslednji dan po
               objavi v Uradnem listu, uporabljati pa se začne z dnem konstituiranja petega mandata
               Državnega sveta, to pa je za nazaj, 12. 12. 2012. Torej gre za tako imenovano pravo
               retroaktivnost, ko zakon učinkuje za nazaj in velja za obdobje, ko še ni bil sprejet
               niti uveljavljen ta predlog zakona. V 155. členu Ustave so določeni pogoji za
               dopustno retroaktivnost, ti pogoji morajo biti izpolnjeni kumulativno, predlagatelj
               pa mora izkazati tudi njihov obstoj, vendar v tem primeru predlagatelj tega ni
               storil, skratka, ni podal tehtne utemeljitve za takšno določbo. Reči moram, da sta
               bila oba pomisleka, ki sem ju sedaj tudi izpostavila, tekom obravnave na matičnem
               delovnem telesu odpravljene, sprejeli smo amandmaje k 1. in 2. členu, s čimer smo
               specificirali, da se predlog zakona nanaša zgolj na državne svetnike oziroma
               funkcionarje Državnega sveta, na odboru pa je bil sprejet tudi naš amandma, ki
               odpravlja retroaktivni učinek zakona.</p>
               <p>Če strnem, preden podam, kako bo glasovala Pozitivna Slovenija. Obstoječa določba 62.
               člena Zakona o Državnem svetu, ki določa, da ima član Državnega sveta pravico do
               nadomestila izgubljenega zaslužka za čas opravljanja funkcije in pravico do povračila
               stroškov v zvezi z opravljanjem funkcije, so dokaj nejasna. Pa ne le to, v praksi so
               ta določila tudi problematična, kajti povzročajo, če temu tako rečem, neenakopravnost
               glede na delo. Ker je plačilo vezano na izpad dohodka svetnika in višina ni odvisna
               od dela, ki ga državni svetnik v Državnem svetu opravlja. V praksi to pomeni, da
               lahko svetnik, ki ima 3 tisoč 600 evrov katastrskega dohodka, gre za kmeta, za
               izgubljeni dan prejme za sejo zgolj 10 evrov, medtem ko za enako delo svetnik, ki ima
               750 tisoč evrov prihodka, za plačilo na dan prejme 2 tisoč evrov. Ker je bila taka
               ureditev tudi po mnenju Pozitivne Slovenije neustrezna, predlagamo, da se tudi na
               današnji seji oziroma na Državnem zboru potrdi rešitev, s katero odpravljamo to
               anomalijo in ne nazadnje, s katero rešujemo tudi tisto, na kar je opozorilo Računsko
               sodišče.</p>
               <p>Kot rečeno, v Poslanski skupini Pozitivne Slovenije bomo predlog novele v tej
               popravljeni obliki potrdili.</p>
            </sp>
            <sp xml:id="SDZ6-Redna-11-2013-03-05.sp87">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Slovenske demokratske stranke, gospa Sonja Ramšak.</p>
            </sp>
            <sp xml:id="SDZ6-Redna-11-2013-03-05.sp88">

               <speaker>SONJA RAMŠAK (PS SDS):</speaker>

               <p>Spoštovana predsedujoča, predsednik Državnega sveta, kolegice in kolegi!</p>
               <p>V Poslanski skupini Slovenske demokratske stranke predloga zakona ne podpiramo.
               Zavedamo se, da je treba urediti pravico do plačila za opravljanje funkcije ter do
               povračila stroškov, ki jih imajo v zvezi z opravljanjem funkcije predvsem tisti
               funkcionarji, ki svoje funkcije opravljajo nepoklicno, kamor sodijo vsekakor tudi
               državni svetniki. Ne bom ponavljala tega, kar so pred mano že moje kolegice
               predstavile, navodila Računskega sodišča in tudi ustavne odločbe, vendar menimo in
               sledimo mnenju Vlade, ki pravi, da je treba Zakon o funkcionarjih, ki je bil sprejet
               leta 1990 in nazadnje noveliran leta 2012, urediti v celoti in ne le tako, parcialno,
               kot zdaj s to predlagano spremembo. Predlagana sprememba zakona namreč le delno
               odpravlja pomanjkljivosti, ki se nanašajo na vsebino, ki jo drugače ureja Zakon o
               Državnem svetu in pomeni dejansko neenako ureditev plačila glede na ostale nepoklicne
               funkcionarje.</p>
               <p>Zaradi tega navedenega v Slovenski demokratski stranki predlagane rešitve ne bomo
               podprli.</p>
            </sp>
            <sp xml:id="SDZ6-Redna-11-2013-03-05.sp89">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Han v imenu Poslanske skupine Socialnih demokratov.</p>
            </sp>
            <sp xml:id="SDZ6-Redna-11-2013-03-05.sp90">

               <speaker>MATJAŽ HAN (PS SD):</speaker>

               <p>Spoštovana podpredsednica, spoštovani predsednik Državnega sveta, še enkrat kolegice
               in kolegi!</p>
               <p>Novelo Zakona o funkcionarjih v državni upravi je v zakonodajni postopek vložil
               Državni svet s ciljem, da se vendarle sistemsko uredi pravica do plačila za
               opravljanje funkcije ter do povračila stroškov, ki nastanejo z opravljanjem te
               funkcije. V uvodu zakona predlagatelj navaja, da se s tem zakonom želi vzpostaviti
               ustrezno podlago za zakonito, nedvoumno, enako in nediskriminatorno in pregledno
               rešitev. Vse lepo in prav. Ob pregledu predlagane novele zakona smo Socialni
               demokrati ugotovili, da na nek način predlagane spremembe niso sistemske, so na nek
               način nedosledne in je povzročeno neskladje znotraj zakona kot tudi med zakoni o
               lokalni samoupravi in državnem svetu. Na nek način je to ugotovila in zapisala tudi
               Zakonodajno-pravna služba Državnega zbora. Vendar, zadeva se da rešiti; če je želja
               in potem se na koncu tudi najde pot. Do obravnave predloga novele zakona je vodstvo
               Državnega sveta s predsednikom na čelu predstavilo v Poslanski skupini Socialnih
               demokratov in dodatno obrazložili razloge za pripravo tega zakona, kot tudi njihovo
               prizadevanje, da se pripravi ustrezen amandma, ki bi odpravil tudi vse naše pomisleke
               in pomisleke Zakonodajno-pravne službe. S takšnim predlaganim amandmajem odbora,
               katerega je poslanski kolega Brulc posredoval in tudi obrazložil članicam in članom
               Odbora za pravosodje, smo želeli, da se zakonsko besedilo čim bolj približa na nek
               način pripombam Zakonodajno-pravne službe.</p>
               <p>Menimo, da je s sprejetimi amandmaji na matičnem delovnem telesu predlog zakona
               ustrezno pripravljen in da so odpravljeni sistemski pomisleki, ki jih je navajala
               Zakonodajno.-pravna služba. Ureja se torej plačilo, sejnina za opravljeno delo
               državnim svetnikom, in naj spomnim, da dosedanje ureditev ni bila ustrezna in
               večkratni poskusi več let Državnega sveta za ureditev tega vprašanja pa so bili, žal,
               neuspešni. Neuspešni pa so bili tudi zaradi tega, ker je za to potrebna dvotretjinska
               večina vseh poslank in poslancev v Državnem zboru.</p>
               <p>Vseeno pa bi opozoril na pobudo Odbora za pravosodje, javno upravo in lokalno
               samoupravo z dne 7. 12. 2012 Vladi, da čim prej pripravi spremembe in dopolnitve
               Zakona o funkcionarjih v državnih organih, s katero bi se ta zakon uskladil z
               veljavnim pravnim redom.</p>
               <p>Ampak, gospe in gospodje, Socialni demokrati bomo novelo zakona podprli in s tem
               stopili na prvo stopnico do tega zakona. Državnemu svetu pa želimo vso srečo. Hvala
               lepa.</p>
            </sp>
            <sp xml:id="SDZ6-Redna-11-2013-03-05.sp91">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Državljanske liste, mag. Katarina Hočevar.</p>
            </sp>
            <sp xml:id="SDZ6-Redna-11-2013-03-05.sp92">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Lepo pozdravljam predsednika Državnega sveta!</p>
               <p>Namen sprememb in dopolnitev Zakona o funkcionarjih v državnih organih je po mnenju
               predlagatelja Državnega sveta sistemsko urediti pravico do plačila za opravljanje
               funkcije in do povračila stroškov, ki jih imajo v zvezi z opravljanjem funkcije
               državni svetniki. V Državljanski listi ugotavljamo, da je po veljavni ureditvi
               funkcija državnega svetnika častna, da Zakon o Državnem svetu, ki se sprejema z
               dvotretjinsko večino vseh poslancev, sistemsko ureja to področje in da je v 62. členu
               tega zakona tudi urejeno izplačilo nadomestila izgubljenega zaslužka, ker državni
               svetniki svojo funkcijo opravljajo nepoklicno. V Državljanski listi menimo, da bi
               morale administrativne službe Državnega sveta le vpeljati oziroma operativno izvesti
               ustrezen sistem izplačila svetnikom, kot je to že določeno v zakonodaji. Že leta 2001
               je namreč Računsko sodišče ugotovilo, da je nadomestilo izgubljenega zaslužka
               svetnikom obračunano in izplačano na nepravilen način, ponovno je identične
               ugotovitve Računsko sodišče podalo v revizijskem poročilu, izdanem decembra 2012. V
               poglavju ocena finančnih posledic predloga zakona so predlagatelji zapisali, da
               predlagane spremembe ne bodo dodatno obremenile državnega proračuna in drugih javnih
               finančnih sredstev. Slednje nakazuje na to, da je namen predlagatelja uzakoniti
               prakso in način obračunavanja sejnin, ki se izvaja v praksi, nepravilno že celih 10
               let.</p>
               <p>Glede napovedano v Državljanski listi menimo, da Državni svet želi obiti Zakon o
               Državnem svetu in zadeve urediti v zakonu, ki se sprejemajo z navadno večino. Na to v
               Državljanski listi ne moremo pristati, seveda pa to ne pomeni, da nismo pripravljeni
               podpreti kakšne druge rešitve, ki bi bila ustrezna, poštena, predvsem pa
               sistemska.</p>
               <p>Poslanci in poslanke Državljanske liste ne bomo podprli sedaj obravnavanih sprememb
               in dopolnitev Zakona o funkcionarjih v državnih organih. Hvala.</p>
            </sp>
            <sp xml:id="SDZ6-Redna-11-2013-03-05.sp93">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Slovenske ljudske stranke, gospod Janez Ribič.</p>
            </sp>
            <sp xml:id="SDZ6-Redna-11-2013-03-05.sp94">

               <speaker>JANEZ RIBIČ (PS SLS):</speaker>

               <p>Spoštovana podpredsednica Državnega zbora, gospod predsednik Državnega sveta!</p>
               <p>Danes imamo po komaj dobrih dveh mesecih ponovno na poslanskih klopeh Zakon o
               funkcionarjih v državnih organih. Tokratna novela se nanaša na ureditev plačila
               članom Državnega sveta. Zakon, sprejet še v času Jugoslavije, sicer določa pravice
               različnim funkcionarjem, po novem tudi članom Državnega sveta. Podlaga za plačila
               članom Državnega sveta bi sicer bolj sodila v Zakon o Državnem svetu, vendar ta
               zahteva dvotretjinsko podporo in na žalost zato kar v štirih dosedanjih poskusih ni
               bil spremenjen. Računsko sodišče je v decembru lanskega lega izdalo poročilo, pri
               katerem izpostavlja problem nezakonitih izplačil članom Državnega sveta. Veljavni
               zakon o Državnem svetu predvideva v 62. členu nadomestilo izgubljenega zaslužka za
               čas opravljanja funkcije članom Državnega sveta, kar pa po mnenju Slovenske ljudske
               stranke ni ustrezna rešitev. Pri obračunu po veljavnem zakonu pride namreč, kot nam
               je bilo predstavljeno na odboru, do enormnih in nerazumnih razlik med svetniki; eden
               bi dobil 10 evrov, drugi pa celo več kot 2 tisoč evrov za sejo.</p>
               <p>Amandmaji, ki so bili sprejeti na matičnem odboru onemogočajo veljavnost nove
               ureditve za nazaj in bo tako novela zakona, v kolikor bo sprejeta, z novim 13. a
               členom urejala vse potrebno v zvezi s plačili nepoklicnim funkcionarjem, vendar samo
               za člane Državnega sveta. Takšni spremembi Zakona o funkcionarjih v državnih organih
               smo naklonjeni tudi v Slovenski ljudski stranki, vendar samo v smislu začasne rešitve
               tega problema.</p>
               <p>Ob tem želim izpostaviti, da od nove vlade pričakujemo, da bo najkasneje v roku
               šestih mesecev predložila Državnemu zboru v sprejetje novelo Zakona o Državnem svetu,
               ki bo upoštevala tako priporočila Računskega sodišča kot tudi konstruktivne predloge
               Državnega sveta. Prav tako od Vlade pričakujemo, kot smo v Državnem zboru že samo v
               tem mandatu ne vem kolikokrat izpostavili, da se vsa plačila državnim funkcionarjem
               uredijo z enim zakonom in na enem mestu, ne glede na to, ali gre za lokalne ali
               državne organe, in ne glede na to, ali gre za poklicne ali nepoklicne funkcionarje.
               Hvala.</p>
            </sp>
            <sp xml:id="SDZ6-Redna-11-2013-03-05.sp95">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina DeSUS, gospa Marjana Kotnik Poropat.</p>
            </sp>
            <sp xml:id="SDZ6-Redna-11-2013-03-05.sp96">

               <speaker>MARJANA KOTNIK POROPAT (DeSUS):</speaker>

               <p>Hvala za besedo. Lepo pozdravljam predsednika Državnega sveta gospoda Bervarja,
               ponovno lep pozdrav državni sekretarki s sodelavko, lep pozdrav poslankam in
               poslancem!</p>
               <p>Problematika plačila sejnin državnim svetnikom se vleče že nekaj let. Računsko
               sodišče je jasno in odločno izreklo negativno mnenje na poslovanje Državnega sveta,
               ker slednji ni posloval v skladu s predpisi. Negativno mnenje je bilo izrečeno tudi
               zaradi izplačevanja sejnin državnim svetnikom, ne da bi imeli za to podlago v
               ustreznih predpisih. Računsko sodišče je povedalo, da bi moral Državni svet način
               obračunavanja in dokazovanja izgubljenega zaslužka svetnika urediti z internim aktom,
               ki bi dajal podlago za izplačilo, v njem pa določiti merila in kriterije za izplačilo
               takega nadomestila.</p>
               <p>Stališče o plačilu državnim svetnikom je sprejelo tudi Ustavno sodišče v svoji
               odločbi. Med drugim je zapisalo tudi, da člani Državnega sveta, razen profesionalnega
               predsednika, opravljajo svojo funkcijo častno, torej neodplačno; da je pravica do
               nadomestila izgubljenega zaslužka že po naravi stvari omejena le na nadomestitev
               zaslužka tistim članom, ki bi bili do njega sicer upravičeni na podlagi samostojnega
               opravljanja dejavnosti z osebnim delom, če ne bi opravljali funkcije državnega
               svetnika; da v okviru sistema, ki temelji na nepoklicnosti oziroma na častnem
               opravljanju dela ni mogoče govoriti o neupravičenem razlikovanju med njimi. Tudi
               dejstvo, da je konkretna višina nadomestil pri posameznih članih Državnega sveta
               različna, ne pomeni razlikovanja med njimi, saj je prav zaradi teh dejanskih razlik
               pri izplačilih vzpostavljena njihova pravna enakost v sistemu, ker funkcijo
               opravljajo neodplačno. Vse enako varuje pred tem, da bi bili zaradi opravljanja
               funkcije premoženjsko prikrajšani.</p>
               <p>V Poslanski skupini DeSUS sledimo stališču Ustavnega sodišča. Glede predloga zakona,
               ki se nanaša na izplačilo sejnin državnim svetnikom, bomo glasovali vsaj po svoji
               vesti.Naj dodam še glede nesistemskosti obravnavanega zakona, saj se je Državni svet
               z vložitvijo tega zakona elegantno izognil vložitvi zakona, ki sicer ureja pravice in
               obveznosti državnih svetnikov, to je Zakon o Državnem svetu, za katerega sprejem pa
               je potrebna kvalificirana večina. Državni svet je, kot kaže, ocenil, da kvalificirane
               večine ne bo dobil, zato je to problematiko vključil v zakon, ki se sprejema z
               navadno večino.</p>
               <p>Zakonodajno-pravna služba Državnega zbora je opozorila na vrsto pomanjkljivosti in
               nepravilnosti. Tem ugotovitvam v Poslanski skupini DeSUS ne moremo nasprotovati. Tudi
               Vlada je v svojem stališču argumentirano negirala vsebino zakona, Poslanska skupina
               DeSUS pa te argumente ocenjuje za tehtne in obrazložene. Negativno mnenje je podala
               tudi Skupnost občin.</p>
               <p>Poslanke in poslanci Poslanske skupine DeSUS bomo glasovali za podporo temu zakonu
               vsak po svoji vesti. Hvala lepa.</p>
            </sp>
            <sp xml:id="SDZ6-Redna-11-2013-03-05.sp97">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>In še Poslanska skupina Nove Slovenije, gospa Iva Dimic.</p>
            </sp>
            <sp xml:id="SDZ6-Redna-11-2013-03-05.sp98">

               <speaker>IVA DIMIC (PS NSi):</speaker>

               <p>Hvala za besedo, predsedujoča. Spoštovani predstavniki predlagateljev, kolegi,
               poslanci in poslanke!</p>
               <p>Predlog zakona o spremembah in dopolnitvah Zakona o funkcionarjih v državnih organih
               je v parlamentarno proceduro vložil Državni svet. Prvotni namen tega zakona je bil
               ureditev plačila za funkcioniranje v državnih organih, ki opravljajo funkcijo
               neprofesionalno. Po vloženih in sprejetih amandmajih na matičnem delovnem telesu pa
               navedeni predlog zakona ureja le plačilo državnim svetnikom za njihovo
               neprofesionalno opravljanje funkcije. Navedeni zakon ne ureja plačil drugih
               funkcionarjev v državnih organih.</p>
               <p>V Novi Sloveniji predlogu tega zakona nasprotujemo. Plačilo državnih svetnikov je
               tematika, ki sodi v drug materialni predpis, to je v Zakon o Državnem svetu, ki ureja
               tudi status državnih svetnikov in se ga sprejema z dvotretjinsko večino. Zakon o
               Državnem svet v prvem odstavku 62. člena določa, da je funkcija državnega svetnika
               častna in nepoklicna. Člani Državnega sveta torej opravljajo svojo funkcijo
               neodplačno. V drugem odstavku 62. člena je urejena pravica državnih svetnikov do
               povračila izgubljenega zaslužka in do povračila stroškov. Namen nadomestila za
               izgubljeni zaslužek je zagotovo, da se članom Državnega sveta, ki samostojno
               opravljajo dejavnost z osebnim delom, zaradi opravljanja funkcije ne poslabša
               premoženjsko stanje. Seveda so statusi državnih svetnikov različni od zaposlenih
               upokojencev, zasebnikov, brezposelnih, vendar pa so različne tudi njihove izobrazbe,
               izkušnje, sposobnost pa ne nazadnje tudi količina in kakovost svetniškega dela. Zato
               morajo biti tudi plačila za izgubljeni dohodek različna. Z obstoječo zakonsko
               ureditvijo so vsi enako varovani pred tem, da zaradi opravljanja funkcije državnega
               svetnika niso premoženjsko prikrajšani. Status državnih svetnikov je po mnenju Nove
               Slovenije ustrezno urejen.</p>
               <p>Naj opozorimo tudi na dejstvo, da je bil drugi odstavek 62. člena Zakona o Državnem
               svetu že predmet presoje pred Ustavnim sodiščem. Ustavno sodišče je v sodbi z dne 10.
               11. 2011 opredelilo, da določba drugega odstavka 62. člena Zakona o Državnem svetu ni
               v neskladju z ustavo. Navedena določba ne posega v načelo enakosti pred zakonom. V
               obrazložitvi navedene sodbe Ustavno sodišče ni navajalo nobenega neskladja, ki bi ga
               bilo treba odpraviti. Naj ob tem izpostavim tudi mnenje ustavnopravnega strokovnjaka,
               profesorja dr. Franca Grada, ki vsebinsko ponuja drugačne rešitve in argumente za
               plačila za opravljanje funkcije državnega svetnika, vendar v svojem mnenju tudi
               opozarja, da vsebinsko in nomotehnično urejanje plačila za delo državnih svetnikov
               sodi v Zakon o Državnem svetu.</p>
               <p>Noveliranje Zakona o funkcionarjih v državnih organih pomeni, da se obide matični
               zakon, za katerega sprejetje je predpisana kvalificirana večina, in takega načina
               sprejemanja zakonodajnih rešitev v Novi Sloveniji ne podpiramo. Predloga navedenega
               zakona ne podpiramo tudi iz razloga, ker bi prišlo do neusklajenosti tega zakona z
               Zakonom o Državnem svetu, in sicer s prvim odstavkom 62. člena, ki ostaja v veljavi.
               Kot že rečeno, poslanci Poslanske skupine Nove Slovenije novele Zakona o
               funkcionarjih v državnih organih ne bomo podprli.</p>
            </sp>
            <sp xml:id="SDZ6-Redna-11-2013-03-05.sp99">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujemo drugo
               obravnavo predloga zakona.</p>
               <p>Glasovanje o predlogu zakona bomo v skladu s časovnim potekom seje opravili danes v
               okviru glasovanj, pol ure po prekinjeni 8. točki dnevnega reda.</p>
               <p>Prekinjam to točko dnevnega reda.</p>
               <p>Prehajamo na <title>8. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O KAZENSKEM POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada. V zvezi s tem
               predlogom zakona je skupina 10 poslank in poslancev s prvopodpisanim Jankom Vebrom
               zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo državni sekretarki gospe
               Mojci Kucler Dolinar.</p>
            </sp>
            <sp xml:id="SDZ6-Redna-11-2013-03-05.sp100">

               <speaker>MOJCA KUCLER DOLINAR:</speaker>

               <p>Hvala za besedo. Lep pozdrav, spoštovane poslanke in poslanci!</p>
               <p>Vlada si je s Predlogom zakona o spremembah in dopolnitvah Zakona o kazenskem
               postopku zadala dva cilja: prvič, krepitev učinkovitosti kazenskega postopka preko
               administrativne razbremenitve policije, državnega tožilstva in sodišč, in drugič,
               predvsem, kar je pomembno, krepitev pravne varnosti s popravo tehničnih ali
               redakcijskih pomanjkljivosti v zakonskem besedilu, odpravo nedorečenosti pri
               posameznih procesnopravnih institutih in tudi z manj vsebinskimi izboljšavami, ki
               pomembno vplivajo na postopek.</p>
               <p>Predlog novele Zakona o kazenskem postopku sicer ne vsebuje nekih obsežnih sistemskih
               sprememb – namreč, te spremembe so predvidene v okviru priprave novega Zakona o
               kazenskem postopku –, s to spremembo predvsem dograjujemo, izpopolnjujemo in
               preoblikujemo obstoječe rešitve oziroma jih prilagajamo obstoječim spoznanjem prakse,
               tudi stroke, in nekatera izhodišča določb bolj natančno definiramo. Dejansko gre za
               nabor večjega števila različnih sprememb, ki pa so po naši oceni potrebne in
               pomembne.</p>
               <p>S predlogom zakona se določa posebno hitro obravnavanje kaznivih dejanj zoper
               gospodarstvo, ob upoštevanju teh dejanj, po zgledu ureditve, ki velja v pripornih
               zadevah. Nadalje se predvideva poenostavitev ravnanj policije in državnega tožilstva,
               kadar bo oškodovanec na policiji podal ovadbo za predlagalni delikt in ob tem
               izjavil, da ne želi kazenskega pregona. V lažjih zadevah policija ne bo dolžna takoj
               poslati ovadbe državnemu tožilstvu, vendar pa bo morala to narediti v roku 30 dni z
               navedbo predvidenega roka za predložitev poročila v dopolnitev ovadbe. Nadaljnja
               rešitev je tudi, da mora oškodovanec v skladu s predlaganimi rešitvami kriti stroške
               kazenskega postopka, kadar se je ta začel na njegov predlog, če bo po začetku glavne
               obravnave svoj predlog umaknil. Na ta način se bo namreč uveljavila odgovornost
               oškodovanca za njegovo sodelovanje v postopku. Neprimerno bi namreč bilo, da bi te
               stroške krila še naprej Republika Slovenija.</p>
               <p>Nadalje se črta potrdilo o zasegu predmetov, ki ga policija izda osebam, pri katerih
               v okviru posameznih preiskovalnih dejanj zaseže predmete. Namreč, te stvari so
               navedene že v zapisniku. Poleg tega bodo med stroške kazenskega postopka uvrščeni
               tudi stroški zasega, odvzema, hrambe, prodaje in uničenja zaseženih oziroma odvzetih
               predmetov, saj po svoji naravi oziroma vsebini predstavljajo izdatke, ki nastanejo
               zaradi kazenskega postopka, in ni razloga, da bi jih v vsakem primeru krili iz
               proračuna. Nadalje se določa tudi poseben rok za vložitev obtožnice, če bo ta
               vsebovala tudi predlog za podaljšanje pripora in pripora pred vložitvijo obtožnice ne
               bo več mogoče podaljševati.</p>
               <p>Rada bi poudarila, da se v okviru sprememb predlagajo tudi tri različne možnosti
               glede slikovnega in zvočnega snemanja glavnih obravnav in prenosa slednjih, in sicer
               neposredni prenos informacij s pisnimi sporočili z uporabo telekomunikacijskih
               sredstev, slikovno in zvočno snemanje brez neposrednega prenosa in tudi slikovno in
               zvočno snemanje z neposrednim prenosom.</p>
               <p>Glede na polemike, ki so se pojavile, bi tukaj rada poudarila, da ta predlog vsebuje
               tudi določene omejitve. Torej, neposredni prenos ne sme motiti postopka, predvsem pa
               ne sme vplivati na poštenost in potek postopka, zaradi prenosa tudi ne smejo biti
               kršene pravice udeležencev postopkov.</p>
               <p>Rada bi še poudarila, da o prepovedi neposrednega prenosa informacij s pisnimi
               sporočili z uporabo telekomunikacijskih sredstev kakor tudi zvočnega in slikovnega
               snemanja odloči predsednik senata. Poleg tega pa se predlaga, da se klasični zapisnik
               nadomesti z zvočno-slikovnim snemanjem, predvsem pa naj bi to skrajšalo postopke in
               razbremenilo sodnike.</p>
               <p>Predlagamo, da predlog zakona podprete in sprejmete. Hvala.</p>
            </sp>
            <sp xml:id="SDZ6-Redna-11-2013-03-05.sp101">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin.</p>
               <p>Poslanska skupina Slovenske demokratske stranke, gospa Eva Irgl.</p>
            </sp>
            <sp xml:id="SDZ6-Redna-11-2013-03-05.sp102">

               <speaker>EVA IRGL (PS SDS):</speaker>

               <p>Najlepša hvala za besedo, spoštovana predsedujoča. Poslanke in poslanci!</p>
               <p>Zakon o kazenskem postopku je bil nazadnje spremenjen novembra leta 2011. Predlog
               zakona o dopolnitvah in spremembah Zakona o kazenskem postopku, ki ga danes
               obravnavamo, ni celovita reforma, kot bi si jo v Poslanski skupini Slovenske
               demokratske stranke želeli, vendar pa uvaja nekatere bistvene pozitivne spremembe, s
               katerimi bo v večji meri mogoče pričakovati krepitev kazenskega postopka ter krepitev
               pravne varnosti s popravo pomanjkljivosti v zakonskem besedilu in odpravo nekaterih
               administrativnih ovir pri delu policistov in tožilcev.</p>
               <p>Iz predloga zakona, ki ga imamo pred seboj, je razvidno, da so bile pripombe
               znanstvenih in strokovnih institucij upoštevane do te mere, da se ne bi ogrozil
               temeljni namen zakona in doseganje ciljev, ki si jih je predlagatelj zastavil.
               Vsekakor pa je še vedno mogoče besedilo zakona z vidika sistemske in nomotehnične
               usklajenosti izboljšati v nadaljnjem zakonodajnem postopku, zato menimo, da bi bila
               zavrnitev zakona neodgovorna z vidika nasprotovanja vsebinskim rešitvam, ki jih
               predlaga zakon.</p>
               <p>Predlog zakona določa posebno hitro obravnavanje kaznivih dejanj zoper gospodarski
               kriminal, čemur ni mogoče racionalno nasprotovati, sploh glede na situacijo, v kateri
               se Slovenija danes nahaja. Pri tem upamo, da ne bo ostalo samo zapisano v zakonu in
               se bo realiziralo tudi s strani sodišč oziroma organov pregona. Imamo primere
               gospodarskega kriminala, ki se vlečejo več let. Leta in leta! Tudi v Državnem zboru
               na to opozarjamo, na primer, Čista lopata, Orion, Zbiljski gaj, nekateri pa na koncu
               celo zastarajo, tako kot primer Sateks.</p>
               <p>Zakon, kot je že povedala državna sekretarka, uvaja možnost zvočnega in slikovnega
               snemanja ter prenosa glavnih obravnava, in sicer na naslednji način: neposredni
               prenos informacij s pisnimi sporočili z uporabo telekomunikacijskih sredstev,
               slikovno in zvočno snemanje brez neposrednega prenosa ter slikovno in zvočno snemanje
               z neposrednim prenosom. Sodišča so državni organi in ni razloga, da njihovo delovanje
               ne bi bilo neposredno izpostavljeno javnosti, sploh v tistih zadevah, ki so odprte za
               javnost ali pa so za javnost zanimive. Predlog zakona ukinja klasični zapisnik o
               glavni obravnavi, nadomešča ga slikovno snemanje, strankam bo omogočeno predvajanje
               in pridobitev kopije posnetka iz informacijskega sistema sodišča. Takšna sprememba je
               nujno potrebna za pospešitev delovanja sodnih postopkov ob hkratnem zagotovilu, da se
               jamstvo pravic strank pred sodišči ne bo zmanjšalo.</p>
               <p>Sodne obravnave bodo na podlagi tega sprejetja tako potekale hitreje, brez
               nepotrebnih premorov zaradi sodnikovega narekovanja vsebine zapisnika. Zvočni in
               slikovni zapisi pa bodo avtentični in natančni dokaz za dogajanje med sodnimi
               obravnavami, kar je tako v interesu obdolžencev kot tudi tožilcev, sodnikov in
               javnosti nasploh.</p>
               <p>Podpiramo seveda tudi rešitev, da naj bi oškodovanec v skladu s predlogom sam kril
               stroške kazenskega postopka, ki se je začel na njegov predlog, vendar samo, če je po
               začetku glavne obravnave umaknil predlog. V praksi namreč vse prepogosto prihaja do
               primerov, ki oškodovanec na policiji jasno izpove, da dejanje naznanja le zaradi
               lažjega uveljavljanja odškodninskih zahtevkov. Oškodovanec v takšnih primerih
               največkrat sploh nima interesa za nadaljnji pregon kaznivega dejanja ter kasneje
               umakne predlog za pregon pri državnem tožilcu. Posledično pa mora policija pred tem
               opraviti vsa dejanja v zvezi s prijavljenim kaznivim dejanjem. Tako policijske kot
               tožilske izkušnje kažejo na zelo veliko število umikov predlogov oškodovancev v
               kasnejših fazah postopkov. Torej obravnavanje tovrstnih zadev po nepotrebnem
               obremenjuje državne organe in s tem posledično tudi proračun.</p>
               <p>Predlog zakona olajšuje pridobivanje potrdila preko diplomatsko-konzularnih
               predstavništev o tem, da katera koli fizična ali pravna oseba ni v kazenskem postopku
               za kaznivo dejanje, ki se preganja po uradni dolžnosti. To je mogoče izjemoma, če je
               to nujno zaradi učinkovitega ali takojšnjega zavarovanja pravic ali uveljavljanja
               obveznosti posameznikov.</p>
               <p>Predlagana je tudi rešitev, da se za potrebe vabljenja prek sredstev elektronskih
               komunikacij določi omejen krog osebnih podatkov udeležencev kazenskega postopka, ki
               se lahko obdelujejo. Govorim o kontaktnih telefonskih podatkih oziroma naslovih
               elektronske pošte.</p>
               <p>Zakon seveda prinaša tudi številne druge rešitve. Finančni učinek predlaganega zakona
               pa bo pozitiven glede na to, da se z njim uvajajo novi stroški kazenskega postopka.
               Med stroške kazenskega postopka se s predlogom uvrščajo tudi stroški zasega, odvzema
               hrambe, prodaje in uničenja zaseženih oziroma odvzetih predmetov.</p>
               <p>Glede na vse navedeno, kar sem pravkar povedala, bomo v Poslanski skupini Slovenske
               demokratske stranke predlog zakona podprli. Hvala.</p>
            </sp>
            <sp xml:id="SDZ6-Redna-11-2013-03-05.sp103">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Socialnih demokratov, gospod Mirko Brulc.</p>
            </sp>
            <sp xml:id="SDZ6-Redna-11-2013-03-05.sp104">

               <speaker>MIRKO BRULC (PS SD):</speaker>

               <p>Spoštovani!</p>
               <p>Vlada je v zakonodajni postopek vložila novelo Zakona o kazenskem postopku, katero
               naj bi poslanke in poslanci obravnavali po skrajšanem postopku. Po predhodnem
               pregledu zakonske materije smo v Poslanski skupini Socialnih demokratov ocenili, da
               se mora ta novela obravnavati po rednem postopku. Predlog za redni postopek je
               Kolegij predsednika Državnega zbora na pobudo vodje Poslanske skupine Socialnih
               demokratov podprl. Zakaj je treba predlog zakona obravnavati po rednem postopku?
               Odgovor je tu. Prvič, ker je Vlada v zakonodajni postopek vložila s strokovno
               javnostjo neusklajeno besedilo zakona oziroma ker se je ponovno prav na Ministrstvu
               za pravosodje in javno upravo zgodilo, da so se nekateri členi prilepili ali dodali
               na poti med Vlado in Državnim zborom. In tudi zato, ker gre po našem prepričanju za
               zahtevne spremembe in dopolnitve.</p>
               <p>V Poslanski skupini Socialnih demokratov menimo, da bi se strokovna javnost pred
               vložitvijo predloga zakona v zakonodajni postopek morala opredeliti tudi do vsebine
               tistih členov, ki so bili v novelo Zakona o kazenskem postopku prilepljeni po
               obravnavi s strokovno javnostjo. Iz primerjave zakonskih besedil med danes
               obravnavamo in tistimi 7. 1. 2013 je razvidno, da gre za bistvene spremembe. Ena od
               teh je zapisana v 2. členu novele. Po predlogu bo imel minister za notranje zadeve
               pristojnost odločanja o izločitvi generalnega državnega tožilca. Menimo, da to ni
               dobro, saj že na simbolni ravni dopušča dvom v objektivnost odločanja, po drugi
               strani pa tudi daje vtis o podrejenosti generalnega državnega tožilca in s tem tudi
               celotne tožilske organizacije.</p>
               <p>Pomembne novosti, o katerih se strokovna javnost ni opredeljevala, jih pa Vlada
               uvršča med manj zahtevne spremembe – recimo, besedilo teh pa so menda pripravili na
               eni od primorskih odvetniških pisarn –, te so pa naslednje: s predlogom se določa
               posebno hitro obravnavanje kaznivih dejanj zoper gospodarstvo; predlagane so tri
               možnosti glede slikovnega in zvočnega snemanja in prenosa glavnih obravnav, in sicer
               neposredni prenos informacij s pisnimi sporočili z uporabo telekomunikacijskih
               sredstev, kjer je mišljeno tvitanje ali sms sporočila; drugič, slikovno in zvočno
               snemanje brez neposrednega prenosa in tretjič, slikovno in zvočno snemanje z
               neposrednim prenosom; ukinja se klasični zapisnik o glavni obravnavi, nadomešča pa ga
               zvočno ali slikovno snemanje.</p>
               <p>V Poslanski skupini Socialnih demokratov menimo, da so ti predlogi škodljivi iz več
               razlogov. Predlagana rešitev omogoča dogovarjanje med udeleženci postopka, ki so v
               sodni dvorani, in tistimi, ki še čakajo na zaslišanje, in s tem je pod vprašajem
               vidik poštenega sojenja. Enako velja za neposredni prenos obravnave, glede katerega
               obstaja še dodatna nevarnost, da bo postalo sredstvo za izkoriščanje kazenskega
               postopka v komercialne zadeve. Slikovno in zvočno snemanje obravnave pa je lahko
               primerno le kot dopolnitev zapisnika o izpovedbah pred sodiščem. Postavlja se tudi
               vprašanje, če so sodišča tehnično že opremljena tako, da lahko izvedejo neposredne
               prenose javnih obravnav, če tega ne morejo zagotoviti, bo pa treba opremo nabaviti. O
               stroških nabave pa nič oziroma predlagatelj pravi, da za izvajanje tega zakona
               dodatnih sredstev v državnem proračunu ni treba zagotoviti. Ali ni to čudno?</p>
               <p>Naj spomnim, da je ta odhajajoča vlada zaradi javnofinančnega stanja v državi ukinila
               delovna mesta prav tistih javnih uslužbencev, ki so razbremenjevali sodnika
               administrativnih opravil v pripravi in v vodenju obravnav in so pomembno prispevali k
               zmanjševanju sodnih zaostankov. Ali bodo sedaj sodniki morali tudi hoditi na hodnike,
               vabiti stranke v sodno dvorano? Glede zapisnika je treba povedati, da sodnik že med
               samim postopkom skrbi za ekonomičnost postopka tudi tako, da se sproti v zapisnik
               zapišejo glavni poudarki. Predlagana ureditev pa bi obremenila sodišča s
               prepisovanjem in prebiranjem obsežnih vsebin, ki z vidika končne odločitve nimajo
               nobenega pomena. Pa še nekaj. Veliko posnetkov bi bilo nerazumljivih, govorijo ljudje
               v dialektu in še kaj, nerazločno. Kako bi si tam sodnik pomagal? Prav zato je
               pravosodje takšne rešitve zavrnilo.</p>
               <p>Med ostalimi spremembami sta posebej sporni še dve. Predvidena poenostavitev, ki –
               zaradi varčevanja seveda – predvideva vložitev kazenske ovadbe in takojšen umik
               predloga za pregon, bo omogočila neposredno zavajanje drugih pristojnih organov in
               organizacij s predložitvijo listine o tem, da je oškodovanec prijavil kaznivo
               dejanje, ob hkratnem zamolčanju, da je takoj za tem pregon preprečil z umikom
               predloga za njegovo izvedbo. In, nova ureditev pridobivanja, obdelave in hrambe DNK
               podatkov ne zagotavlja niti celovite seznanitve oseb o pravicah v zvezi z njihovim
               odvzemom niti ne preprečuje dovolj učinkovito nepreglednost ali celo zlorabo podatkov
               v primerih, ko ti niso več ali sploh niso potrebni v postopku.</p>
               <p>Ob tako pomanjkljivih rešitvah, ki so v velikem delu pripravljene mimo pravosodne
               stroke, in zaradi odsotnosti jasne usmeritve o zakonskih ciljih, pa tudi zaradi
               nenehnega odlaganja celovite reforme kazenskega postopka, o kateri že dolgo govorimo,
               bomo Socialni demokrati glasovali proti sklepu, da je zakon primeren za nadaljnjo
               obravnavo. Hvala.</p>
            </sp>
            <sp xml:id="SDZ6-Redna-11-2013-03-05.sp105">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina Državljanske liste, gospod Rihard Braniselj.</p>
            </sp>
            <sp xml:id="SDZ6-Redna-11-2013-03-05.sp106">

               <speaker>RIHARD BRANISELJ (PS DL):</speaker>

               <p>Hvala podpredsednica, kolegice, kolegi!</p>
               <p>Zakon o kazenskem postopku je tista garancija – ne zato, da bodo tisti, ki so krivi,
               spoznani za krive, pač pa da ne bodo spoznani za krive tisti, ki so nedolžni. Prvotna
               verzija, ki smo jo usklajevali in se z njo seznanili še v času bivše koalicije, je
               bila korektna in je prinašala le nekaj zelo pomembnih sprememb v smeri
               racionalizacije in ekonomičnosti postopka. V prvotno verzijo sprememb pa so bili po
               našem odhodu iz koalicije vrinjeni predlogi sprememb, s katerimi se Državljanska
               lista ne more strinjati, nasprotuje pa jim tudi celotna strokovna javnost. Prvotni
               predlog namreč ni vseboval ukinitve klasičnega zapisnika, prav tako ne predlaganih
               možnosti glede slikovnega in zvočnega snemanja ter prenosa glavnih obravnav.</p>
               <p>Seznanjeni smo z mnenjem Sodnega sveta, ki je takšnim predlogom izrecno nenaklonjen
               in opozarja na škodljive posledice, zato tega ne bom povzemal. Sodni svet predlaga,
               da se sporni 29. člen novele ter 33. člen novela črtata. Takšni nepremišljeni posegi
               v Zakon o kazenskem postopku pa pomenijo še naslednje težave v praksi. Iz prakse je
               znano, da agresiven pristop medijev k poročanju z glavnih obravnav ne prispeva k
               učinkovitosti sodišča pri raziskovanju dejanskega stanja, ampak ga kvečjemu ovira.
               Dejstvo je namreč, da ima sodišče že tako ali tako težave pri zagotavljanju
               navzočnosti prič in obdolžencev na glavnih obravnavah. V primeru javnih prenosov
               glavnih obravnav se bo ta težava le še potencirala, zlasti kar zadeva priče, ki
               nerade pridejo na sodišče, še posebej če gre za medijsko odmevne zadeve. Nelagodje
               prič je očitno že na običajni javni glavni obravnavi, v primeru televizijskih
               prenosov glavnih obravnav pa se bojimo, da priče ne bodo povedale niti toliko,
               kolikor so bile pripravljene povedati do tedaj. Hkrati se bo po naši oceni bistveno
               spremenil pristop strank k sojenju, in sicer v tej smeri, da bodo stranke nastopale
               za medije, namesto da bi se ukvarjale z bistvenimi in relativnimi vprašanji postopka.
               Sojenje bo tako dejansko postalo reality show in piarovski spopad za javnost, namesto
               resnega ukvarjanja s problemi, ki jih prinaša posamezni primer.</p>
               <p>Menimo tudi, da bo pravosodje z javnimi prenosi izgubilo še tisto nekaj dostojanstva,
               ki ga je nasproti državljanom še uspelo ohraniti do sedaj, saj javnost že tako ne
               razume posameznih tehničnih pravnih zapletov, ki bodo sedaj na televiziji zgolj še
               potencirani in imeli potencirano negativen odmev v laični javnosti, ki si stvari
               pogosto povsem napačno razlaga.</p>
               <p>Hkrati menimo, da je ustavno jamstvo do javnega sojenja po 24. členu Ustave Republike
               Slovenije ustrezno zagotovljeno že z obstoječo ureditvijo po Zakonu o kazenskem
               postopku. S strokovnega oziroma dokaznega stališča pa je v situaciji, ko bo mogoče
               glavne obravnave spremljati z vsemi mogočimi tehničnimi sredstvi in celo v
               neposrednem TV prenosu, predvsem problematična uveljavitev določbe 270. člena Zakona
               o kazenskem postopku, po kateri se priče zaslišujejo vsaka zase in brez navzočnosti
               drugih prič. Predmetna določba zakona bo v primeru javnih prenosov glavnih obravnav
               povsem nesmiselna oziroma je sploh ne bo mogoče uveljaviti. Če bo priča, ki je
               povabljena na sodišče, lahko celo na poti na sodišče, na primer preko iPada,
               spremljala potek glavne obravnave, bo natančno vedela, kaj je povedala priča pred
               njo, kakšna so bila vprašanja sodišča in strank in kaj na splošno lahko pričakuje na
               svojem zaslišanju na sodišču, kar je procesnopravno in dokaznopravno nedopustno.</p>
               <p>Način, ki predvideva, da stranke razpolagajo zgolj s kopijami zvočnega in video
               posnetka iz informacijskega sistema sodišča, pa celo popolnoma onemogoča kakršno koli
               učinkovito delo tako obrambe kot tudi tožilstva oziroma njune priprave na glavno
               obravnavo. Ne poznamo ureditve, kjer potek sojenja ne bi bil zabeležen na papirju na
               način pisnega zapisnika.</p>
               <p>Pisni zapisnik je namreč nujen zato, da lahko stranke tudi med samo obravnavo
               učinkovito spremljajo njen potek, zlasti zaslišanja prič na glavni obravnavi, tako v
               smislu tega, kar je priča morebiti povedala že v prejšnjem postopku, kakor tudi v
               primerjavi z izpovedbami ostalih prič. Česa takšnega si ni mogoče predstavljati, če
               imaš na voljo le zvočni oziroma slikovni posnetek prejšnje razprave, ki si ga med
               razpravo ne moreš predvajati, ne da bi s tem motil ostale udeležence v postopku.
               Sodišča tudi v primeru, če bi odvetnik ali tožilec imela na razpolago ustrezno
               tehnično sredstvo, na primer računalnik, s katerega bi si lahko predvajala posnetek
               prejšnje obravnave za potrebe trenutne situacije na razpravi. Ni si mogoče
               predstavljati, kako bi, na primer, pet različnih odvetnikov, ki zagovarjajo pet
               različnih obdolžencev, glede katerih je lahko izpoved priče, ki v tistem trenutku
               izpoveduje, relevantna v popolnoma različnih segmentih, zato da bi, na primer,
               primerjali izpoved te priče s katero od prej zaslišanih prič, ali izvedencev, ali
               obdolžencev, hkrati pregledovalo zvočne posnetke zaslišanj prejšnjih razprav, ne da
               bi pri tem izdatno motili eden drugega, vsi skupaj pa še tožilca, pričo, sodni senat.
               Da ne govorim o tem, da v sodnih dvoranah pogosto ni prostora za normalno delo niti
               treh odvetnikov. Popolnoma nemogoče pa bo tudi pregledovanje spisa in priprave na
               razpravo, ki bodo neprimerno daljše in bolj zapletene zgolj iz razloga, ker bo treba
               preposlušati celoten posnetek razprave, zato da boš morebiti našel en relevanten
               podatek, ki ga potrebuješ za naslednjo razpravo. Iz tega razloga zapisnik v obliki
               zvočnega ali video posnetka nikoli ne more nadomestiti zapisnika na papirju, ki
               omogoča hiter in učinkovit pregled preteklega dogajanja.</p>
               <p>Prav tako si v takšni situaciji ne znamo predstavljati dela višjih in Vrhovnega
               sodišča oziroma z gotovostjo lahko napovemo, da se bo čas odločanja vseh teh sodišč v
               posledici zapisnikov, ki bi obstajali zgolj kot zvočni ali slikovni posnetki,
               bistveno podaljšal, saj bodo morali sodniki, ki niso bili prisotni in niso spremljali
               poteka postopka na prvi stopnji, če bodo želeli delovati skrbno, preposlušati vse
               posnetke zaslišanj in obravnav, kar jim bo vzelo enormno količino časa, ob
               upoštevanju, da, na primer, v bolj zapletenih kazenskih zadevah obravnave pogosto
               trajajo po več ur – več kot 8 ur, pa tudi 15, 20, kar pomeni skupaj tudi do 160 ur
               posnetkov, kar pomeni, da bodo več kot 6 polnih delovnih dni višji in vrhovni sodniki
               porabili samo za poslušanje posnetkov glavnih obravnav. Zvočni in slikovni posnetek
               sta lahko pomagalo, ne moreta pa biti edina zapisa, s katerima lahko razpolagajo
               stranke.</p>
               <p>Iz vsega povedanega je razvidno, da Poslanska skupina Državljanske liste noveli sicer
               ni povsem nenaklonjena, podprla bo celo vrsto dobrih sprememb, ne bo pa podprla
               izpostavljenih rešitev, ki jih prinašata 29. in 33. člen predlagane novele ZKP-L.
               Hvala lepa.</p>
            </sp>
            <sp xml:id="SDZ6-Redna-11-2013-03-05.sp107">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Poslanska skupina DeSUS, gospa Marjana Kotnik Poropat.</p>
            </sp>
            <sp xml:id="SDZ6-Redna-11-2013-03-05.sp108">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, gospa podpredsednica. Lepo pozdravljeni vsi, ponovno.</p>
               <p>Danes bomo opravili splošno razpravo o besedilu Predloga zakona o spremembah in
               dopolnitvah Zakona o kazenskem postopku. Na prvi pogled sicer vsebinsko nezahtevne
               spremembe, vendar če se podrobno seznaniš s spremembami, ugotoviš, da le ni tako. Po
               besedah predlagatelja je večina predlaganih rešitev redakcijske narave in ne
               predstavlja bistvenih vsebinskih posegov v sedanji zakon. Namen predlaganih sprememb
               je v povečani učinkovitosti kazenskega postopka z administrativno razbremenitvijo
               policije, državnega tožilstva in sodišč. Prav tako naj bi se krepila pravna varnost z
               odpravo nedorečenosti pri posameznih procesnih institutih.</p>
               <p>V pretežnem delu to, kar je predlagano v tej noveli, v Poslanski skupini DeSUS
               podpiramo in pozdravljamo. To so vsekakor spremembe, ki omogočajo hitro obravnavanje
               kaznivih dejanj zoper gospodarstvo, prevalitev stroškov postopka na oškodovanca, če
               le-ta umakne predlog za pregon, ki ga je predlagal sam, odpravo administrativnih
               ovir, ki v bistvu pomenijo podvajanje dela, nepotrebno obremenitev policistov in
               podaljševanje postopkov, olajšano pridobivanje potrdil o tem, da oseba ni v kazenskem
               postopku za kaznivo dejanje, ki se preganja po uradni dolžnosti preko diplomatsko
               konzularnih predstavništev, možnost predloga postopka kaznovalnega naloga v primeru
               pričakovanega premoženjskopravnega zahtevka, omejitev odvzema brisa ustne sluznice na
               tiste primere, ko je neizogibno potrebno, da se izsledi storilec kaznivega dejanja,
               da se storilec ne skrije ali pobegne, da se odkrijejo in zavarujejo sledi kaznivega
               dejanja in tako dalje, kot pač navaja 148. člen zakona.</p>
               <p>V Poslanski skupini DeSUS menimo, da je učinkovit kazenski postopek eden od temeljev
               za to, da postulat v pravni državi tudi drži. Da bi bil kazenski postopek v tej luči
               učinkovit, je treba v oblikovanje področne zakonodaje vključiti vse akterje, ki
               sodelujejo v kazenskem pregonu in sojenju ter skozi konstruktivno sodelovanje
               strokovnjakov najti rešitve, ki bodo pomenile nevtralnost, pravičnost, varstvo
               človekove dostojanstvenosti, hitrost, temeljitost in transparentnost vseh faz v
               postopkih obravnave kaznivih dejanj. Glede na to, kako je tekel postopek oblikovanja
               vsebine te novele, zagotovo ne moremo trditi, da je celotna vsebina te novele bila
               oblikovana vsaj z vednostjo, če ne že usklajeno s stroko. Po naši oceni bi o tako
               pomembni zadevi, kot je ukinitev klasičnega pisnega zapisnika in uvedba možnosti
               snemanja in neposrednega prenosa glavnih obravnav, morala svoje povedati tudi stroka.
               Tukaj zdaj ne bi razglabljala o tej zadevi, mislim pa, da je gospod Braniselj pred
               mano v imenu stališča Poslanske skupine Državljanske liste o tej zadevi temeljito
               razpravljal in predstavil probleme, ki bodo s tem v zvezi nastali. Vsekakor se
               njegovim stališčem glede tega pridružujem.</p>
               <p>Na Vladi je obravnavana novela, ki je sicer predhodno bila že usklajena s stroko,
               bila naknadno na sami seji dopolnjena s prej omenjenimi določili. Seveda stroka, vsaj
               Sodni svet in Vrhovno sodišče, nasprotujeta tema dvema naknadno vnesenima
               zadevama.</p>
               <p>V Poslanski skupini DeSUS se z njihovo argumentacijo, zakaj ni dobro ukinjati
               klasičnega zapisnika in zakaj je slabo oziroma nevarno neposredno javnosti predvajati
               postopek pred sodiščem, strinjamo.</p>
               <p>Ker gre za splošno razpravo o zakonu, ki se zaključuje z glasovanjem o tem, ali je
               zakon primeren za nadaljnjo obravnavo, v Poslanski skupini DeSUS menimo, da je prav,
               da postopka obravnave zakona ne zaključimo danes, pač pa, da skozi modifikacijo
               besedila v naslednjih fazah zakonodajnega postopka to, kar utegne biti sporno,
               neustrezno in tvegano z vidika dela sodnikov in drugega sodnega osebja ter varstva
               vseh udeležencev v postopku bodisi dodelamo, če bi bilo to mogoče , sicer pa iz
               predloga sprememb in dopolnitev Zakona o kazenskem postopku umaknemo.</p>
               <p>V Poslanski skupini DeSUS se torej strinjamo, da gre zakon v nadaljnjo obravnavo.
               Hvala lepa.</p>
            </sp>
            <sp xml:id="SDZ6-Redna-11-2013-03-05.sp109">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospa Iva Dimic v imenu Poslanske skupine Nove Slovenije, prosim.</p>
            </sp>
            <sp xml:id="SDZ6-Redna-11-2013-03-05.sp110">

               <speaker>IVA DIMIC (PS NSi):</speaker>

               <p>Hvala za besedo, predsedujoči. Še enkrat lep pozdrav vsem prisotnim!</p>
               <p>Novela Zakona o kazenskem postopku, ki jo imamo danes pred seboj, uvaja le nekatere
               tehnične rešitve, po predlogu predlagatelja, z namenom doseganja večje učinkovitosti
               kazenskih postopkov in odpravljanje redakcijskih pomanjkljivosti v nedorečenosti v
               sedanjem zakonu. Te kozmetični popravki sicer lahko zagotavljajo notranjo
               konsistentnost obstoječe zakonodaje.</p>
               <p>V Novi Sloveniji nismo naklonjeni nenehnemu spreminjanju zakonodaje, zlasti ne zaradi
               manjših popravkov zakonov. Tak način še bolj ovira izvrševanje zakonov kot pa
               odstranjuje ovire. Po mnenju Nove Slovenije vsi kazalniki dela in učinkovitosti
               sodišč zahtevajo povsem nove temelje procesne zakonodaje na kazenskem področju.
               Zavzemamo se za uvedbo prenosa sodne preiskave s sodišč na državno tožilstvo. S tem
               bomo dosegli ne le razbremenitve sodišč, pač pa tudi odpravo nepotrebnega podvajanja
               izvajanja dokazov v samem sodnem postopku – enkrat v preiskavi in drugič na glavni
               obravnavi – in posledično hitrejše in cenejše sojenje. Aktualno medijski odmevni
               procesi, kot na primer Balkanski bojevnik, zahtevajo konkretne zakonodajne rešitve
               glede priznavanja dokazov, zbranih v tujih državah, sicer se bo sklicevanje naših
               sodišč na visoke dokazane standarde zaradi varstva pravic obdolžencev, ki je –
               mimogrede – višje kot v državah razvite demokracije, sprevrglo v svoje nasprotovanje
               in bomo postali zatočišče za kriminalce in kriminalne združbe.</p>
               <p>Nove zakonodajne rešitve bodo potrebne tudi na področju ukrepov za zagotavljanje
               navzočnosti obdolžencev v kazenskem postopku. Predvsem terjajo nove rešitve razlogi
               za pripor, zlasti za hujša kazniva dejanja. Poleg tega bodo potrebne tudi številne
               druge zakonodajne rešitve, ki bodo pospešile kazenske postopke, tako da se ne bodo
               vlekli leta in leta in se na koncu zaključili z ustavitvijo postopka zaradi
               zastaranja. Pričakovali smo, da bo tovrstna nova kazensko procesna zakonodaja vložena
               v parlamentarno proceduro v prvem letu vlade, vendar se je priprava nove zakonodaje
               na tem področju, kolikor smo seznanjeni, komaj dobro začela. Medtem je prišlo do
               politične krize in z njo, po vsej verjetnosti, tudi do zastoja reforme na področju
               pravosodja. Očitno je, da bo obstoječa kazensko procesna zakonodaja ostala v veljavi
               še kar nekaj časa. Glede na to ocenjujemo, da je smiselno, da se sprejmejo nekatere
               rešitve, ki odpravljajo nedoslednosti znotraj samega zakona.</p>
               <p>Predlog zakona pa vsebuje tudi nekatere rešitve za večjo ekonomičnost in hitrost
               postopkov, uvaja namreč zvočno in slikovno snemanje glavnih obravnav. To idejo
               pozdravljamo, saj bo zagotovo doprinesla k skrajšanju glavnih obravnav v kazenskih
               zadevah. Sedanje sprotno sestavljanje zapisnika na glavni obravnavi, ki mora
               vsebovati bistvene povzetke zagovorov, izpovedi prič in podajanja mnenja izvedencev,
               pomeni predvsem v obsežnejših kazenskih zadevah precejšnjo izgubo časa. Posebej še
               zaradi pogostosti pripomb na zapis izjav udeležencev, ki niso bile prav razumljene
               oziroma ne prav zapisane. Preučili smo stališče Vrhovnega sodišča in tudi Državnega
               sveta, ki sta izrazila na katere pomisleke v zvezi z ukinitvijo klasičnega zapisnika.
               Tudi sama menim, da je treba zagotoviti neko daljše prehodno obdobje za uvajanje te
               novosti. Zagotoviti je namreč treba ustrezno tehnično opremljenost na vseh
               sodiščih.</p>
               <p>Razen tega pa v Novi Sloveniji menimo, da popolna ukinitev klasičnega zapisnika ni
               smiselna. Menimo, da bi bilo poleg zvočnega in slikovnega snemanja še vedno treba
               ohraniti tudi zapisnik v klasični obliki, kamor bi se vpisovale sprejete odločitve v
               obliki sklepov, odredb in izrečene sodbe. Na ta način bo mogoče zagotoviti vpogled v
               sprejete odločitve in ne nazadnje tudi vpogled udeležencev v kazenski spis na način,
               kot je to potekalo do sedaj. V določenem prehodnem obdobju bi bilo treba urediti
               zvočno in slikovno snemanje kot opcijo, ki jo bodo realizirala tista sodišča, ki
               imajo za to tehnične in druge pogoje.</p>
               <p>Poslanci Poslanske skupine Nove Slovenije bomo v prvem branju Predlog zakona o
               spremembah in dopolnitvah Zakona o kazenskem postopku podprli. Seveda pa pričakujemo,
               da bo v nadaljnjem postopku predlog zakona ustrezno amandmiran tako, da bodo
               vključene nekatere spremembe in dopolnitve v smeri daljšega prehodnega obdobja za
               uvajanje novosti, predvsem pa tudi v smeri ohranitve klasičnega zapisnika, kamor se
               bodo vpisovale bistvene odločitve v postopku.</p>
            </sp>
            <sp xml:id="SDZ6-Redna-11-2013-03-05.sp111">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Matjaž Zanoškar... Oprostite, Maša Kociper v imenu Poslanske skupine Pozitivna
               Slovenija. Dobil sem napačno informacijo.</p>
               <p>Prosim.</p>
            </sp>
            <sp xml:id="SDZ6-Redna-11-2013-03-05.sp112">

               <speaker>MAŠA KOCIPER (PS PS):</speaker>

               <p>Hvala lepa, predsedujoči.</p>
               <p>Predstavila bi torej stališče Poslanske skupine Pozitivna Slovenija, ki bi ga začela
               s tem, da smo žal bili tudi v tem primeru znova priča vlaganja predloga v zakonodajni
               postopek na način, ki nikakor ni ustrezen.</p>
               <p>Predlagatelj je namreč na spletnih straneh Ministrstva za pravosodje najprej objavil
               predlog zakona, ki je bil dan v strokovno usklajevanje in pri katerem je šlo za
               spremembe, ki niso bistveno vplivale na potek kazenskega postopka in so bile pred
               tem, tako kot je to ustrezno, usklajene z vsemi relevantnimi znanstvenimi in
               strokovnimi javnostmi.</p>
               <p>Po vložitvi tega predloga v zakonodajni postopek, tako rekoč v zadnjem trenutku mimo
               usklajevanj, pa so dodali še edini dve relevantni in pomembni določbi, ki vplivata –
               in to bistveno vplivata – na kazenski postopek, to sta pa ti dve določbi, ki določata
               možnost zvočno-slikovnega snemanja in prenosa glavnih obravnav. Gre za tako velike
               posege v obstoječi kazenski postopek, ki ga poznamo v naši državi, da bi taka
               ureditev vsekakor terjala celovito in široko strokovno obravnavo, ki pa v tem primeru
               ni bila opravljena niti v minimalnem obsegu.</p>
               <p>Naj opozorim, da praktično nobena država po svetu več ne prakticira slikovno-zvočnega
               snemanja glavnih obravnav na način, kot je zastavljen v tem predlogu. Celo nekatere
               zvezne države v Združenih državah Amerike, ki so tak način imele uveden, so ga zaradi
               številnih problemov, ki so se pojavljali v praksi, moožnih zlorab in težav, ki so jih
               imeli sodniki in ostali pravosodni delavci pri tem, tak način ukinile in ga večinoma
               ne uporabljajo več. Ne gre namreč samo za to, da se postavijo kamere v sodno dvorano
               in da se začne snemanje, ampak to za seboj potegne številna procesna vprašanja,
               vezana na procesno vodenje sodne obravnave, na zapisnik, na obliko tega zapisnika, na
               možnosti in pravice strank ter seveda na možne zlorabe, na možne tudi medijske
               zlorabe, jemanje stvari iz konteksta in tako naprej. Če kdo misli, da sodne obravnave
               potekajo na način, kot je to videti iz ameriških filmov, se pač zelo moti. Realnost
               je zelo drugačna in zlasti veliko manj atraktivna. Tako že sedaj, za tiste, ki ne
               vedo, so večinoma vse glavne obravnave na sodiščih javne in se jih lahko udeleži kdor
               koli, polnoleten državljan Republike Slovenije, ki pač pride v sodno zgradbo, si
               vzame čas in prisostvuje obravnavi. Tako ima s tega stališča javnost že sedaj vse
               možnosti spremljanja javnih obravnav. Če bi se v tej državi odločili za
               zvočno-slikovno snemanje in za prenose glavnih obravnav, je treba resnično preučiti
               vse prej omenjene zadeve in si tudi postaviti vprašanje finančnih posledic. Na način,
               kot je zdaj to predvideno v tem predlogu zakona, in celo na način, kot predlagajo
               nekateri predstavniki drugih poslanskih skupin, da bi se ohranil klasični zapisnik,
               bi to pomenilo znatno povečanje potrebnih sredstev za delovanje sodstva, kar je pa,
               kot vemo, že zdaj velik problem.</p>
               <p>Tako smo v Poslanski skupini Pozitivna Slovenija osnovni predlog zakona s tistimi
               majhnimi prilagoditvami sicer podpirali, vendar pa glede na te nove določbe, ki so
               prišle naknadno v ta zakon, mislimo, da nikakor niso primerne za nadaljnjo obravnavo
               in potrebujejo več usklajevanj. Hvala lepa.</p>
            </sp>
            <sp xml:id="SDZ6-Redna-11-2013-03-05.sp113">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>S tem smo končali s predstavitvijo stališč poslanskih skupin in sledi splošna
               razprava poslank in poslancev. Besedo ima – proceduralno? Kaj pa želite? Aha, v
               redu.</p>
               <p>Besedo ima – gledam po mojem vrstnem redu, ker imam nekatere kolegice in kolege
               odjavljene – gospod Matjaž Zanoškar, pripravi naj se mag. Majda Potrata.</p>
            </sp>
            <sp xml:id="SDZ6-Redna-11-2013-03-05.sp114">

               <speaker>MATJAŽ ZANOŠKAR (PS PS):</speaker>

               <p>Hvala lepa, spoštovani predsedujoči. Spoštovana državna sekretarka!</p>
               <p>Slišali smo predstavitve posameznih poslanskih skupin, vidimo in skupaj ugotavljamo,
               da je Zakon o kazenskem postopku tisti, ki bi ga bilo treba modificirati. Nekatere
               stvari v tem predlogu, novele so vsekakor dobrodošle in so prave in bodo naredile
               celoten kazenski postopek učinkovitejši in jasnejši. S temi pripombami in
               modifikacijami se tudi v Pozitivni Sloveniji strinjamo in nimamo pripomb, ker bo na
               tak način lažje in jasnejše in hitrejše vodenje postopkov, tudi glede obravnavanja
               gospodarskih kaznivih dejanj in tako dalje. Vendar vse atake so pa šle na tiste
               spremembe, ki so bile vnesene v novelo po javni obravnavi, to so spremembe oziroma
               modifikacije, s katerimi strokovna in kvalificirana javnost ni bila seznanjena, in
               prav na te spremembe, ki se nanašajo na glasovno in slikovno snemanje in vodenje
               postopkov oziroma spremljanje postopkov, ima tudi Pozitivna Slovenija velike
               pripombe.</p>
               <p>Če te spremembe ne bi bile vnesene po celotni javni obravnavi in razpravi v
               strokovnih krogih, potem bi nekako sprejemali to modifikacijo celotnega zakona, ker
               smatramo, da je to pač etapni cilj pri tem, da bomo šli v celotno spremembo in
               novelacijo Zakona o kazenskem postopku. Vendar tu imamo veliko pripombo in ta
               pripomba je, – seveda jo lahko jemljete, gospa državna sekretarka, kot da zahtevamo v
               nadaljevanju, do naslednje obravnave ustrezno amandmiranje te točke ali pa morda
               celotno brisanje tega, verjetno je pa za javno obravnavo in predstavitev
               kvalificirani javnosti ta problem že nekoliko zamujen in ga verjetno ne bo mogoče na
               tak način obravnavati. Torej, naša podpora Zakonu o kazenskem postopku v Pozitivni
               Sloveniji bi absolutno bila zelo jasna in zelo čista, če ne bi po javni obravnavi
               bilo vneseno to, o čemer sem govoril. Hvala lepa.</p>
            </sp>
            <sp xml:id="SDZ6-Redna-11-2013-03-05.sp115">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima mag. Majda Potrata, pripravi se gospod Jožef Jerovšek.</p>
            </sp>
            <sp xml:id="SDZ6-Redna-11-2013-03-05.sp116">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod podpredsednik.</p>
               <p>Zahteva po pravni državi je ena izmed glavnih zahtev, ne samo javnosti, ki je
               nezadovoljna z delovanjem države Slovenije, ampak smo si kot nalogo tudi Socialni
               demokrati postavili utrjevanje institucij pravne države. Zato je temeljno vprašanje,
               ki se mi zastavlja, to, ali je s predvideno novelo mogoče zagotavljati izboljševanje
               tistega, kar naj bi po mnenju javnosti oteževalo dostop do enake obravnave pred sodno
               vejo oblasti. Ob tem predlogu novele zakona se pa še enkrat kaže konflikt med ustavno
               ločenimi vejami oblastmi, to je izvršno vejo in sodno vejo oblasti, kajti izvršna
               veja oblasti je v predlog novele vključila pripombe, spremembe zakona, ki z
               zainteresirano in strokovno javnostjo niso bile usklajene. Vprašanje je, čemu so te
               naknadno vnesene pripombe ali spremembe namenjene. Če gledam laično, je zahteva po
               snemanju kazenskega postopka prej predmet dramatičnosti in teatralnosti pa manj
               postopku, ki bi vplival na kakovost sojenja. Že zdaj je bilo mogoče ugotavljati, da
               veljavna zakonodaja ne preprečuje posameznikom, različnim deležnikom postopka, da ne
               bi spretno uporabili manevrov za zavlačevanje postopka. Če bi bila takšna praksa
               snemanja vpeljana, dvomim, da bi to vplivalo na skrajševanje postopkov. Spomnimo se,
               kaj mislimo poslanke in poslanci o razliki med zaprtimi in javnimi sejami Državnega
               zbora, pa to ni na isti ravni. Kako to vpliva na čas obravnave posamezne točke
               dnevnega reda.</p>
               <p>Tisto, kar me pri tem predlogu še posebej skrbi, je, ali bomo z vsako novelo
               zahtevali pospešitev postopkov za posamezne tipe pregona kazenskih ali kaznivih
               dejanja. Če se spomnite, pravimo, da bi morala družinska sodišča hitreje izpolnjevati
               postopke po prednostnem sistemu. Kateri postopki? Praktično vedno, kadar je
               posameznikov občutek za pravično in pravno ogrožen, vedno takrat pričakuje, da bi
               prišel čim hitreje na vrsto. Pri številu obravnavanih primerov pa je to lahko zelo
               oteženo zaradi tega, ker se grmadijo na vsaki takšni specialni točki pri meri.</p>
               <p>Še eno stvar bi rada omenila. Varčevanje, ki je poseglo tudi v sodno vejo oblasti,
               nikakor ni premosorazmerno s tistim, kar nalaga novela zakona. Obveznosti,
               pristojnosti, obseg, tudi materialne zahteve se povečujejo, mi pa v proračunu
               namenjamo za sodno vejo oblasti manj denarja. Odpuščeni so bili tisti, ki niso v sam
               akt sojenja vključeni, ampak tisti, ki sodijo v podporne službe, ki olajšujejo
               sodniku delovanje. Mislim, da bi moralo biti naše prizadevanje bolj usmerjeno v
               zagotavljanje dobrih okoliščin za zagotavljanje kakovostnega in hitrega sojenja kot
               pa iskanje nepremišljenih, neusklajenih in na hitro roko vstavljenih sprememb v
               zakone, ki prihajajo v našo proceduro. S tem seveda samo ponavljam že večkrat
               izraženo nezadovoljstvo, da kršimo osnovne postulate varovanja pravne varnosti, če se
               ukvarjamo s takimi postopki, ki spreminjajo zakonodajo na neustrezen način, ki je,
               mimogrede, tudi v nasprotju z Resolucijo o normativni dejavnosti. Hvala.</p>
            </sp>
            <sp xml:id="SDZ6-Redna-11-2013-03-05.sp117">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Jožef Jerovšek, pripravi se gospa Marjana Kotnik Poropat.</p>
            </sp>
            <sp xml:id="SDZ6-Redna-11-2013-03-05.sp118">

               <speaker>JOŽEF JEROVŠEK (PS SDS):</speaker>

               <p>Hvala lepa. Spoštovane kolegice in kolegi!</p>
               <p>Zavedamo se, težav našega sodstva, njegove prislovične neučinkovitosti in posledica
               takšnega javnega mnenja in dejanskega stanja je tudi pričujoči predlog novele Zakona
               o kazenskem postopku. Zakon je pripravljal minister Pličanič in tukaj imam datum, da
               je prispel v Državni zbor 21. januarja, zato nekako ne morem razumeti, da se govori,
               da je tudi Državljanska lista tukaj govorila, da je bilo nekaj vnesenega po njihovem
               odhodu iz koalicije. To verjetno enostavno ne bo držalo.</p>
               <p>Do nekaterih rešitev te spremembe zakona imam seveda pozitivno stališče, pri
               nekaterih pa tudi mene nekatere stvari navdajajo z določenim dvomom, ali so čisto vse
               rešitve v redu, še posebej zaradi tega, ker nisem nikoli bil in ne bom za kakšne
               revolucionarne rešitve – kjer koli. Namreč, zelo se strinjam s tem, da se odloča za
               posebno hitro obravnavanje kaznivih dejanj zoper gospodarstvo, upoštevajoč naravo in
               pomen tovrstnih kaznivih dejanj in ob vzgledu ureditve, ki velja v pripornih zadevah
               – piše v 203. členu Zakona o kazenskem postopku.</p>
               <p>Temu pa sledijo še tri določbe o zvočnem in slikovnem snemanju prenosu glavnih
               obravnav. V teh naknadnih določbah je gotovo nekaj pozitivnega, tudi javna glavna
               obravnava lahko gotovo nekaj pospeši, kajti postopek je gotovo podvržen večji
               javnosti, kajti res je, da so vse obravnave načeloma javne, če ni nekih posebnih
               razlogov, mladoletnosti ali pa kake druge stvari, ki so po drugih zakonih in drugih
               členih tega zakona določene, da se obravnavajo na zaprtih sojenjih. Gotovo je
               predlagatelj imel te pozitivne namene.</p>
               <p>Predvidevam, da bo nadaljnja obravnava in postopek tega zakona, za katerega vemo, da
               se ne bo zaključil tudi na naslednji seji, prinesel to, da se bo izkristaliziralo,
               kaj je v resnici plus, kaj je lahko tudi nevarno, neuspešno. Mislim, da imamo dovolj
               časa, zato se tu malo čudim tem varovalkam, ki si jih v tej fazi postopka zadajajo
               ene poslanske skupine. Nisem prepričan, da bomo sprejeli sklep, da je zakon primeren
               za nadaljnjo obravnavo, kar omogoči nadaljnjo razpravo in izboljševanje zakonskega
               osnutka. Bolj se bojim, da so tu razlogi drugje, pa se to jasno ne pove. Da katere
               stranke bodoče koalicije moti ta predlog za hitro obravnavanje kaznivih dejanj zoper
               gospodarstvo – to se pravi, gospodarski kriminal. Tu bi lahko bilo, da so nekatere
               stranke bodoče koalicije zainteresirane za zaviranje sodnih postopkov, za zastaranje
               kaznivih dejanj, ne pa za pospeševanje. Zdi se mi, da bo to verjetno glavni razlog,
               kjer si jemljete to rezervo, da boste lahko proti spremembam in da iz vsega skupaj ne
               bo nič, da boste kazali goloba na strehi: mi smo, ampak v tem primeru. Zopet bomo
               tam, ko se bo v javnosti veliko govorilo, kako je treba učinkovitost sodišč povečati,
               ko pa se sprejemajo zakonske osnove, ki bi to omogočile, pa eni pritisnejo na bremzo,
               zablokirajo. Ne se izgovarjati samo na to, da je to že kot fiksirano, da bo to
               zvočno-slikovno snemanje in prenos glavnih obravnav kot pribito. Imamo dovolj časa,
               da to izkristaliziramo v nadaljnjih fazah. Če bo danes zakon padel iz nadaljnje
               obravnave, potem sem trdno prepričan, da vas žuli to, da bi se gospodarski kriminal
               lahko obravnaval hitrejše, pa da ne bi nekateri pomembni ljudje iz bodoče koalicije
               prišli pred roko pravice ob pravem času in bili tudi obsojeni.</p>
               <p>Prenos glavnih obravnav – v tem trenutku ne vem točno, na kakšen način bo mogoč
               dostop do tega, in se na nek način tudi sam zavedam, da ima lahko negativne
               posledice. Še posebej, ker smo soočeni ali pa vsaj tisti, ki smo več brali o tem,
               vemo, da so povojne oblasti uporabljale za ožigosanje nedolžnih žrtev na montiranih
               procesih javne prenose na trge, na ulice. Kolikor vem, so bili dachavski procesi
               prenašani preko zvočnikov in tožilec je tam vpil o zločincih, nisem čisto siguren, če
               ni bil tudi Pučnikov proces javno prenašan in da je bivši komunistični režim
               nahujskal ljudi, da so v tistem znanem stilu Kristusovega sojenja – dobesedno:
               križajte ga!</p>
               <p>Sodne postopke je vsekakor mogoče zlorabljati in na tem teritoriju so bili bogato
               izrabljani v okviru prejšnjega totalitarnega sistema. Zaradi tega smo dolžni in
               moramo vsakršno rešitev izjemno premisliti. Se mi pa zdijo današnji izgovori zelo
               lahki; kot sem že rekel, celo za lase privlečeni, ker napačno slikate javnosti, kot
               da se je že zdaj treba odločiti dokončno. Imamo dovolj časa! Sprašujem pa se, kaj bo,
               če bo tudi v novi vladi sedel na pravosodnem ministrstvu isti minister, gospod
               Pličanič. Pa bo že startal s tem, da ste njegove rešitve v kali zatrli. Tam se
               smejijo, mogoče, gospod Jakič sedi poleg nove pravosodne ministrice, ne vem, morda...
               <stage>/ oglašanje iz dvorane/</stage>... Saj se ne sekiram, ampak vidim grimase in opazke, tako
               da... Bomo videli na koncu, mogoče niti niste vi glavni akterji, ker so zadaj centri
               moči, ki določajo vaši stranki marsikaj.</p>
               <p>Jaz sem za to, da danes sprejmemo sklep, da gre zakon v nadaljnjo proceduro, da pa o
               vseh rešitvah res kvalitetno razmišljamo, s pomočjo stroke, vendar plediram tudi na
               stroko, zato da naj se izkoplje iz tega, da je pod vplivom ali pod pritiskom teh
               centrov moči finančne oligarhije, ki ima ogromno denarja in že pri zakonodaji
               prepreči, da bi bili tisti, ki so oropali to državo v bankah, v podjetjih in drugje,
               kaznovani in pripeljani pred roko pravice. Hvala lepa.</p>
            </sp>
            <sp xml:id="SDZ6-Redna-11-2013-03-05.sp119">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>K besedi vabim dr. Ljubico Jelušič, pripravi naj se mag. Damjana Petavar Dobovšek.
            </p>
            </sp>
            <sp xml:id="SDZ6-Redna-11-2013-03-05.sp120">

               <speaker>DR. LJUBICA JELUŠIČ (PS SD):</speaker>

               <p>Najlepša hvala, spoštovani podpredsednik. Kolegice in kolegi!</p>
               <p>Ob zakonih, kot je predlagani, se človek vedno sprašuje, ali je smiselno
               spreminjanje, če je bila prejšnja sprememba narejena leta 2011 in če predlagatelj
               pravi, da ima že pripravljeno celovito spremembo celotnega ZKP, kar pa mu je bilo,
               torej Vladi je bilo to naloženo že pred časom z odločitvijo Državnega zbora. Ampak
               kljub vsemu se da iz gradiva, kot je pripravljeno, sklepati, da je bil tudi
               predlagatelj v težavah z nekimi naknadnimi predlogi, ki so se očitno pojavili
               kasneje, po tistem, ko je bil predlog sprememb in dopolnitev zakona že v tako
               imenovani javni obravnavi. Namreč, večina tistega, kar je vsebina 29. in 32. ter 33.
               člena v nekaterih delih teh spremnih besedil k zakonu ni obdelana pretirano podrobno
               oziroma bi človek rekel, da je v obrazložitvi učinkov in posledic tega zakona celo
               napisanih nekaj takih trditev, ki postavljajo pod vprašaj rešitve, ki so zapisane
               potem v teh treh členih. Zlasti je zanimivo opazovati tisto, kar ste navedli v
               mednarodnih primerjavah, kjer ste za primerjavo vzeli francoski, nemški, italijanski
               in hrvaški primer. Kolegici Kociper se zahvaljujem, ker je dodala tudi ameriško
               prakso, ki je vi sicer niste tukaj zapisali; ampak v nobenem od teh primerov, ki ste
               jih predstavili se ne da poiskati nečesa, kar bi bilo lahko podlaga tistemu, kar
               predlagate sedaj s temi členi.</p>
               <p>Če gremo najprej pogledat 29. člen, ki govori o neposrednem prenosu obravnav. Najprej
               se postavi vprašanje, kaj je utemeljitev, zakaj je treba sploh imeti neposredne
               prenose. Pravite, da zaradi poštenosti, zaradi javnosti sojenja. Prej je bilo že
               povedano, da so obravnave že sedaj javne. Torej, v čem je potreba po tem, da bi
               morala javnost biti še bolj vključena v nadzor poštenosti delovanja sodišč? V
               primerjavah francoskega, nemškega, italijanskega in hrvaškega modela ni govora o
               neposrednih prenosih, pač pa je o neposrednem prenosu govora tam, kjer obrazložite ta
               člen, in sicer 29. člen, in pri tem navajate britanski primer, pa še pri britanskem
               primeru navedete samo vrhovno tožilstvo, s katerega je mogoče tvitanje. Skratka,
               utemeljitve tega neposrednega prenosa glavnih obravnav v iskanju primerjav z drugimi
               državami tukaj nisem našla. Mogoče so kakšne druge države to uvedle, pa tega niste
               navedli v gradivu.</p>
               <p>Kar pa se tiče zamenjave klasičnega zapisnika glavne obravnave z digitalnim
               zapisnikom, je pa zanimivo tisto, kar ste napisali v gradivu, in sicer italijanski
               primer, kjer očitno z digitalnim zapisom ne pridejo k večjemu varčevanju, ampak imajo
               zaradi digitalnega zapisa tam prisotnega tudi tako imenovanega sodniškega pomočnika,
               ki pa je po vsej verjetnosti človek s sodno izobrazbo oziroma sodni pripravnik. Se
               pravi, da Italijani z digitalnim zapisom očitno niso nameravali varčevati. Še več! Z
               digitalnim zapisom oni poskrbijo za to, da je še en zapis poleg pisnega zapisa za
               preverjanje natančnosti oziroma pravilnosti tistega, kar je v klasičnem zapisu in
               poleg tega morajo v treh dneh po končani obravnavi napisati magnetogram oziroma zapis
               tistega, kar je digitalno posneto. Se pravi, da v vsakem primeru pridejo do
               klasičnega zapisa, in to po obvezni poti. V tem, kar vi predlagate, pa naj bi do
               prepisa digitalnega zapisa prišlo samo na podlagi nekaterih posebnih zahtev.</p>
               <p>V gradivu je tudi zanimivo pogledati tisto, kar trdite v povezavi s finančnimi
               posledicami. Že nekateri kolegi so opozarjali na to, da po vsej verjetnosti te
               spremembe, zlasti seveda iz 29., 32. in 33. člena, vodijo k večjim stroškom. Navedli
               ste sicer, da so sodišča že opremljena za zvočno snemanje, ali so opremljena za
               slikovno spremljanje oziroma snemanje, tega ne vem, najbrž še ne, in to bi po vsej
               verjetnosti imelo neke finančne posledice. Ampak pri tistem, ko govorite o finančnih
               posledicah teh dveh problemov neposrednega prenosa in digitalnega zapisnika, v bistvu
               finančno sploh ne ovrednotite, kar me čudi. Kot je bila praksa v času moje vlade, smo
               morali v gradivih vedno natančno finančno ovrednotiti posledice vsakega zakona, pa
               četudi je bilo ovrednotenje v plus, minus ali nič, je bilo treba vseeno to zelo
               natančno finančno ovrednotiti, tako da sem presenečena, ker tega v teh vaših zakonih
               ni več.</p>
               <p>Najbolj problematično se pa meni osebno zdi to, da en del teh predlogov ni bil
               usklajen s strokovno javnostjo. Ponavljam tisto, kar so že kolegi in kolegice rekli
               pred mano, in sicer, čudi me, da predlog spremembe zakona ni bil usklajen s Kazenskem
               oddelkom Vrhovnega sodišča, ni bil usklajen s Sodinim svetom, ni bil usklajen s
               Slovenskim sodniškim združenjem, in kar je mogoče še najbolj čudno, če ljudje, ki
               delajo na prvostopenjskih in višjih sodiščih ugotavljajo, da bi izvedba tega, kar
               predlagate, bila zelo problematična in da bi to zelo težko opravili, predvsem pa, da
               to ne pomeni, da bi jih razbremenili nesodniških opravil, potem me čudi, kako da ste
               s take vrste predlogi sploh šli naprej.</p>
               <p>Skratka, dvomim, da je mogoče sedaj, ko je zakon že tako izdelan, pridobiti neko novo
               mnenje teh strokovnih in znanstvenih institucij, ki bi se s tem, kar predlagate,
               strinjale. Mislim, da bi bilo modro narediti tisto, kar je Ministrstvo za pravosodje
               dolžno narediti že nekaj časa in sicer celovito spremeniti Zakon o kazenskem
               postopku, če pa je bil namen pri tej spremembi zakona narediti nekaj urgentnega,
               nekaj, kar je bilo nujno potrebno, redakcijske narave, potem pa predlagam, da to se
               tudi pošteno pove, ne pa, da se najprej v ta predlog zakona napiše, da ta sprememba
               predstavlja manjše spremembe, potem pa tisti, ki zagovarjate zakon tukaj govorite o
               bistvenih spremembah.</p>
               <p>Zelo se zavedamo, da gre tukaj za bistvene spremembe, zlasti v teh dveh delih, ki
               zadevajo neposredni prenos obravnav in digitalni zapis glavne obravnave, ampak kot
               pripravljavci oziroma kot zagovorniki se pa morate uskladiti, ali gre za manjše
               spremembe, ali gre za bistvene spremembe. Najlepša hvala, spoštovani
               podpredsednik.</p>
            </sp>
            <sp xml:id="SDZ6-Redna-11-2013-03-05.sp121">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima mag. Damjana Petavar Dobovšek, pripravi se gospa Renata Brunskole.</p>
            </sp>
            <sp xml:id="SDZ6-Redna-11-2013-03-05.sp122">

               <speaker>MAG. DAMJANA PETAVAR DOBOVŠEK (PS SDS):</speaker>

               <p>Hvala lepa, predsedujoči, za besedo. Lep pozdrav vsem prisotnim, kolegicam poslankam
               in poslancem!</p>
               <p>Sama bi se pri tej predlagani noveli Zakona o kazenskem postopku bolj osredotočila na
               vsebinske spremembe, ki se mi zdijo pomembne, predvsem pri skrajšanju rokov pri sami
               obravnavi, zmanjšanju administrativnih ovir in na splošno pri zmanjšanju stroškov v
               kazenskem postopku. In seveda, zelo je pomembno, da ta novela vsebuje tudi predloge
               za izboljšanje sodelovanja med policijo in državnim tožilstvom in tudi zmanjšanje
               administriranja med tema dvema organoma in podvajanja opravil pri obravnavanju
               deliktov v predkazenskem postopku. Zato bi se bolj osredotočila na dodani 4. in 5.
               odstavek 147. člena Zakona o kazenskem postopku oziroma na predloge k 15. členu
               novele, ki je pred nami, in sicer, novela predvideva in določa, kdaj je treba
               državnega tožilca o kaznivem dejanju obvezno obvestiti in o kakšnih drugih posebnih
               rokih in kdaj šele s kazensko ovadbo oziroma sporočilom. V primerih, ki so izključeni
               od obveščanja pred podajo kazenske ovadbe oziroma poročila, če ne gre za pomembnejše
               zadeve, in glede na izkušnje tudi ni računati, da bi policija usmerjala s strani
               pristojnega državnega tožilstva nek kazenski pregon. V teh primerih gre torej očitno
               za tako imenovano potencialno manjše kaznivo dejanje, zaradi česar ni treba nujno in
               takojšnje pošiljanje ovadbe državnemu tožilstvu. To je novo, to je ta dodani četrti
               odstavek.</p>
               <p>Hkrati je tudi predlagana ureditev fleksibilna in zelo operativna, saj omogoča
               morebitno sprotno uravnoteženje preko določb uredbe o sodelovanju državnega
               tožilstva, policije in drugih pristojnih organov, institucij pri odkrivanju in
               pregonu storilcev kaznivih dejanj in tudi pri delovanju v sodelovanju s
               specializiranimi in skupnimi preiskovalnimi skupinami.</p>
               <p>Določena je tudi sistemska varovalka, namreč vgrajen je rok 30 dni, ko mora policija
               obvestiti državnega tožilca, ne glede na uspeh svojega policijskega preiskovanja,
               nato pa nadaljuje z delom po zakonu in obveščanjem po uredbi. Če namreč policija v 30
               dneh ne more zbrati vseh potrebnih podatkov, pošlje državnemu tožilstvu ovadbo
               oškodovanca. Ko policija zbere vsa potrebna obvestila o kaznivem dejanju in storilcu,
               državnemu tožilcu posreduje poročilo v dopolnitev kazenske ovadbe. To tudi močno
               skrajša sam postopek, kar se mi zdi zelo v redu. To je bil četrti odstavek.</p>
               <p>Namen dodanega petega odstavka k temu 147. členu Zakona o kazenskem postopku pa je
               izboljšanje, kot sem že omenila, sodelovanja med policijo in državnim tožilstvom in
               tudi zmanjšanje administriranja med tema dvema organoma oziroma podvajanja opravil
               pri obravnavanju predlaganih deliktov v predkazanskem postopku. Posledično bosta
               lahko tako policija kot tudi državno tožilstvo več pozornosti namenila preiskovanju
               hujše kriminalitete. V praksi namreč pogosto prihaja do primerov, ko oškodovanec na
               policiji jasno pove, da dejanje naznanja le zaradi uveljavljanja odškodninskih
               zahtevkov. Oškodovanec v takšnih primerih največkrat sploh nima interesa za nadaljnji
               pregon kaznivega dejanja ter kasneje tudi umakne predlog za pregon pri državnem
               tožilcu, posledično pa mora policija kljub temu pred tem opraviti vsa dejanja v zvezi
               s prijavljenim kaznivim dejanjem.</p>
               <p>Namreč, v tem primeru lahko policija kot tako imenovani nepristojni organ samo
               sprejme izjavo o umiku predloga za pregon in jo takoj pošlje pristojnemu državnemu
               tožilstvu. Istočasno pa sestavi in posreduje še kazensko ovadbo oziroma poročilo s
               povzetkom opravljenih dejanj in ugotovitev. Kot sem omenila, tako policijske kot
               tožilske izkušnje kažejo na zelo veliko število umikov predlogov oškodovancev v
               kasnejših fazah postopkov. Obravnavanje tovrstnih zadev torej po nepotrebnem
               obremenjuje državne organe in posledično proračun, zato je to zelo pomembno pri
               odpravljanju administrativnih ovir in je ta člen tudi zelo koristen pri zmanjševanju
               stroškov za proračun.</p>
               <p>Tudi v primeru ustne ovadbe za kaznivo dejanje, ki se preganja na predlog, za
               katerega bo oškodovanec ob tem izjavil, da ne želi kazenskega pregona, bo policist
               sestavil zapisnik o prejemu ovadbe, s katerim bo oškodovanec tudi obveščen, da mu ne
               gredo pravice iz drugega odstavka in četrtega odstavka 60. člena Zakona o kazenskem
               postopku, v zapisniku, v katerem bo zaznamovan, bo pa tudi podan pouk, ki je zdaj po
               novem nujen.</p>
               <p>V zvezi s podukom bi rada omenila tudi dopolnilo k 24. členu. Ker ta dopolnitev
               izhaja iz cilja, da upoštevanje načela pravne države v smislu predvidljivosti
               postopka in pravočasnega seznanjanja udeležencev s posledicami postopkovnih dejanja
               zahteva tudi strožja pravila glede plačila stroškov kazenskega postopka, je zato tudi
               ta nujna dopolnitev poduka oškodovancu glede na to novo rešitev, v skladu s katero
               mora oškodovanec, ki je umaknil predlog za pregon po začetku glavne obravnave, tudi
               sam nositi stroške kazenskega postopka. To se mi zdi izredno pomembno.</p>
               <p>Rada bi poudarila, da je enak postopek tudi v primeru, ko oškodovanec poda ovadbo za
               kaznivo dejanje, ki jo predloži po telefonu, in kasneje na policiji tudi osebno
               izjavi, da za podano kaznivo dejanje ne želi kazenskega pregona, bo imel policist v
               tem primeru možnost, da na predhodno sestavljenem uradnem zaznamku o sprejemu ovadbe
               zabeleži izjavo oškodovanca, da ne želi kazenskega pregona, ter zaznamuje poduk o
               pravicah, ki mu ne gredo iz drugega in četrtega odstavka 60. člena, ki sem ga pravkar
               tudi citirala – v zvezi s podukom, da sam nosi stroške v primeru, da umakne predlog
               za pregon po začetku glavne obravnave.</p>
               <p>Omenila bi tudi spremembe k 19. členu te novele oziroma spremenjeni 162. člen, ki
               ureja vprašanje stroškov odloženega pregona, torej zdaj imamo institut odloženega
               pregona. V praksi so se pojavile različne interpretacije določbe, pri čemer pa je
               glede na namen tega instituta odloženega pregona, ki je bil do sedaj v prid
               osumljencu, smiselno, da slednji sam nosi svoje stroške odloženega pregona. Ker pa je
               soglasje oškodovanca predpogoj za odložitev kazenskega pregona, je pa dopuščena s to
               novelo tudi možnost, da osumljenec povrne stroške oškodovancu.</p>
               <p>Novela v 21. členu tudi predvideva, da se ukinja potrdilo o zasegu predmetov, ki ga
               policija izdaja osebam, pri katerih v okviru posameznih preiskovalnih dejanj zaseže
               predmete. Navedeni dokument namreč identično podvaja zapisnik v delu, ki povzema
               dokumentiranje zaseženih predmetov. Torej je tudi tukaj doseženo zmanjšanje
               administrativnih bremen, ker se ta zadeva ne podvaja. Izpolnjevanje potrdila v takšni
               obliki tako dodatno obremenjuje policiste, če bi bilo tako s ponovnim zapisovanjem
               istovrstnih podatkov. Z namenom odpravljanja administrativnih obremenitev se bo zaseg
               predmetov dokumentiral samo z enim dokumentom. Zapisnik se bo tako izdal tistemu, pri
               katerem se opravi preiskava ali ki se preišče oziroma njegovemu zastopniku. Če je
               slednji odvetnik, je lahko prisoten pri preiskavi že na podlagi drugega odstavka
               člena Zakona o kazenskem postopku. Če pa je to na primer odrasel član gospodinjstva,
               je kot zastopnik lahko navzoč, če ni prisoten tisti, čigar stanovanje ali prostor se
               preiskuje.</p>
               <p>Osebno menim, da res ne gre za ne vem kakšne velike vsebinske spremembe, nekatere so
               redakcijske narave, vendar pa menim, da so spremembe takšne, ki bodo bistveno
               odpravile administrativna bremena, skrajšale roke in tudi razbremenile proračun. Zato
               menim, da je novela koristna in tudi jo v temu prvemu branju podpiram. Hvala
               lepa.</p>
            </sp>
            <sp xml:id="SDZ6-Redna-11-2013-03-05.sp123">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>K besedi vabim gospo Renato Brunskole. Pripravi naj se gospod Jože Tanko.</p>
            </sp>
            <sp xml:id="SDZ6-Redna-11-2013-03-05.sp124">

               <speaker>RENATA BRUNSKOLE (PS PS):</speaker>

               <p>Hvala lepa. Lepo pozdravljeni!</p>
               <p>Predlog zakona o kazenskem postopku bom v prvi obravnavi pogojno podprla, kar pomeni,
               da bomo v nadaljnjem postopku zakon podprli, če bodo umaknjene sporne določbe. Gre za
               določbi 29. in 33. člena predloga zakona, za kateri pričakujemo, da se bosta v drugi
               obravnavi z amandmaji črtali. Vlada je predlog zakona ob vložitvi v Državni zbor
               dodatno spremenila. Predlog je bil namreč objavljen na spletnih straneh Ministrstva
               za pravosodje, javno upravo in lokalno samoupravo in je bil dan v strokovno
               usklajevanje naslednjim znanstvenim in strokovnim institucijam: Vrhovnemu sodišču
               Republike Slovenije, Vrhovnemu državnemu tožilstvu Republike Slovenije, Varuhu
               človekovih pravic Republike Slovenije, Informacijskemu pooblaščencu, Odvetniški
               zbornici Slovenije, Slovenskemu sodniškemu društvu, Pravni fakulteti Univerze v
               Ljubljani, Pravni fakulteti Univerze v Mariboru in Evropski pravni fakulteti v Novi
               Gorici. Zanimivo je, da po strokovnem usklajevanju v gradivu, ki je prispelo v
               Državni zbor, piše: "Pripombe navedenih institucij so bile delno upoštevane."</p>
               <p>Za kaj gre v določbah 29. in 33. člena, kar se nam zdi sporno? Ni bilo določb o
               neposrednem prenosu sodnih obravnav niti ne o ukinitvi pisnih zapisnikov po zaključku
               strokovnega usklajevanja, kljub temu da prvotni predlog ni bil problematičen, saj,
               kot so nekateri že poudarjali, gre za skrajšanje roka odprave administrativnih ovir.
               Vse to je v redu, vendar ko gre za zahtevne spremembe, in cilj, ki ga predlog zakona
               zasleduje, je utemeljen, pa je način ravnanja Vlade in pristojnega ministrstva v
               danem primeru resnično nedopusten ter vreden kritik in pripomb. Nedopustno je, da se
               s strokovno javnostjo uskladi en predlog, nato pa se v usklajeno verzijo vnašajo
               dodatne določbe, o katerih strokovna javnost sploh ni bila obveščena – 29. in 33.
               člen!</p>
               <p>Poleg uvedbe neposrednega prenosa sodnih obravnav in ukinitve pisnih zapisnikov se
               pojavlja tudi dvom o dejanskem finančnem učinku predlaganega zakona, kjer je
               navedeno, da bo pri tej zadevi učinek pozitiven. Pozitiven učinek pomeni, da bi
               privarčevali. Res je, da je večina sodnih dvoran že opremljenih z opremo za snemanje
               obravnav, a predlagatelj verjetno niti pomislil ni na to, da so za tehnično obdelavo
               in izvedbo potrebni tudi tehniki za snemanje, prepisovalci in drugo podporno
               strokovno osebje. To pomeni različne možnosti slikovnega in zvočnega snemanja glavnih
               obravnav in prenosa slednjih. Torej gre za spremembo možnosti nadzora javnosti nad
               delom sodišč, neposredni prenos informacij s pisnimi sporočili z uporabi
               telekomunikacijskih sredstev, kjer je mišljeno twitanje ali sms sporočila, slikovno
               in zvočno snemanje brez neposrednega prenosa ter tudi slikovno in zvočno snemanje z
               neposrednim prenosom. Ukinja se klasični zapisnik o glavni obravnavi, saj se bo
               slednja snemala z ustreznimi tehničnimi sredstvi za zvočno ali zvočno-slikovno
               snemanje. Strankam bo omogočeno predvajanje in pridobitev kopije posnetka iz
               informacijskega sistema sodišča, po plačilu stroškov pa se jim bo lahko izdal tudi
               zapis na zgoščenki. Posnetki glavnih obravnav se bodo v celoti ali deloma prepisali
               na utemeljeno zahtevo strank ali če bo predsednik senata sam tako odredil.</p>
               <p>V zvezi z navedenim lahko rečemo, da je naš dvom v finančni učinek teh dodatnih
               predlogov upravičen, saj bo pozitiven v toliko, da bo treba dodati sredstva. Zatorej
               tudi sama menim, da je to popoln nesmisel, če že ne rečem absurd, če pomislimo, da je
               ob novem letu v pravosodju na sodiščih izgubilo službo 250 zaposlenih preko projekta
               Lukenda. Torej, podpiram ta predlog zakona, vendar če bodo v drugi obravnavi potem
               umaknjene sporne obrazložene določbe. Hvala.</p>
            </sp>
            <sp xml:id="SDZ6-Redna-11-2013-03-05.sp125">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Jože Tanko in na koncu še predstavnica predlagatelja.</p>
               <p>Prosim.</p>
            </sp>
            <sp xml:id="SDZ6-Redna-11-2013-03-05.sp126">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Morda je za nekatere preveč, da bi poleg reforme trga dela, ki ima dva zakona,
               obravnavali in sprejeli danes še kakšno drugo stvar, ki bi bila potrebna. Moram reči,
               da smo pri gospodu Pličaniču oziroma s področja pravosodja pričakovali bistveno več;
               pričakovali smo tudi tem področju reformo pravosodja. Žal se kakšen tak korenit
               projekt ali pa sprememba kot na področju Ministrstva za delo tu ni zgodil. Tu moram
               reči, da je veliko oviro ministru predstavljala predvsem njegova poslanska skupina in
               nekaj primerov je, ko so se zakoni, ki jih je predlagal minister Pličanič, ustavili v
               postopku, še preden so prišli sploh v Državni zbor.</p>
               <p>Kar zadeva zakon, ki je pred nami, prinaša zagotovo pozitivne spremembe. Zagotovo.
               Ali so te spremembe dovolj velike, dovolj v skladu s pričakovanji bivše koalicije in
               tudi novonastajajoče koalicije, je drugo vprašanje. Vendar, pozitivne spremembe
               prinaša ta zakon in če je temu tako, potem bi pričakoval, da v tej fazi obravnave
               zakona, ko govorimo o splošnih usmeritvah, o primernosti zakona, da se ta zakon
               podpre in se ga potem dodela v tistih točkah, za katere večina meni, da so potrebne
               posebne dodelave. Kar tako, da bi zakon a priori zavrnili, pa se mi ne zdi smiselno,
               sploh ne po nekaterih razpravah tistih, ki se na to področje pravosodja precej bolje
               razumete kot drugi. Po mojem mnenju zakon prinaša določene racionalizacije, prinaša
               spremembe. Vsaka sprememba, ki je, je dobrodošla, pa naj gre za čas trajanja
               obravnave, naj gre za obremenitev sodnikov ali tistih, ki so tako ali drugače
               udeleženi v sodnem postopku, še posebej se mi zdi primerno, da se vsaj s temi
               neposrednimi administrativnimi opravili razbremeni sodnike. Oni so namreč tisti, ki
               določajo tempo pri sodnih postopkih, oni so tisti, ki razpisujejo, in oni so tisti,
               na katerih se več ali manj meri učinkovitost sodstva. To niso administratorji, to so
               sodniki. Če se sodnik ukvarja z zapisnikom, če se sodnik ukvarja s tem, da narekuje,
               da zapisnikar piše tisto, kar je povzetek obravnave, potem je pač to določena izguba
               časa. Glede na število obravnav, število postopkov je ta izguba časa enormna. Če bi
               vse to sešteli, koliko sodniki porabijo za te zadeve, bi morda ugotovili, da če bi to
               preračunali v učinek, pomeni lahko to, ne vem, da se približno 20 % sodnikovega dela
               izgubi na obravnavi za te zadeve. Če to preračunate v ure, to pomeni, recimo, 7 %, 8
               % sodnikov se v tem neto efektu ukvarja samo s tem – če to zbereš v neko količino.
               Mislim, da to zagotovo ni tisto, kar bi bilo v tem delu produktivno.</p>
               <p>Zdi se mi smiselno, da se vseh teh opravil, ki niso nujna, v pravosodju očisti, da se
               vseh teh administrativnih opravil očisti tudi šolstvo, ne samo pravosodje, tudi tam
               opravljajo učitelji mnogo nepotrebnih opravil, ki ne sodijo v pedagoški proces in
               tako naprej. Sodniki bi se morali ukvarjati s tistim, kar sodi neposredno v sodni
               postopek, kar izboljšuje učinkovitost njihovega dela, kar na koncu privede tudi v
               zmanjšanje sodnih zaostankov, kajti če se ukvarja z zapisnikom, ne preučuje novih
               sodnih predlogov, ne razpisuje sodb, ampak se ukvarja z neko administrativno
               zadevo.</p>
               <p>Moram reči, da si na nekaterih drugih področjih želijo digitalizacij. Mislim, da
               pravosodje ni edina veja v tej državi, edina panoga, ki bi ji digitalizacija
               predstavljala oviro, kot sem to razbral iz nekaterih razprav. Tudi digitalizirani
               zapisi pač predstavljajo neko arhivsko gradivo, tako ali drugačno, in vse sodobne
               stvari vsepovsod težijo k temu, da imajo čim več gradiva in stvari digitaliziranih.
               Ne vem, zakaj bi v tem primeru bilo sodstvo tisto, ki bi mu to predstavljajo breme,
               vsaj tako sem zaznal iz tega zapisa, ki ga je poslal v Državni zbor Sodni svet.
               Mislim, da je ta strah povsem odveč.</p>
               <p>Pa še enega področja se bom dotaknil, ki se mi zdi v tem delu vitalno, to pa je
               področje dejanj zoper gospodarstvo. Tu so primeri, ki prinašajo državljanom,
               gospodarskim subjektom, državi najhujše posledice. Zaradi dolgotrajnih postopkov pri
               sojenju, recimo zadev iz gospodarskega kriminala, je na tej osnovi nastala najmanj
               tretjina brezposelnih, ker so ti postopki tako počasi tekli, ni prišlo v razumnem
               roku do razsodb, ni prišlo do odškodnin in mnogi povsem nedolžni gospodarski subjekti
               so zaradi tega tudi propadli. Mislim, da bi morali tudi v nadaljevanju, ko se bomo s
               tem ukvarjali, temu področju posvetiti dodatno pozornost, kajti od hitrosti, od
               učinkovitosti razsodb na tem področju je odvisno marsikaj, morda mnogo več, kot si
               kdorkoli v tej državi predstavlja.</p>
               <p>Sam bom ta predlog zakona oziroma nadaljevanje postopka podprl. Hvala lepa.</p>
            </sp>
            <sp xml:id="SDZ6-Redna-11-2013-03-05.sp127">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo dajem gospe državni sekretarki Mojci Kucler Dolinar, predstavnici
               predlagateljice Vlade.</p>
               <p>Prosim.</p>
            </sp>
            <sp xml:id="SDZ6-Redna-11-2013-03-05.sp128">

               <speaker>MOJCA KUCLER DOLINAR:</speaker>

               <p>Hvala, predsedujoči, za besedo.</p>
               <p>Hvala lepa, poslanke in poslanci, ki ste sodelovali v tej vsebinsko zelo bogati
               razpravi, in vesela sem, da lahko ugotovim, da bo ta predlog zakona prešel to prvo
               obravnavo in šel v nadaljevanje postopka. Namreč, tako sem lahko zasledila iz vaših
               stališč.</p>
               <p>Povsem razumljivo je in vesela sem, da na splošno oziroma po večini ocenjujemo, da
               predlog vsebuje mnoge dobre rešitve, ki bodo razbremenile pristojne organe in ki
               jasneje določajo posamezne pravice in obveznosti vseh udeleženih v kazenskem
               postopku.</p>
               <p>Seveda pa je razumljivo, da imamo do nekaterih rešitev različna stališča, ampak če
               nekoliko analitično pogledamo, od 54 predlaganih členov zakona so se vprašanja
               pojavila okoli štirih, petih povezanih členov in na pomisleke bom v nadaljevanju tudi
               sama odgovorila, vam pojasnila, zakaj take rešitve, kot smo jih pripravili v predlogu
               zakona.</p>
               <p>Najprej bi začela na koncu razprave. Gospa poslanka Brunskole je izpostavila projekt
               Lukenda in zaposlitve v zvezi s tem. Mislim, da je tako kot s tem predlogom zakona,
               ki je danes pred vami na mizi, bilo tudi s projektom Lukenda eden ključnih ciljev na
               področju pravosodja odprava sodnih zaostankov na način, da bodo učinkovitost
               delovanja sodstva občutili uporabniki storitev, torej državljanke, državljani, ki se
               v samih postopkih znajdejo. Dejansko bodo, bomo lahko o pravni državi govorili šele,
               ko bodo tudi udeleženci sodnih postopkov imeli občutek pravne varnosti.</p>
               <p>Za projekt Lukenda moramo pogledati nekaj let nazaj, pa vse do danes in lahko
               ocenimo, da je imel odločilno vlogo pri odpravi sodnih zaostankov. Leta 2005 ga je
               pripravil tedanji minister za pravosodje, profesor dr. Lovro Šturm. Projekt Lukenda
               je za odpravo sodnih zaostankov poleg zagotovitve prostorskih pogojev za delovanje
               sodišč predvidel tudi zagotovitev in organiziranje dodatnih sodnikov in strokovnega
               osebja za čas do konca leta 2010. Leta 2010 je bilo ugotovljeno, da je projekt
               uspešen, zato je bil ta projekt podaljšan do lanskega leta, torej do konca leta 2012.
               Kar se pa tiče zaposlene, je pomembno in potrebno, da se navajajo pravilni podatki,
               namreč, čeprav se je projekt zaključil, je 67 odstotkov zaposlenih s projekta Lukende
               ohranilo svoje zaposlitve. Namreč, Ministrstvo za finance je ob usklajevanju
               proračuna za leti 2013 in 2014 sodiščem zagotovilo 5 milijonov evrov za vsako leto
               posebej, od tega 3,4 milijona evrov za plače in milijon in pol, celo nekaj več, za
               stroške sodnih postopkov. Torej, skupna sredstva za plače so tako zadostovala za
               nadaljevanje zaposlitev 440 zaposlenih od 660 zaposlenih s projekta Lukenda in ni
               primerno tukaj kakršno koli zavajanje, koliko je izgubilo zaposlitev tistih, ki so
               sodelovali na projektu Lukenda. Drži, da jih 200 več ne sodeluje v tem projektu,
               vendar pa 440 se podaljšuje zaposlitev, nekaterim celo ugodnejše, njihova zaposlitev
               je prešla iz razmerja za določen čas v razmerje za nedoločen čas po mnogih
               sodiščih.</p>
               <p>Prehajam na izpostavljena vprašanja in pomisleke, največ jih je bilo glede snemanja
               glavnih obravnav in pa prenosov. Za lažje razumevanje, tudi javnosti, ki nas
               spremlja, je treba poudariti, da po eni strani govorimo tukaj o snemanju s strani
               medijev, po drugi strani pa o snemanju glavnih obravnav in prenosu s strani sodišč.
               Eno je gotovo, da morebitno snemanje pod določenimi pogoji s strani medijev ni v
               pristojnosti zagotavljanja pogojev s strani sodišč – tu že nadaljujem predvsem v
               zvezi s finančnimi učinki,. Vendar bi rada poudarila, da z možnostjo neposrednih
               prenosov sojenj in glavnih obravnav se po eni strani širijo možnosti nadzora javnosti
               nad delovanjem sodišč – ne samo nadzor nad sodniki, ampak tudi malo vpogleda v delo
               tožilcev, pa v delo odvetnikov, pa v delo izvedencev in ostalih sodelujočih v
               postopku.</p>
               <p>Vsi lahko beremo v elektronskih ali tiskanih medijih neke vrste poročilo z obravnav,
               kjer je dovoljena javnost, torej, tisti novinarji, ki spremljajo obravnave s strani
               tiskanih medijev, že danes lahko navajajo, kako in kaj je navedla priča in ostali
               udeleženci v postopku. Vemo pa, da prihaja do tehnološkega napredka, in zato smo
               ocenili, da bi to možnost tudi razširili.</p>
               <p>Predlog novele pa – kar je pa pomembno poudariti in to bi rada podčrtala – vsebuje
               tudi omejitve neposrednih prenosov. Namreč, neposredni prenos, kot sem poudarila že v
               uvodni predstavitvi tega zakona, ne sme motiti poteka postopka, ne sme vplivati na
               poštenost postopka, zaradi prenosa tudi ne smejo biti kršene pravice udeležencev v
               postopku. In še dodatni dve varovalki; po eni strani snemanje obravnave ali
               posameznih delov obravnave nikoli ni dopustno, če obdolženec, ali njegov zagovornik,
               ali priča, ali izvedenci temu izredno nasprotujejo. Drugič pa je to tudi v rokah
               predsednika senata, tako o prepovedi neposrednega prenosa informacij s pisnimi
               sporočili z uporabo telekomunikacijskih sredstev kakor tudi zvočnega in slikovnega
               snemanja ter o dovoljenju za neposredni prenos odloči predsednik senata, če obstajajo
               razlogi za izključitev javnosti ali če je moten red. Torej, to je glede tistih
               pomislekov, ki ste jih izrazili v zvezi s to vsebinsko zadevo.</p>
               <p>Izraženo je bilo tudi vprašanje stroškov pa tehnične opremljenosti, tehnične podpore.
               Rada bi poudarila, da so v Sloveniji vsa, skupaj petinšestdeset sodišč, torej
               okrajna, okrožna, delovna sodišča, višja, upravno sodišče, opremljeno za zvočno
               snemanje obravnav. Skupaj je to tristo triinpetdeset razpravnih dvoran oziroma
               razpravnih dvoran od tristo enainosemdeset po vsej Slovenji. Kako je bilo z
               namestitvijo tega sistema? Namestitev sistema je bila zaključena v septembru leta
               2010, izvedena so bila tudi usposabljanja vseh uporabnikov sistema. Sistem za zvočno
               snemanje narokov in glavnih obravnav na sodiščih je v bistvu v najemu do sredine leta
               2015, sredstva pa so zagotovljena iz evropskih strukturnih skladov.</p>
               <p>Še nekaj drugih vprašanj je bilo v zvezi s finančnimi učinki tega zakona oziroma o
               "pozitivnih učinkih" tega zakona. Nekaj sem jih že uvodoma omenila, ampak dovolite
               mi, da jih tudi še ponovim. Tukaj gre predvsem za določbe, ki pomenijo poenostavitev
               postopkov in razbremenitev pristojnih organov. To bo prineslo prihranke predvsem pri
               policiji, tudi pri državnem tožilstvu. Že izpostavljena je določba, da če bo
               oškodovanec umaknil predlog za pregon na glavni obravnavi, bo moral on nositi stroške
               dotedanjega postopka – torej gre tukaj za razbremenitev proračuna sodišč. In kot že
               rečeno, e-zapisnik, digitalni zapisnik, sodišča so opremljena z ustreznimi napravami.
               Osebje in sodniki so že večinoma usposobljeni za to in zato dodatna sredstva ali pa
               velika dodatna sredstva za ta namen ne bodo potrebna.Kot rečeno, prenosi pa potrebne
               naprave niso strošek države ali sodišča, ampak medijskih hiš, ki jim bo to snemanje
               potencialno dovoljeno, seveda če bo ta določba ostala znotraj predloga zakona.</p>
               <p>Spraševali ste se o vplivu prenosa glavne obravnave na priče, ki še niso bile
               zaslišane. Ena od okoliščin, kot je že omenjeno, na podlagi katerih predsednik senata
               ne bo dovolil prenosa glavne obravnave, je tudi ta, da bi snemanje in prenos lahko
               motil potek postopka ali pa vplival na potek postopka oziroma njegovo poštenost. Če
               bo torej predsednik senata ocenil, da bi potek postopka lahko vplival na priče,
               katerih zaslišanje šele načrtuje v okviru naslednjih narokov, potem gotovo v skladu s
               predlagano spremembo tretjega odstavka 301. člena ZKP tega prenosa ne bo dovolil.</p>
               <p>Sicer pa še dva stavka v zvezi z zvočnim zapisnikom namesto papirnatega zapisnika,
               kot smo to danes poimenovali. Tukaj ne gre za neko veliko sistemsko spremembo,
               namreč, že do zdaj je v zakonu podlaga, po kateri predsednik senata lahko odloči, da
               se bo narok snemal, in to sodniki sedaj tudi že počnejo. V noveli pa je to
               postavljeno nekoliko drugače ali pa, če rečemo obrnjeno: narok se snema, če
               predsednik senata ne oceni drugače oziroma če na predlog strank ne odloči, da se bo
               napravil tudi prepis zapisnika oziroma zaslišanja. Za zaključek bi pa še poudarila,
               da vsa tehnična podpora na sodiščih že obstaja.</p>
               <p>Še enkrat vas prosim, spoštovane poslanke, poslanci, da ta predlog v tej prvi
               obravnavi podprete. V nadaljevanju pa imate predvsem vi, spoštovani poslanci,
               poslanke, tisto možnost, da sam predlog tudi amandmirate. Hvala.</p>
            </sp>
            <sp xml:id="SDZ6-Redna-11-2013-03-05.sp129">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>S tem ugotavljam, da ste vsi prijavljeni razpravljavci, ki ste to želeli, tudi dobili
               besedo. Ker čas, določen za razpravo, še ni potekel, sprašujem, ali želi na podlagi
               prvega odstavka 71. člena Poslovnika zbora še kdo razpravljati? Ugotavljam, da ja,
               zato odpiram prijavo. Prosim, da se prijavite. Vsak razpravljavec ima na voljo pet
               minut.</p>
               <p>Prvi je na vrsti gospod Franc Breznik, prosim.</p>
            </sp>
            <sp xml:id="SDZ6-Redna-11-2013-03-05.sp130">

               <speaker>FRANC BREZNIK (PS SDS):</speaker>

               <p>Najlepša hvala, gospod podpredsednik!</p>
               <p>Sam bom novelo Zakona o kazenskem postopku podprl. Podprl jo bom, ker menim, da
               pripadam neki opciji, ki se je zavzemala že pred volitvami in je dala v volilni
               program enega izmed ključnih odnosov ali pa ključnih reform, ki bi morale priti v
               slovenski red, to je predvsem tudi pregon težkih gospodarskih kaznivih dejanj.
               Poglejte, Zakon o kazenskem postopku, ki ga imamo v Sloveniji in je pred nami, gre v
               bistvu za mešani kazenski postopek. Iz zgodovine kazenskega postopka, če govorim o
               zadnjih več kot 1000 let, govorimo v prvi fazi o tako imenovanem akuzatornem
               kazenskem postopku, kjer je predvsem v rimskem pravu, če govorimo v prvem delu
               rimskega prava, v zakoniku XII plošč preko Justinjanove kodifikacije, preko
               glosatorjev in postglosatorje vedno veljalo, da javnost nekako pride pred pretorja in
               so vsa ta kazniva dejanja, ki so se tudi v rimskem pravu dogajala, prenesena
               javnosti. Glejte, tudi ta noviteta, ki se dokazuje z razvojem neke družbe zadnjih
               1000 let, kot so razvoj nekih telekomunikacijskih ali elektronskih medijev, je v
               bistvu ponujena v tem tej noveli kazenskega zakonika. Drugi del z razvojem kazenskega
               prava ali pa našega kazenskega postopka je tako imenovani inkvizicijski del
               kazenskega postopka. Inkvizicijski kazenski del je v našem mešanem postopku prenesel
               predvsem pismenost kazenskega postopka ali pa opismenjevanje v vsakem delu primera. V
               tem primeru ta novela ponovno predvideva hitrejše postopke, ki ga je prinesel razvoj
               telekomunikacijskih medijev tako imenovanih tonskih snemanj. Predvsem pa je pomembno,
               da ta novela ne posega v osnovne procesne pravice udeležencev kazenskega postopka v
               fazi tožilca, v fazi obtoženca. To je tista stvar, ki je pomembna zato, da ta zakon,
               to novelo zakona podpremo.</p>
               <p>Glejte, Slovenija se mora osamosvajati v več vidikih. Leta 1991 smo osamosvojili in
               prenesli neko jugoslovansko republiko v državo. Sedaj se še morata zgoditi dve
               osamosvojitveni težnji; osamosvojiti se mora sodstvo in osamosvojiti se mora
               novinarski ceh. Imamo še dve osamosvojitveni relaciji, po teh dveh osamosvojitvah bo
               Slovenija lahko nekako prišla ob bok najvišje razvitim državam, tistim, o katerih smo
               govorili leta 1991; videli smo Švico, Avstrijo, Nemčijo, skandinavske države.</p>
               <p>Novela Zakona o kazenskem postopku predvideva neke hitrejše postopke. Državna
               sekretarka je danes omenila tudi zelo pomembno zadevo, ki se imenuje projekt Lukenda.
               Uvedel jo je spoštovani profesor dr. Lovro Šturm po tisti znameniti sodbi na sodišču
               človekovih pravic v tako imenovanem primeru Lukenda, ki je nekako pospešil sodne
               postopke, ki so v Sloveniji nenormalno dolgi. Mislim, da je slovenski sistem ugotovil
               to pomanjkljivost predvsem v gospodarskih sodnih postopkih, da so nenormalno dolgi.
               Lahko rečem, da so v tem trenutku tista perspektiva, v kateri bi Slovenija mogla
               postati pravna država. Predvsem pri hitrejšem reševanju gospodarskih postopkov je ta
               novela Zakona o kazenskem postopku dobrodošla: poceni zadeve, javnost je bolje
               obveščena o kazenskih postopkih, predvsem z gospodarskega prava ali pa o gospodarskih
               deliktih, ki jih vsi spremljamo. To je tisto, za kar mislim, da je dobrodošlo;
               mislim, da tu obstaja nek konsenz v Državnem zboru, da boste to podprli. To je tisto,
               kar je normalno, in tisto, kar sem v prvem delu svoje razprave povedal, kar v tem
               mešanem kazenskem postopku, ki je mešan zaradi tega akuzatornega ali obtožnega
               postopka s pozicijskim nekako pelje v alternativo. Mi ga noveliramo na podlagi novih
               novitet, ki jih je prinesla moderna slovenska ali pa svetovna družba v okviru
               telekomunikacijskih inovacij, in mislim, da je to dobrodošlo. Z minimalnimi sredstvi
               pospešimo kazenski postopek, s tem da ne posegamo v procesne pravice udeležencev
               kazenskega postopka. Najlepša hvala.</p>
            </sp>
            <sp xml:id="SDZ6-Redna-11-2013-03-05.sp131">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Roman Jakič, prosim.</p>
            </sp>
            <sp xml:id="SDZ6-Redna-11-2013-03-05.sp132">

               <speaker>ROMAN JAKIČ (PS PS):</speaker>

               <p>Hvala za besedo.</p>
               <p>Če je kolega Jerovšek rekel oziroma sem ga tako razumel, da je konformist, sem kolega
               Breznika razumel, da je revolucionar v tej zgodbi. Ampak naj mu povem, da je
               osamosvojitev prišla za vse veje oblasti isti čas in da se je tudi tretja veja
               oblasti, se pravi sodstvo, takrat ustanovilo, če govorimo o četrti veji oblasti,
               novinarstvo, pa sploh in ni primerno s strani politike, da komentiramo, ali je
               novinarstvo, ali so mediji osamosvojeni ali ne.</p>
               <p>Ampak, naj gremo nazaj. Danes sem na spletni strani Sta prebral, da je v Italiji
               stekla obsežna akcija zoper mafijske združbe, aretiranih je bilo 20 oseb, med njimi
               tudi sicer Španec in Britanec, ampak kar je najbolj pomembno, da so mafiji danes
               zasegli premoženje, vredno 450 milijonov evrov. Seveda to ni stvar Zakona o kazenskem
               postopku, ampak Zakona o zaplembi nezakonito pridobljenega premoženja in o tem bi
               najbrž tako politika kot javnost želela več slišati. Danes je vlada Janeza Janše
               prišla pred nas problematično z dveh perspektiv; prva je to, da gre zopet za
               skrajšani postopek. Ne vem, zakaj je pri Zakonu o kazenskem postopku – če je kakšna
               vojna kje, ali je ogrožena kakšna varnost – skrajšani postopek in zakaj ni redni
               postopek – ne glede na to, da gre za manjše popravke, to pa niso tako pomembni,
               manjši popravki so isto pomembni kot veliki popravki. Najbolj problematična pa je
               seveda ta naknadna dopolnitev tega zakonskega predloga, zakonskega akta, ki je bila
               obravnavana s strani vseh strokovnjakov, javnosti – sicer ne razumem, ali ste to
               naknadno dali, ker ste mislili, da ne bomo pozorni in bo po tisti znani APP – "ako
               prođe, prođe" –, da boste prišli skozi to, ali pa v bistvu tega niste želeli dati v
               javnost, ker ste vedeli, da javnost, predvsem strokovna javnost, nasprotuje možnosti
               slikovnega in zvočnega snemanja glede glavnih obravnav in prenosa slednjega.</p>
               <p>Sam nasprotujem neposrednim prenosom javnih obravnav, zdi se mi, da ta javni teater
               iz sodnih dvoran ni primerna oblika tako imenovanega javnega dela samega sodstva.
               Tudi moram reči, da argument, ki ga je imela državna sekretarka o tem, da sprememba
               daje možnost tako obdolžencu kot tudi zagovornikom, pričam in izvedencem, da izrecno
               nasprotujejo snemanju, ta zakonska določba te pravice ali pa te možnosti ne daje
               sodnikom in tožilcem. To je na nek način nesprejemljivo in se mi zdi tudi tisto, kar
               je bilo danes že rečeno glede perspektive navzočnosti prič, da je v bistvu procesno
               pravno nedopustno in na nek način zdravo logično se mi zdi nelogično, kar se
               dogaja.</p>
               <p>Naj zaključim z besedam, da kot državljan ali pa, če hočete, kot politik, ampak kot
               državljan Republike Slovenije – zato sem omenil na začetku ta svetel italijanski
               primer, ki se je danes zgodil –, da si kot državljan želim pravično hitro in efiktnoo
               sojenje v kazenskem postopku ne pa reality showa, ki ga bo moč gledati neposredno po
               televiziji. Hvala.</p>
            </sp>
            <sp xml:id="SDZ6-Redna-11-2013-03-05.sp133">

               <speaker>PODPREDSEDNIK JAKOB PRESEČNIK:</speaker>

               <p>Ni replike v temu delu razprave.</p>
               <p>Besedo pa ima mag. Damjana Petavar Dobovšek, prosim.</p>
            </sp>
            <sp xml:id="SDZ6-Redna-11-2013-03-05.sp134">

               <speaker>MAG. DAMJANA PETAVAR DOBOVŠEK (PS SDS):</speaker>

               <p>Hvala lepa, predsedujoči, še enkrat za besedo. Naj se popravim od prej, prav lep
               pozdrav tudi državni sekretarki z Ministrstva za pravosodje in javno upravo in
               kolegici! Še enkrat lep pozdrav vsem skupaj.</p>
               <p>Navezala bi se na svojo razpravo v zvezi s stroški in v zvezi z odpravljanjem
               administrativnih ovir, predvsem pa v zvezi z okrepitvijo odgovornosti za uporabo
               pravic v postopkih. Govorim o predlaganem novem institutu preprečevanja neprimernega
               obremenjevanja javnofinančnih sredstev s stroški pregona, to je novela k 7. členu.
               Neprimerno obremenjevanje javnofinančnih sredstev, ki ni v rokah države, ker je
               pravno vezan na predhodni predlog oškodovanca kaznivega dejanja. Cilj te predlagane
               spremembe kot novega instituta je okrepitev odgovornosti za uporabo pravic v
               postopkih, saj morajo oškodovanci, ki zahtevajo pregon, tudi biti odgovorni subjekti,
               glede na dejstvo, da je rezultat kazenskega pregona lahko tudi kazen zapora. To se mi
               zdi izredno pomembno poudariti.</p>
               <p>Predvideno je, da oškodovanec nosi stroške kazenskega postopka, če predlog umakne po
               začetku glavne obravnave. To smo sicer že slišali, vendar pa je to nov institut, kot
               sem že omenila, preprečevanje neprimernega obremenjevanja javnofinančnih sredstev s
               stroški pregona. Zakon o kazenskem postopku namreč jasno definira, da se glavna
               obravnava začne s predstavitvijo obtožnice ali obtožnega predloga. Na ta način ima
               oškodovanec zadosti časa za tehten razmislek o smiselnosti vztrajanja pri predlogu.
               Hkrati se tako tudi preprečuje, da oškodovanec ne bi vložil predloga, ker bi se bal
               tega, da bo kasnejši umik avtomatično pomenil, da mora sam nositi vse stroške. Ne
               nazadnje je zaradi jasne določitve trenutka, ko umik predloga pomeni tudi stroškovno
               breme za oškodovanca, tudi lažje pravočasno podučiti oškodovanca o navedenem.</p>
               <p>Za to novelo v temu 7. členu je upoštevana tudi možnost, da oškodovanec umakne
               predlog, ker se na primer dogovori z obdolžencem za povrnitev škode, vključno s
               stroški. Predvidena je tudi določba, ta določba na primer tudi pokriva primer, za
               katerega Zakona o kazenskem postopku predpisuje ovrgljivo domnevo umika po začetku
               glavne obravnave, to je neopravičen izostanek na glavni obravnavi. Tudi v temu
               primeru bo oškodovanec nosil stroške kazenskega postopka. Ta predlog k 7. členu
               natančno opredeljuje in tudi želi doseči zmanjšanje stroškov, torej javnofinančna
               bremena in mislim, da tudi ta člen prispeva k znižanju administrativnih bremen in k
               znižanju stroškov samega postopka, pa tudi k skrajšanju postopka, zato ne morem mimo
               tega, da je zadeva v predlagani obliki nujna.</p>
               <p>Zato še enkrat podpiram predlagane spremembe, čeprav nekateri pravite, da gre za
               redakcijske, vendar pa mislim, da gre tudi za vsebinske spremembe, smo šele v prvi
               obravnavi in jo je vredno podpreti. V naslednjih obravnavah imamo možnost še
               dopolnjevati predlagano novelo. Hvala lepa.</p>
            </sp>
            <sp xml:id="SDZ6-Redna-11-2013-03-05.sp135">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Na vrsti je gospa Sonja Ramšak, prosim.</p>
            </sp>
            <sp xml:id="SDZ6-Redna-11-2013-03-05.sp136">

               <speaker>SONJA RAMŠAK (PS SDS):</speaker>

               <p>Spoštovani predsedujoči, kolegice in kolegi!</p>
               <p>Sicer nisem imela namena razpravljati, vendar sem se glede na delitev časa odločila,
               da tudi sama dodam nekaj vsebinskih besed k predlaganim spremembam Zakona o kazenskem
               postopku.</p>
               <p>Kot iz gradiva izhaja, gre pri večini predlaganih sprememb bolj ko ne za redakcijske
               popravke, nekaj je tudi vsebinskih. Bi se pa dotaknila reševanja zaostankov v sodnih
               postopkih oziroma procesih in bi državno sekretarko malo dopolnila. Moram reči, da se
               res nagibam k temu, da bi lahko ohranili več zaposlenih v tej skupini, ki je
               odpravljala zaostanke v sodstvu. Namreč, imam tudi nekaj informacij s terena, tudi
               pri meni v poslanski pisarni se je oglasilo kar nekaj ljudi, ki niso dobili
               podaljšanja pogodbe, ker so jo imeli za določen čas. Med njimi je tudi nekaj takšnih,
               ki so imeli že dvakrat, trikrat podaljšano pogodbo za določen čas, kar pomeni, da bi
               po veljavni zakonodaji morali te pogodbe spremeniti v pogodbe za nedoločen čas. med
               njimi so tudi tisti – ko so bili objavljeni novi razpisi, predvsem za te
               administrativne delavce, so se dogajale tudi čudne stvari, da so bili tudi nekateri
               postopki kršeni, tisti, ki pa potem niso bili izbrani na tem natečajnem postopku,
               čeprav so v tem projektu sodelovali že pet ali pa celo več let, pa so dobili odpovedi
               brez možnosti pritožbe na prvostopenjskem organu, kar pomeni, da jim je pripadalo
               samo še potem tista res zadnja možnost. Tukaj bi rada opozorila na to, da je prav, da
               tudi take stvari pridejo v javnost, ko sodstvo samo krši ustrezno oziroma veljavno
               zakonodajo.</p>
               <p>Če pa se dotaknem vsebine tega zakona, kjer govorimo o slikovnem in zvočnem snemanju
               razprav, pa moram reči, da se osebno podpiram takšen način spremljanja razprav.
               Seveda ne v tistih primerih, ko mora biti javnost izključena, ampak v večini primerov
               pa mislim, da bi bil takšen način pravilen, kajti tudi na ta način bi naše
               državljanke in državljani dobili vpogled v delo sodstva. Marsikateri sodnik, ki ga
               mogoče danes ne obravnavajo na korekten način, bi s tem dobil tudi na veljavi in
               spoštljivosti in tudi zaupanje v samo sodstvo in pravni sistem bi se lahko na ta
               način izboljšal.</p>
               <p>Zakaj to govorim? Zato ker kar dosti spremljam nekatere države, ki imajo neposreden
               prenos ali pa je mogoč ogled razprav preko Youtube. Reči moram, da tudi na ta način
               se lahko državljani in državljanke dodatno izobrazijo na področju prava in pravne
               države.</p>
               <p>Kar se pa tiče ukinjanja klasičnega zapisnika, pa osebno menim, da bi bilo morda
               prav, če bi tudi ta klasičen način obdržali. Nekateri argumenti so že bili podani,
               tako da predlagatelju postopka nadalje predlagam, da mogoče razmisli o tej možnosti.
               Seveda bo z moje strani predlagana sprememba zakona dobila podporo. Hvala.</p>
            </sp>
            <sp xml:id="SDZ6-Redna-11-2013-03-05.sp137">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima še dr. Ljubica Jelušič, prosim.</p>
            </sp>
            <sp xml:id="SDZ6-Redna-11-2013-03-05.sp138">

               <speaker>DR. LJUBICA JELUŠIČ (PS SD):</speaker>

               <p>Najlepša hvala za besedo, spoštovani podpredsednik!</p>
               <p>Tukaj je bilo kar nekaj evforičnih besed izrečenih na račun tega, kako bo 29. člen
               oziroma neposrednih prenos informacij z obravnav pomagal k temu, da bomo bolje
               spoznali delovanje sodišč, sodnike in predvsem, da bomo lahko spremljali tiste
               postopke, ki javnost posebej zanimajo. Prej ste nekatere omenjali gospodarske postopke in podobne stvari.</p>
               <p>Ampak, državna sekretarka je že prej zelo dobro opozorila še na nadaljevanje vsebine
               tega člena, ki pravi, da snemanje nikoli ne bo dopustno, če obdolženec in njegov
               zagovornik, priče ali izvedenci temu izrecno nasprotujejo. Če danes spremljamo,
               recimo, privedbe na sodišče nekaterih tovrstnih osumljencev tudi iz gospodarskega ali
               pa drugega, mafijskega kriminala, se običajno že pri prihodu na sodišče pokrivajo s
               kakimi kapucami ali pa puloverji čez glavo, da se jim ne vidi obraza. Se pravi, da po
               vsej verjetnosti bodo točno tisti, za katera nas najbolj zanima, kaj so počeli,
               poskrbeli za to, da ne bo neposrednega prenosa in predvsem za tiste, ki nas bo res
               zanimalo, tisti bodo ušli, bomo rekli, nadzoru javnosti. Bodo pa verjetno za
               neposreden prenos kakšni taki, ki bodo poskušali s pomočjo javnosti izvajati pritiske
               na sodišča, potem ko bodo seveda izvajali nek šov na takšnem neposrednem prenosu.</p>
               <p>Drugi zanimiv problem, s katerim se tukaj srečujemo, je povezan s tem digitalnim
               zapisnikom. Ne vem, zakaj Vlada ni želela bodisi slišati bodisi upoštevati mnenja
               sodnikov, ki že sedaj pravijo, da se vse manj zatekajo k zvočnemu snemanju glavnih
               obravnav, in sicer zato, ker prepis zvočnega posnetka ne vsebuje le relevantne
               vsebine izpovedb oseb, zaslišanih na glavni obravnavi, pač pa ta dobesedni prepis
               celotne izpovedbe vsebuje vse, tudi postavljena vprašanja, in to večkrat postavljena
               vprašanja, ker pravijo, da se zaslišanju oziroma se ljudje na glavnih obravnavah
               izogibanju pravemu odgovoru na postavljeno vprašanje, kar vse povzroča izrazito
               nepreglednost prepisa.</p>
               <p>V zvezi s tem problemom vključitve strokovnih mnenj ljudi, pravzaprav sodnikov, na
               prvostopenjskih in višjih sodiščih, ki bodo morali ta zakon izvajati, me zanima, kako
               to, da vlada ni želela slišati njihovih mnenj in jih tudi ni želela upoštevati.</p>
               <p>Ker imamo ravno priložnosti, spoštovani podpredsednik, če dovolite, bi vprašala
               predstavnice Vlade tukaj, ali nameravajo umakniti sporne člene, torej 29., 32. in
               33., o katerih so nekatere poslanske skupine govorile, da bi glasovale za ta predlog
               zakona, če bi ne bilo teh členov v njem.</p>
               <p>Mi bomo namreč danes glasovali, ne vem, kakšne garancije nam lahko Vlada da glede
               umika teh spornih členov. Najlepša hvala.</p>
            </sp>
            <sp xml:id="SDZ6-Redna-11-2013-03-05.sp139">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Moj odgovor je, da v tem trenutku predstavnica Vlade ne more več dati odgovora, tako
               da v primeru, da bo izglasovan postopek za nadaljevanje obravnave, bodo ti odgovori v
               naslednjih fazah obravnave.</p>
               <p>S tem zaključujem razpravo. O predlogu sklepa, da je predlog zakona primeren za
               nadaljnjo obravnavo, bomo v skladu s časovnim potekom seje zbora odločali čez pol ure
               v okviru glasovanj.</p>
               <p>S tem prekinjam to točko dnevnega reda in tudi 11. sejo zbora, ki jo bomo z
               glasovanjem nadaljevali ob 17.10. Hvala lepa.</p>
               <stage type="time">(Seja je bila prekinjena ob 16.40 in se je nadaljevala ob 17.10.)</stage>
            </sp>
            <sp xml:id="SDZ6-Redna-11-2013-03-05.sp140">

               <speaker>PREDSEDNIK JANKO VEBER:</speaker>
               <p>
                  <title>Nadaljujemo s prekinjeno 5. točko dnevnega reda, to je druga obravnava Predloga
                  zakona o spremembah in dopolnitvah Obrtnega zakona v okviru rednega postopka.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 4. 3. 2013, in sicer odločamo o amandmaju Poslanske skupine
               Socialnih demokratov k 14. členu. Tukaj moram opomniti, da je amandma vsebinsko
               povezan z amandmajem istega predlagatelja k 19. in 34.a členu, če ta amandma ne bo
               sprejet, postaneta amandmaja k 19. in 34.a členu brezpredmetna.</p>
               <p>Želi kdo obrazložiti glas? V imenu poslanske skupine želi kdo obrazložiti glas? <stage>(Da.)</stage>
               Samo trenutek, bom odprl prijavo za obrazložitev glasu v osebnem imenu.</p>
               <p>Gospod Franc Jurša, izvolite, imate besedo.</p>
            </sp>
            <sp xml:id="SDZ6-Redna-11-2013-03-05.sp141">

               <speaker>FRANC JURŠA (PS DeSUS):</speaker>

               <p>Najprej hvala za besedo, gospod predsednik, kolegicam in kolegom še enkrat
               pozdrav.</p>
               <p>Glede na izid glasovanja v moji volilni enoti, ko so se obrtniki odločili, da bodo
               ostali pri dikciji, da članstvo ostane obvezno, sem se tudi sam odločil, da bom ta
               njihov predlog pri glasovanju upošteval, zato bom tudi amandmaje SD podprl. Hvala
               lepa.</p>
            </sp>
            <sp xml:id="SDZ6-Redna-11-2013-03-05.sp142">

               <speaker>PREDSEDNIK JANKO VEBER:</speaker>

               <p>Hvala za obrazložitev vašega glasu.</p>
               <p>Ugotavljam, da smo izčrpali vse, ki ste se želeli priglasiti k obrazložitvi
               glasu.</p>
               <p>Prehajamo na glasovanje o amandmaju k 14. členu.</p>
               <p>Glasujemo. Navzočih je 84 poslank in poslancev, za je glasovalo 11, proti 60.</p>
               <p><stage>(Za je glasovalo 11.)</stage> <stage>(Proti 60.)</stage></p>
               <p>Ugotavljam, da amandma ni sprejet. S tem sta postala amandmaja k 19. in 34.a členu
               brezpredmetna.</p>
               <p>Prehajamo na odločanje o amandmaju Poslanske skupine Socialnih demokratov k 23.
               členu. Želi kdo obrazložiti glas? Odpiram prijavo. Najprej v imenu poslanske skupine.
               <stage>(Ne.)</stage> V svojem imenu? <stage>(Da.)</stage></p>
               <p>Besedo dajem gospe Mariji Plevčak za obrazložitev glasu v svojem imenu.</p>
            </sp>
            <sp xml:id="SDZ6-Redna-11-2013-03-05.sp143">

               <speaker>MARIJA PLEVČAK (PS DeSUS):</speaker>

               <p>Hvala za besedo.</p>
               <p>Že prejšnji amandma sem podprla, ker menim, da je prav, da naša Obrtna zbornica
               deluje še naprej tako, kot je doslej. Na vsak način podpiram delovanje Obrtne
               zbornice, tudi naša dobro deluje, in mislim, da je treba te zadeve peljati naprej,
               kajti obrtništvo je velik spodbujevalec dejavnosti, tudi zaposlovanja in daje kruh
               številnim posameznikom, ki opravljajo obrt, pa tudi tistim, ki so pri njih zaposleni.
               Zato bom podprla tudi ta amandma. To je moje osebno stališče.</p>
            </sp>
            <sp xml:id="SDZ6-Redna-11-2013-03-05.sp144">

               <speaker>PREDSEDNIK JANKO VEBER:</speaker>

               <p>Hvala za obrazložitev glasu.</p>
               <p>Ugotavljam, da smo zaključili z obrazložitvami glasu.</p>
               <p>Prehajamo na odločanje o amandmaju Poslanske skupine Socialnih demokratov k 23.
               členu.</p>
               <p>Glasujemo. Navzočih je 81 poslank in poslancev, za je glasovalo 13, proti 51.</p>
               <p><stage>(Za je glasovalo 13.)</stage> <stage>(Proti 51.)</stage></p>
               <p>Ugotavljam, da amandma k 23. členu ni sprejet.</p>
               <p>Ugotavljam, da amandmaja v drugi obravnavi nista bila sprejeta, zato prehajamo na
                  <title>tretjo obravnavo</title> predloga zakona.</p>
               <p>Ker v drugi obravnavi amandmaja k dopolnjenemu predlogu zakona nista bila sprejeta,
               prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Prehajamo na glasovanje. Želi kdo obrazložiti glas v imenu poslanske skupine ali
               svojem imenu? <stage>(Ne želi.)</stage></p>
               <p>Glasujemo. Navzočih je 86 poslank in poslancev, za je glasovalo 48, proti 24.</p>
               <p><stage>(Za je glasovalo 48.)</stage> <stage>(Proti 24.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 6. točko
                  dnevnega reda, to je s tretjo obravnavo Predloga zakona o spremembah in
                  dopolnitvah Zakona o prekrških v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona.</p>
               <p>Obveščam vas, da me Zakonodajno-poravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen. Prehajamo na odločanje.</p>
               <p>Glasujemo. Navzočih je 86 poslank in poslancev, za jih je glasovalo 78, proti 1
               poslanec oziroma poslanka.</p>
               <p><stage>(Za je glasovalo 78.)</stage> <stage>(Proti 1.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 7. točko
                  dnevnega reda, to je s tretjo obravnavo Predloga zakona o spremembi in dopolnitvi
                  Zakona o funkcionarjih v državnih organih v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona.</p>
               <p>Obveščam vas, da me Zakonodajno-poravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen. Prehajamo na odločanje... Obrazložitev glasu v imenu poslanske skupine?
               Odpiram možnost prijave za obrazložitev glasu v imenu poslanskih skupin. Besedo dajem
               najprej gospodu Branetu Goluboviću... Ne, se odpovedujete? Hvala.</p>
               <p>Besedo dajem gospodu Rihardu Branislju v imenu Poslanske skupine Državljanske
               liste.</p>
               <p>Izvolite.</p>
            </sp>
            <sp xml:id="SDZ6-Redna-11-2013-03-05.sp145">

               <speaker>RIHARD BRANISELJ (PS DL):</speaker>

               <p>Spoštovane kolegice, kolegi!</p>
               <p>Revizijsko poročilo o opravljeni pravilnosti poslovanja Državnega sveta – negativno.
               Glavnina izhaja iz tega, da so si, ne leto nazaj, pač pa leta in leta nazaj,
               neupravičeno izplačevali sejnine. Sejnine izven predpisanih določil. Ko je nekdo
               oziroma ne nekdo, očetje ustave leta 1991 Državni svet umeščali v naš pravni sistem,
               so bile zadeve jasne. V 62. členu Zakona o Državnemu svetu je predvideno, da je
               funkcije člana Državnega sveta častna in se opravlja nepoklicno. Član Državnega sveta
               ima pravico do nadomestila izgubljenega zaslužka za čas opravljanja funkcije in
               pravico do povračila stroškov v zvezi z upravljanjem funkcije – isti sistem kot pri
               sodnikih porotnikih.</p>
               <p>V čem je problem? Problem je v tem, da je pravna podlaga za to izvajanje ves čas
               obstajala, vendar je kolegi v Državnem svetu niso izvajali. Nikakršne potrebe ni, da
               se skozi zadnja vrata, z nekim nomotehničnem obvodom ta trenutek uzakonja sejnine, ki
               jih njihov matični zakon sploh ne predvideva. Druga stvar, temu zakonu, tej spremembi
               nasprotuje tako Vlada, Mestna občina Ljubljana, Skupnost občin, Združenje občin in
               tako dalje. Ureditev vsega v zvezi z Državnim svetom je v ustavi, v Zakonu o Državnem
               svetu in v poslovniku. V zakonu o državnih funkcionarjih ni niti besedice o državnih
               svetnikih. Želel bi vas opozoriti na to, da če sprejmemo ta zakon, bomo kršili zakon,
               legalizirali tisto, kar je Državni svet neupravičeno in nezakonito delal leta in
               leta, kar izhaja iz revizijskega poročila.</p>
               <p>Predlagam, da ta zakon zavrnemo in Državljanska lista bo tudi ta zakon zavrnila. </p>
            </sp>
            <sp xml:id="SDZ6-Redna-11-2013-03-05.sp146">

               <speaker>PREDSEDNIK JANKO VEBER:</speaker>

               <p>Hvala vam.</p>
               <p>Ugotavljam, da smo izčrpali v imenu poslanske skupine. V lastnem imenu? Odpiram
               možnost prijave za obrazložitev glasu v lastnem imenu. Prosim za prijavo.</p>
               <p>Besedo dajem gospodu Ivanu Vogrinu.</p>
            </sp>
            <sp xml:id="SDZ6-Redna-11-2013-03-05.sp147">

               <speaker>MAG. IVAN VOGRIN (NeP):</speaker>

               <p>Hvala lepa, gospod predsednik, spoštovane kolegice in kolegi!</p>
               <p>Ponovno se sprašujem, v kakšni državi živimo, če je predsednik Državnega sveta prišel
               in povedal naslednje, da je Državni svet od 2002. leta do 2012. leta štirikrat dal v
               proceduro zakon o Državnem svetu in štirikrat zakon ni prišel dlje kot do predsednika
               Državnega zbora oziroma matičnega delovnega telesa, vse institucije sistema pa
               ugotavljajo, da je stanje nezakonito. To je nezakonito. Torej 10 let Državni zbor ni
               bil sposoben odpraviti nezakonitega stanja, kar se mi zdi hudo nedopustno. Vmes smo
               celo poskušali sprejeti zakon in ukiniti Državni svet, kar je tudi nepravilno. Menim,
               da Državni svet mora obstajati, da pa tako kot Državni zbor, ki bi ga bilo glede na
               primerljive sosednje države treba z 90 zmanjšati na 50 poslancev, bi tudi Državni
               svet morali zmanjšati s 40 na približno 22, seveda pa jim zagotoviti zakonito podlago
               za delo. To, kar mi delamo, je pa to, da delamo po domače, kljub temu da so nas polna
               usta zakonitosti, etičnosti, moralnosti, visokih načel, ki so samo mrtva črka na
               papirju. Hvala lepa.</p>
            </sp>
            <sp xml:id="SDZ6-Redna-11-2013-03-05.sp148">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo dajem mag. Barbari Žgajner Tavš.</p>
               <p>Izvolite.</p>
            </sp>
            <sp xml:id="SDZ6-Redna-11-2013-03-05.sp149">

               <speaker>MAG. BARBARA ŽGAJNER TAVŠ (PS PS):</speaker>

               <p>Poslanska skupina Pozitivna Slovenija je že na matičnem delovnem telesu podprla
               zakon, podprli smo ga zato, ker smo z amandmaji tekom razprave in ob glasovanju
               popravili oziroma odpravili anomalije, na katere je opozarjal kolega Braniselj.</p>
               <p>Skupnost občin Slovenije je nasprotovala zato, ker v osnovnem predlogu zakona ni bilo
               jasno definirano, na koga se nanaša novela zakona. Ko smo z amandmajem jasno
               definirali, da gre samo za državne svetnike, je ta dilema odpravljena. Zakon je v
               osnovnem predlogu vseboval retroaktivnost, kar pomeni, da naj bi začel veljati za
               nazaj – tudi to smo poslanci Pozitivne Slovenije z amandmajem odpravili. Kar se tiče
               anomalije, ki je bila, na katero je opozorilo tudi Računsko sodišče, pri izplačevanju
               sejnin – ja, to anomalijo s tem zakonom odpravljamo, državni svetniki pa imajo, kot
               je kolega Braniselj povedal, pravico do nadomestila za opravljanje funkcij. Če si
               boste zdaj pogledali popravljeni predlog zakona, to plačilo oziroma nadomestilo
               ostaja; ostaja tako, da ne povzroča več neenakosti, ki so bile, bom rekla, po
               prejšnji ureditvi in do katerih je prihajalo, kar pomeni, da sta lahko dva državna
               svetnika za enako opravljeno delo dobila neenakomerno izplačilo – nekdo 10 evrov,
               nekdo pa 2 tisoč evrov. To anomalijo s tem zakonom odpravljajo državni svetniki in
               zato ta predlog rešitve podpiramo tudi v Poslanski skupini Pozitivna Slovenija.</p>
            </sp>
            <sp xml:id="SDZ6-Redna-11-2013-03-05.sp150">

               <speaker>PREDSEDNIK JANKO VEBER:</speaker>

               <p>Hvala za vašo obrazložitev.</p>
               <p>Ugotavljam, da smo izčrpali vse prijavljene za obrazložitev glasu. Še gospod
               Braniselj želi v lastnem imenu oziroma odpiram možnost prijave za obrazložitev glasu
               v lastnem imenu.</p>
               <p>Besedo ima gospod Rihard Braniselj.</p>
               <p>Izvolite.</p>
            </sp>
            <sp xml:id="SDZ6-Redna-11-2013-03-05.sp151">

               <speaker>RIHARD BRANISELJ (PS DL):</speaker>

               <p>Hvala lepa.</p>
               <p>Nikakršne nezakonitosti ne odpravljamo, nikakršne anomalije ne odpravljamo! Državni
               svet ima v svojih aktih popolnoma jasno določeno podlago za izplačilo, vendar ne
               zaslužka, ne plačila za svoj del, ampak nadomestilo izgubljenega zaslužka,
               nadomestilo izgubljenega zaslužka se pa odmerja od vsake konkretne osebe posebej, za
               vsak dan posebej in se refundira delodajalcu. Če želi Državni svet urediti zadevo
               tako, kot je treba, naj pride s predlogom sprememb Zakona o Državnem svetu in bomo o
               tem potem razpravljali.</p>
               <p>Še enkrat pravim, za to ni nikakršne potrebe. Posebej ne na ta način, kot je
               predviden.</p>
            </sp>
            <sp xml:id="SDZ6-Redna-11-2013-03-05.sp152">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Ugotavljam, da ni več prijavljenih k obrazložitvi glasu.</p>
               <p>Prehajamo na odločanje. Glasujemo. Navzočih je 85 poslank in poslancev, za je
               glasovalo 40, proti 39.</p>
               <p><stage>(Za je glasovalo 40.)</stage> <stage>(Proti 39.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p> <title>Delo nadaljujemo s prekinjeno 8. točko dnevnega reda, to je s prvo obravnavo Predloga
                  zakona o spremembah in dopolnitvah Zakona o kazenskem postopku.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o kazenskem postopku je primeren za nadaljnjo obravnavo.</p>
               <p>Želi kdo obrazložiti glas? Odpiram možnost prijave za obrazložitev glasu. V imenu
               poslanske skupine? Najprej v imenu poslanske skupine. Besedo dajem najprej gospe
               Kotnik Poropat, izvolite.</p>
               <p>V imenu poslanske skupine mogoče želi Maša Kociper? Ja, želi, v imenu Poslanske
               skupine Pozitivne Slovenije.</p>
               <p>Izvolite.</p>
            </sp>
            <sp xml:id="SDZ6-Redna-11-2013-03-05.sp153">

               <speaker>MAŠA KOCIPER (PS PS):</speaker>

               <p>Spoštovani!</p>
               <p>V Pozitivni Sloveniji nismo imeli nikakršnih težav podpreti ta zakon v osnovnem
               besedilu, kot je bil prvotno objavljen. Šlo je za neke manjše spremembe, ki ne
               vplivajo bistveno na kazenski postopek in ki so bile pred tem ustrezno usklajene z
               vsemi relevantnimi strokovnimi javnostmi. Žal pa, kot se je danes tudi večkrat
               poudarilo, je bilo kasneje ob vložitvi v proceduro Državnega zbora dodano nekaj
               določil, ki pa bistveno vplivajo na potek kazenskega postopka in na delo sodišč in se
               nanašajo na ukinitev klasičnega zapisnika glavnih obravnav in določbe, ki se nanašajo
               na zvočno in slikovno snemanje.</p>
               <p>V Pozitivni Sloveniji nasprotujemo takšnemu načinu dela, sploh glede na to, da
               pripombe kažejo, da strokovna javnost v večini nasprotuje temu ukrepu, vendar smo se
               po posvetovanju v poslanski skupini odločili, da bomo drugačni od kolegov v
               preteklosti, v tej fazi bomo potrdili ta zakon in poskušali potem v drugem branju
               videti, če je mogoče te pripombe uskladiti oziroma – kar je verjetneje – se bodo ti
               predlogi umaknili in potem bomo dokončno odločili v drugem branju.</p>
            </sp>
            <sp xml:id="SDZ6-Redna-11-2013-03-05.sp154">

               <speaker>PREDSEDNIK JANKO VEBER:</speaker>

               <p>Hvala za vašo obrazložitev.</p>
               <p>Naslednji bo v imenu Poslanske skupine Državljanske liste obrazložil stališče gospod
               Rihard Braniselj.</p>
            </sp>
            <sp xml:id="SDZ6-Redna-11-2013-03-05.sp155">

               <speaker>RIHARD BRANISELJ (PS DL):</speaker>

               <p>Hvala lepa.</p>
               <p>Osnovna verzija je bila usklajena tudi z Državljansko listo. Ti členi so za nas
               dobrodošli, sprejemljivi in bi jih z veseljem podprli in jih bomo podprli tudi v
               bodoče. Seveda pa je prišlo tik pred zdajci do spremembe, in sicer sta bila v predlog
               zakona vnesena 29. in 33. člen, ki govorita o snemanjih, zapisnikih in tako dalje. Mi
               bomo sicer trenutno glasovali za to, da dobi ta zakon priložnost, v nadaljevanju pa
               bomo zahtevali, da te sporne zadeve gredo ven in brez tega mi tega zakona kasneje ne
               bomo podprli.</p>
               <p>Vse tiste dodatne stvari, ki so za nas sporne in katere pravzaprav obsoja tudi
               strokovna javnost, bi pomenile korak nazaj pri sojenju, bi pomenile zastoje pri
               sojenju in bi pomenilo tudi to, da sodišče izgubi dostojanstvo, katerega ta trenutek
               nujno potrebuje.</p>
            </sp>
            <sp xml:id="SDZ6-Redna-11-2013-03-05.sp156">

               <speaker>PREDSEDNIK JANKO VEBER:</speaker>

               <p>Hvala.</p>
               <p>V imenu Poslanske skupine Socialnih demokratov bo predstavil stališče gospod Mirko
               Brulc, izvolite.</p>
            </sp>
            <sp xml:id="SDZ6-Redna-11-2013-03-05.sp157">

               <speaker>MIRKO BRULC (PS SD):</speaker>

               <p>Hvala lepa.</p>
               <p>Nekje na poti z ministrstva do parlamenta je ta zakon doživel takšno skrpucalo, da ga
               mi ne moremo podpreti. Stroka je proti! Kateri birokrat si dovoli vpisati takšne
               zadeve v zakon? Mislim na področje, ki govori o snemanju, tvitanju, pošiljanju sms
               sporočil ... Sodnik postaja dobesedno hlapec v tej sodni dvorani; sam bo hodil po
               stranke na hodnik, jih vabil v dvorano; sam bo kontroliral, kdo snema in na kakšen
               način; sam bo kontroliral, kakšen bo potem zapis. Sedaj, ko sestavlja zapisnik,
               porabi glavne poudarke, ki so uporabni tudi v nadaljevanju sojenja. Torej, ta zadeva
               ne more priti v obravnavo, če se popolnoma ne umakne, v celem kompletu.</p>
               <p>Ob tem pa še ministrstvo pravi, da ta zakon ne zahteva nobenih dodatnih proračunskih
               sredstev. Ljudje dragi! Kje pa imamo snemalne naprave, video naprave in ne vem kaj
               vse v razpravnih dvoranah? To je treba kupiti, je treba ljudi izobraziti. Kdo bo
               urejal video naprave, da bodo snemale tisto, kar je treba? Kaj boste naredili s
               tistimi, ki imajo govorne napake, ki govorijo v dialektu? Posnemite Prekmurca, pa
               boste videli, če boste sestavili zapisnik; ali pa nekega avtohtonega Goričana, ki
               govori v dialektu. Neuporabni bodo ti zapisi, ta snemanja!</p>
               <p>Zato nasprotujemo in ne bomo podprli tega predloga zakona v temu drugemu branju.
               Hvala.</p>
            </sp>
            <sp xml:id="SDZ6-Redna-11-2013-03-05.sp158">

               <speaker>PREDSEDNIK JANKO VEBER:</speaker>

               <p>Hvala tudi vam za stališče poslanske skupine.</p>
               <p>Že prej se je v lastnem imenu prijavila k besedi Marjana Kotnik Poropat in imate
               besedo.</p>
            </sp>
            <sp xml:id="SDZ6-Redna-11-2013-03-05.sp159">

               <speaker>MARJANA KOTNIK POROPAT (PS DeSUS):</speaker>

               <p>Hvala lepa, gospod predsednik.</p>
               <p>Želela bi obrazložiti svoj glas v zvezi s tem. Namreč, tudi jaz se ne strinjam z 29.
               in 33. členom in pričakujem, da bo Vlada ustrezno korigirala besedilo tega zakona.
               Danes sicer bom glasovala za, da ne bi izgledalo, kot da ne podpiramo starih zadev
               ,in tudi zato, ker smo v tej dvorani danes govorili, da pričakujemo popravek – ne bi
               zdaj ponavljala, teh zapisov, ki so tukaj, katere stvari niso v redu, vsekakor to
               snemanje in zapisnik samo v digitalni obliki in nič v pisni. Seveda se s tem ne
               strinjam.</p>
               <p>Glasovala bom za, pod pogojem, da bo Vlada spremenila in da bo tudi zainteresirano
               javnost seznanila, da bo lahko tudi dala svoje mnenje in da bodo ta mnenja tudi
               upoštevana. Hvala lepa.</p>
            </sp>
            <sp xml:id="SDZ6-Redna-11-2013-03-05.sp160">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Ugotavljam, da smo izčrpali obrazložitve glasu. Zato prehajamo na glasovanje.</p>
               <p>Glasujemo. Navzočih je 85 poslank in poslanec, za jih je glasovalo 70, proti 10</p>
               <p><stage>(Za je glasovalo 70.)</stage> <stage>(Proti 10.)</stage></p>
               <p>Ugotavljam, da je zbor predlagani sklep sprejel, zato bo predlog zakona dodeljen v
               obravnavo Odboru za pravosodje, javno upravo in lokalno samoupravo kot matičnemu
               delovnemu telesu.</p>
               <p>S tem zaključujem to točko dnevnega reda.</p>
               <p>Prekinjam 11. sejo zbora, ki jo bomo nadaljevali jutri ob 9. uri.</p>
               <p>Obveščam pa vas, da bomo čez 15 minut, torej ob 17.55, začeli 30. izredno sejo zbora.
               Hvala. <stage type="time">(SEJA JE BILA PREKINJENA 5. MARCA 2013 OB 17.38.)</stage>
               </p>
            </sp>
         </div>
      </body>
   </text>
</TEI>