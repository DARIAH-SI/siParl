<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Redna-19-2013-11-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|5B47D11BACF46C1CC1257CBE0031F08C</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=5B47D11BACF46C1CC1257CBE0031F08C</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Redna-19-2013-11-27.DZ" n="19">
               <name>Redna</name>
               <date when="2013-11-27"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Redna-19-2013-11-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR</head>
            <stage type="session">nadaljevanje 19. seje</stage>
            <stage type="date">(27. november 2013)</stage>
            <stage type="chairman">Sejo so vodili predsednik Državnega zbora Janko Veber ter podpredsednice
            Državnega zbora Renata Brunskole, Polonca Komar in Romana Tomc.</stage>
            <stage type="time">Seja se je začela ob 9.03.</stage>


            <sp xml:id="SDZ6-Redna-19-2013-11-27.sp1">

               <speaker>PREDSEDNIK JANKO VEBER:</speaker>

               <p>Spoštovane kolegice poslanke in kolegi poslanci, gospe in gospodje. Opravičujem se za
               kratko zamudo zaradi obveznosti pred začetkom same seje.</p>
               <p>Začenjam nadaljevanje 19. seje Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               gospa Iva Dimic, dr. Andreja Črnak Meglič, gospa Alenka Jeraj, gospa Romana Tomc <stage>(med
               17. in 22. uro)</stage>, gospod Marijan Pojbič in dr. Vinko Gorenak.</p>
               <p>Vse prisotne lepo pozdravljam.</p>
               <p>Prehajamo na <title>32. TOČKO DNEVNEGA REDA, to je na obravnavo PREDLOGA SKLEPA O
                  SOGLASJU K DOPOLNITVI POSLOVNIKA DRŽAVNE REVIZIJSKE KOMISIJE ZA REVIZIJO POSTOPKOV
                  ODDAJE JAVNIH NAROČIL.</title>
               </p>
               <p>Dopolnitev Poslovnika Državne revizijske komisije za revizijo postopkov oddaje javnih
               naročil je Državna revizijska komisija predložila Državnemu zboru v soglasje na
               podlagi drugega odstavka 64. člena Zakona o pravnem varstvu v postopkih javnega
               naročanja.</p>
               <p>Za dopolnilno obrazložitev dajem besedo predsedniku Državne revizijske komisije
               gospodu Borutu Smrdelu.</p>
            </sp>
            <sp xml:id="SDZ6-Redna-19-2013-11-27.sp2">

               <speaker>BORUT SMRDEL:</speaker>

               <p>Hvala lepa za besedo, lep pozdrav vsem.</p>
               <p>Novela zakona o pravnem varstvu v postopkih javnega naročanja je Državni revizijski
               komisiji naložila, da o sporih, ki izvirajo iz postopkov oddaje javnih naročil,
               sofinanciranih iz sredstev Evropske unije, odloča prednostno. Na tej podlagi je
               Državna revizijska komisija tudi pripravila dopolnitev poslovnika, ga obravnavala na
               svoji obči seji, ga tam sprejela in potem predložila v soglasje Državnemu zboru.
               Sprejeli smo tudi že potrebne interne akte, s katerimi bomo poskušali prilagoditi
               svoje delovanje ciljem, ki jih zasleduje novela. Potem seveda obstajajo kadrovske in
               finančne omejitve, v katerih deluje Državna revizijska komisija, ampak smo o tem že
               seznanili odbor in pristojno ministrstvo, tako da teh argumentov tukaj ne bom
               ponavljal.</p>
               <p>Bi pa želel izpostaviti naslednje. Državna revizijska komisija se zaveda pomena
               javnega naročanja za nemoteno delovanje države in lokalnih skupnosti in poskuša
               zagotavljati odločanje v revizijskih sporih v najkrajšem možnem roku. ZPVPJN določa,
               da mora Državna revizijska komisija o revizijskih postopkih odločiti v roku 15
               delovnih dni, v izjemnih primerih, torej, ko gre za zahtevne spore, ko je potrebno
               imenovanje strokovnjaka, izvedenca in podobno, se lahko ta rok podaljša še za 15
               delovnih dni. Torej je skupni rok, v katerem more Državna revizijska komisija
               odločiti o sporu, 30 delovnih dni. Statistika kaže, da je čas odločanja v letošnjem
               letu v povprečju približno 14 delovnih dni na zadevo. Ta rok je bistveno krajši od
               rokov, v katerih odloča pravzaprav kateri koli organ v tujini. Ministrstvo za
               finance, ki je pripravilo analizo predlogov novele ZPVPJN, je tudi samo ugotovilo, da
               se, recimo, takšni spori v Nemčiji vodijo na prvi stopnji do 7 tednov, potem je
               mogoče še sodno varstvo. Na Madžarskem na prvi stopnji do 90 dni, spet z možnostjo
               sodnega varstva, na Češkem 98 dni na prvi stopnji, 94 dni na drugi stopnji, v Latviji
               do štiri leta na drugi stopnji in tako naprej. Skratka, trdim, da se pravno varstvo v
               revizijskih postopkih, kot potekajo pred Državno revizijsko komisijo, po sedanji
               ureditvi zagotavlja v najkrajših možnih rokih, v katerih je sploh še mogoče
               zagotoviti vsebinsko obravnavo zadeve. Vendar je treba izpostaviti, da gre pri
               sporih, ki izvirajo iz postopkov oddaje javnih naročil, za vsebinsko zelo zahtevne
               spore, katerih presoja zahteva poznavanje domače in evropske zakonodaje – praksa iz
               sodb Sodišča Evropske unije – in da gre za odločitve, ki morajo zdržati ne samo
               presojo strank, ki so udeležene v tem postopku, ampak kasneje tudi morebitno
               odškodninsko varstvo. Veste, da je bilo zoper odločitve Državne revizijske komisije
               oziroma v zvezi z njimi sproženih 13 odškodninskih sporov, tudi spori pred Evropsko
               komisijo. Na to, da delamo dobro, kažejo že dejstva, da noben od teh sporov do zdaj
               ni bil uspešen. Skratka, vse sodbe, ki so bile izdane v zvezi z delom Državne
               revizijske komisije, so bile zavrnilne.</p>
               <p>Še naslednja stvar, ki bi jo želel izpostaviti zgolj iz razloga, ker se v zadnjem
               času, seveda z razlogom, omenja vprašanje učinkovitega črpanja evropskih sredstev in
               težav, ki se s tem v zvezi pojavljajo. Zgolj nekaj podatkov, ki se nanašajo na pravno
               varstvo v postopkih oddaje javnih naročil. Po podatkih Ministrstva za finance je bilo
               v letu 2012 izvedenih 34 tisoč oziroma oddanih 34 tisoč javnih naročil. Od tega jih
               je bilo 5 tisoč takšnih, ki so bila objavljena na portalu javnih naročil oziroma v
               Uradnem listu Evropske unije, kar pomeni več srednjih oziroma večjih naročil. V istem
               obdobju je bilo pred Državno revizijsko komisijo sproženih okrog 500 sporov. To
               pomeni, da je bilo sprožen spor v zvezi s približno procentom pa pol vseh oddanih
               javnih naročil v Republiki Sloveniji oziroma drugače, da jih je 98,5 odstotka bilo
               neproblematičnih s tega vidika. V zvezi z javnimi naročili, ki so sofinancirana iz
               sredstev Evropske unije, pa je bilo takih naročil, takih primerov 61 oziroma v
               približno 9 odstotkih javnih naročil, ki so bila sofinancirana iz sredstev EU, je
               prišlo do spora, ki se je vodil pred Državno revizijsko komisijo. Še naslednji
               podatek. V letu 2012 je Državna revizijska komisija zahtevku ugodila tako, da je
               razveljavila del, ali pa celotno razpisno dokumentacijo oziroma celoten postopek, ali
               pa odločitev o oddaji naročila v 162 primerih. To pomeni v manj kot tretjini zahtev,
               ki jih je obravnavala, ponovno, tudi če gledamo zgolj postopke oddaje javnih naročil,
               ki so bile sofinanciranje iz sredstev EU, je ta odstotek enak. Takih naročil, kjer je
               bila ugotovljena nepravilnost, je bilo manj kot tretjina. To pomeni, da je bil vpliv
               odločanja Državne revizijske komisija oziroma sploh sistema pravnega varstva, kot ga
               imamo, takšen, da se je odražal pri štirih desetinkah enega odstotka vseh oddanih
               javnih naročil v Republiki Sloveniji v letu 2012 ali pa v manj kot 3 odstotkih tistih
               naročil, ki so bila sofinancirana iz sredstev Evropske unije.</p>
               <p>To kaže na to, da je vprašanje učinkovitega črpanja evropskih sredstev mnogo
               kompleksnejše, kot pa se predstavlja v zadnjem času, in da je doprinos pravnega
               varstva k učinkovitosti črpanja evropskih sredstev zelo majhen. Dejstvo je, da
               Državna revizijska komisija razveljavi postopek oddaje javnih naročil takrat, kadar
               ugotovi neko nepravilnost, nezakonito ravnanje. Dejstvo je tudi, da obstoj
               nezakonitih ravnanj ugotavljajo tudi drugi organi, Urad za nadzor proračuna, tudi
               Evropsko sodišče, ki ugotavlja, da je 20 odstotkov … / znak za konec razprave/ …
               posledica resnih kršitev v javnem naročanju, pa tudi, da napake izvirajo tudi izven
               javnega naročanja, kar izhaja tudi iz akcijskega načrta Vlade za učinkovito črpanje,
               recimo v sami pripravi projektov.</p>
               <p>Samo še zaključna misel. Zavedamo se pomena učinkovitega javnega naročanja nad
               pomenom učinkovitega črpanja evropskih sredstev in iz tega razloga tudi podpiramo
               pobudo, ki je bila predstavljena na Odboru za finance in monetarno politiko, da se ta
               tematika uvrsti na eno od naslednjih sej, ker zagotovo podpiramo vsako resno
               prizadevanje v smeri tega, da se trenutno stanje izboljša. Hvala lepa.</p>
            </sp>
            <sp xml:id="SDZ6-Redna-19-2013-11-27.sp3">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Poslovnik je obravnaval Odbor za finance in monetarno politiko kot matično delovno
               telo in pripravil tudi predlog sklepa o soglasju. Zato dajem besedo predsedniku
               Bojanu Starmanu za dopolnilno predstavitev predloga sklepa.</p>
            </sp>
            <sp xml:id="SDZ6-Redna-19-2013-11-27.sp4">

               <speaker>BOJAN STARMAN (PS DL):</speaker>

               <p>Hvala lepa za besedo, gospod predsednik in lep pozdrav vsem skupaj!</p>
               <p>Odbor za finance in monetarno politiko je na svoji 22. seji 5. 11. 2013 kot matično
               delovno telo obravnaval Dopolnitev Poslovnika Državne revizijske komisije za revizijo
               postopkov o oddaji javnih naročil, ki jo je Državnemu zboru na podlagi drugega
               odstavka 64. člena Zakona o pravnem varstvu v postopkih javna naročanja dne 19. 9.
               2013 predložila Državna revizijska komisija. Obravnavo zadevnega akta na odboru je
               bila izvedena na podlagi 112. in 169. a člena Poslovnika Državnega zbora. Državni
               zbor soglasje k poslovniku oziroma k Dopolnitvam Poslovnika Državne revizijske
               komisije izreče s sklepom, in sicer po poslovniško predpisanem postopku za sprejem
               takšnega sklepa kot akta Državnega zbora.</p>
               <p>Odbor je prejel naslednja gradiva: prvo vlogo za pridobitev soglasja k Dopolnitvi
               Poslovnika Državne revizijske komisije z dne 19. 9. 2013, s katero Državna revizijska
               komisija na podlagi 64. člena Zakona o pravnem varstvu v postopkih javnega naročanja
               tovrstno dopolnitev, sprejeto na svoji 11. seji dne 10. 9., posreduje v postopek za
               pridobitev soglasja Državnega zbora. Posredovano je bilo tudi mnenje
               Zakonodajno-pravne službe ter dodatna gradiva, predlog sklepov o soglasju z dne 4.
               11. 2013. Zakonodajno-pravna služba ni imela pripomb. Seji je prisostvoval predsednik
               Državne revizijske komisije, predstavnik Ministrstva za finance ter predstavnica
               Zakonodajno-pravne službe.</p>
               <p>Predsednik Državne revizijske je poudaril, da je bil v letošnjem juliju sprejeti
               Zakon o pravnem varstvu v postopkih javnega naročanja nadgrajen s 37.a členom, ki
               določa, da se o zahtevkih za revizijo, s katerimi se očitajo kršitve v postopkih
               oddaje javnih naročil, ki se sofinancirajo iz evropskih sredstev, pred Državno
               revizijsko komisijo odloča prednostno. Hkrati mora revizijska komisija v treh mesecih
               od uveljavitve Zakona o pravnem varstvu v postopkih javnega naročanja tudi uskladiti
               svoj poslovnik.</p>
               <p>Po krajši razpravi je odbor sprejel sklep, da Odbor za finance in monetarno politiko
               predlaga Državnemu zboru, da sprejme Sklep o soglasju k Dopolnitvi Poslovnika Državne
               revizijske komisije za revizijo postopkov oddaje javnih naročil. Hvala lepa.</p>
            </sp>
            <sp xml:id="SDZ6-Redna-19-2013-11-27.sp5">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Mag. Andrej Vizjak bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Redna-19-2013-11-27.sp6">

               <speaker>MAG. ANDREJ VIZJAK (PS SDS):</speaker>

               <p>Spoštovani predsednik, kolegice in kolegi!</p>
               <p>V Slovenski demokratski stranki bomo podprli sklep, s katerim dajemo soglasje k
               spremembi oziroma Dopolnitvi Poslovnika Državne revizijske komisije za revizijo
               postopkov oddaje javnih naročil.</p>
               <p>Kot smo že nekajkrat slišali, gre za uskladitev poslovnika z novelo zakona, ki je
               bila sprejeta letos in omogoča Državni revizijski komisiji, da o zahtevkih za
               revizijo, s katerimi se očitajo kršitve v postopkih oddaje javnih naročil in se
               sofinancirajo z evropskimi sredstvi, odloča Državna revizijska komisija prednostno.
               Če bi bilo vse tako idealno, kot je povedal predstavnik Državne revizijske komisije
               oziroma njen predsednik, potem verjetno ta novela ne bi bila potrebna in bi
               revizijski postopki pri oddaji javnih naročil ter zahtevki za revizijo bili tekoči in
               ažurno reševani tudi v primeru, ko se koristijo evropska sredstva. Očitno je Državna
               revizijska komisija zasuta z delom v teh revizijah in, kot je tudi opozoril, glede na
               ponavljajoče se trditve o finančni in kadrovski podhranjenosti, seveda ni bilo
               učinkovitosti pri reviziji teh zadev, ki so povezane s črpanjem evropskih sredstev,
               in je prihajalo do problemov ali celo do morebitnega nepočrpanja evropskih sredstev
               zaradi revizij. Poznamo nekaj odmevnih primerov, primer poljanske obvoznice, tudi
               primer elektronskega cestninjenja za tovorna vozila. Skratka, nekaj primerov je, kjer
               vemo, da so tudi ponavljajoče se revizije oziroma tudi problemi te narave ogrozili
               izvedbo teh projektov in učinkovito črpanje evropskih sredstev.</p>
               <p>Težko se izognemo pri tem poslovniku tudi problematiki črpanja evropskih sredstev,
               kajti ta poslovnik je spremenjen prav zaradi tega, kajti vidimo, da je sedanja vlada
               v nekem krču. Tudi na Komisiji za nadzor javnih financ že obravnavamo problematiko
               učinkovitega črpanja v tej finančni perspektivi in tudi priprave na novo finančno
               perspektivo. Pravzaprav sem zgrožen ob informaciji pristojnih na ministrstvu, da v
               prihodnjem letu ne bo niti enega razpisa – se pravi, v letu 2014 – za novo finančno
               perspektivo. Ko govorimo o teh ključnih projektih, bodo evropska sredstva črpana iz
               Socialnega sklada, ki je neke vrste kontinuiteta črpanja doslej, ampak nekih novih
               resnih projektov pravzaprav ne bo podprtih zaradi tega, ker se ministrstvo ne more
               operativno lotiti ključnih strateških dokumentov na tem področju. To se pravi, poleg
               revizij je razlogov za neučinkovito črpanje mnogo in še več, največ pa seveda v
               neučinkovitosti tako politike kot uradništva, zadolženega za to. Slišimo celo to, da
               se bo sedaj ustanavljalo neko vladno službo, podrejeno Vladi, za črpanje evropskih
               sredstev. Skratka, spet neke organizacijske spremembe, ki bodo verjetno povzročile še
               dodaten krč pri vsem tem.</p>
               <p>V Poslanski skupini Slovenske demokratske stranke pozivamo Vlado, da naredi vse, da
               bo sedanja finančna perspektiva počrpana 100-odstotno in da se bo začelo z razpisi
               tudi čim prej v prihodnjem letu iz nove finančne perspektive.</p>
            </sp>
            <sp xml:id="SDZ6-Redna-19-2013-11-27.sp7">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Matevž Frangež bo predstavil stališče Poslanske skupine Socialnih demokratov.
               Izvolite.</p>
            </sp>
            <sp xml:id="SDZ6-Redna-19-2013-11-27.sp8">

               <speaker>MATEVŽ FRANGEŽ (PS SD):</speaker>

               <p>Spoštovane in spoštovani!</p>
               <p>Iz razlogov, ki so bili že izčrpno predstavljeni, bo Poslanska skupina Socialnih
               demokratov soglasje k Poslovniku Državne revizijske komisije podprla. Hvala.</p>
            </sp>
            <sp xml:id="SDZ6-Redna-19-2013-11-27.sp9">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Marko Pavlišič bo predstavil stališče Poslanske skupine Državljanske liste.
            </p>
            </sp>
            <sp xml:id="SDZ6-Redna-19-2013-11-27.sp10">

               <speaker>MARKO PAVLIŠIČ (PS DL):</speaker>

               <p>Hvala za besedo, gospod predsednik. Spoštovane kolegice, spoštovani kolegi!</p>
               <p>Z zadnjo novelo Zakona o pravnem varstvu v postopkih javnega naročanja, ki smo jo v
               Državnem zboru obravnavali julija letos po nujnem postopku, je bilo v zakonsko
               materijo sprejeto določilo novega 37.a člena, ki določa, da v zahtevkih za revizijo,
               s katerimi se očitajo kršitve v postopkih oddaje javnega naročila, ki se sofinancira
               iz evropskih sredstev, odloči Državna revizijska komisija prednostno. Sprejeto je
               bilo tudi določilo, po katerem je potrebno v roku treh mesecev Poslovnik Državne
               revizijske komisije uskladiti z določili te novele. Vsebina Dopolnitve Poslovnika
               Državne revizijske komisije za revizijo postopkov oddaje javnih naročil zatorej sledi
               prej omenjeni zakonski noveli. V poslovnik se dodaja nov 22.a člen, ki določa vrstni
               red obravnavanja zadev. V skladu z omenjenim določilom poslovnika bo Državna
               revizijska komisija zadeve, za katere bo tako določal zakon, obravnavala prednostno.
               Ostale zadeve se bodo obravnavale praviloma po vrstnem redu njihovega prihajanja.</p>
               <p>Z današnjo spremembo poslovnika spreminjamo postopek delovanja Državne revizijske
               komisije pri reviziji postopkov oddaje javnih naročil. Zavedati se moramo, da je
               namen pravnega varstva v teh postopkih, da imajo v izhodišču vsi ponudniki pod
               enakimi pogoji možnost za pridobitev javnega naročila. Zavedati se tudi moramo
               povečanja pripada zadev Državni revizijski komisiji, zato je potrebno določiti
               prioritete, ki jih bo ta komisija prednostno obravnavala. Ker gre pri javnih
               naročilih, sofinanciranih iz evropskih sredstev, praviloma za naročila večjih
               vrednosti, z dogovorjeno dinamiko črpanja, je bistveno, da je ugotavljanje kršitev v
               postopku izbire dobavitelja ali izvajalcev čim hitrejše, s tem lahko pripomoremo, da
               bodo javna naročila hitra in učinkovita, s tem pa tudi hitrejše in učinkovitejše
               črpanje sredstev Evropske unije. Lahko bi rekli, da je ta manjši "lepotni dodatek" v
               poslovniku ni zgolj posledica usklajevanja z novelo Zakona o pravnem varstvu v
               postopkih javnega naročanja, temveč še bolj kot to nakazuje korake v smeri večjih
               kirurških posegov, ki jih bo potrebno napraviti na področju javnih naročil, da bomo
               dosegli hitrejša in učinkovitejša javna naročila, posledično pa učinkovitejše črpanje
               sredstev iz Evropske unije.</p>
               <p>Ker se zavedamo pomembnosti črpanja evropskih sredstev, pa tudi ker podpiramo
               hitrejša in učinkovitejša javna naročila, bomo v Poslanski skupini Državljanske liste
               podli soglasje k dopolnitvi poslovnika. Hvala.</p>
            </sp>
            <sp xml:id="SDZ6-Redna-19-2013-11-27.sp11">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Mihael Prevc bo predstavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ6-Redna-19-2013-11-27.sp12">

               <speaker>MIHAEL PREVC (PS SLS):</speaker>

               <p>Hvala lepa za besedo, gospod predsednik. Spoštovani minister, spoštovani predsednik
               Državne revizijske komisije, spoštovane kolegice in kolegi!</p>
               <p>Naj povem na začetku, da v Poslanski skupini Slovenske ljudske stranke nimamo nobenih
               pomislekov glede predlagane Dopolnitve Poslovnika Državne revizijske komisije za
               revizijo postopkov oddaje javnih naročil. Zagotovo je smiselno in prav, da Državna
               revizijska komisija obravnava zadeve po vrstnem redu prejema istovrstnih prednostnih
               zadev. Nikakor pa ne moremo pri tem spregledati dejstva, da je potrebno rešiti vzrok
               problema, ne le zdraviti posledice. Zato spomnimo finančno ministrstvo na nujno
               potrebne poenostavitve postopkov javnega naročanja, pa ne samo tisti del postopkov,
               ki jih vodi Državna revizijska komisija.</p>
               <p>Že večkrat smo na tem mestu izpostavili, da je treba celotne postopke javnega
               naročanja poenostaviti, jih narediti bolj transparentne in predvsem zagotoviti
               pravilno ravnovesje med zaščito neizbranih ponudnikov, zaščito investitorja in
               zaščito javnega interesa. Najbrž ga ni v tej dvorani, ki ne bi poznal vsaj enega od
               zloglasnih primerov špekulacij, zlorab in korupcije v postopkih javnega naročanja; v
               postopkih, ki smo jih v Državnem zboru že ničkolikokrat skušali z zakoni spremeniti
               in dopolniti, a so se vsakič le še bolj zakomplicirali, še bolj podaljšali, niso pa
               postali prav nič cenejši in nič manj koruptivni; kvečjemu obratno.</p>
               <p>Bom pri tem samo spomnil na še svežo odstopno izjavo ministra za zdravje dr.
               Gantarja, kjer so tudi jasno naslovljene te dileme. Upam, da smo vsi slišali, kar je
               povedal; namreč, pa bi z odpravo korupcije v zdravstvu in celotni državi lahko
               reševali naše finančne težave. Pa seveda ni v zdravstvu problem samo korupcija pri
               gradnji. Problemi so tudi z javnim naročanjem opreme in zdravil in podobni problemi
               so v celotnem javnem sektorju. Naloga ni lahka. Po eni strani preprečevanje
               korupcije, po drugi pa je seveda treba izpeljati postopke investicij in dobave čim
               hitreje, kvalitetno in po sprejemljivi ceni.</p>
               <p>Tudi pri izgradnji cest nastopi ta problem. Zadnje čase lahko v medijih spremljamo
               hudo polemiko glede gradnje škofjeloške obvoznice, kar je kolega pred menoj že
               omenil, in sicer poljanske obvoznice. Gradnja te ceste se je začela že leta 2009, pa
               jo zaradi stečaja SCT nadaljevalo Primorje, po stečaju Primorja pa razpis za razpisom
               – rezultata pa še vedno ni!</p>
               <p>Zdaj sta se spet pritožila dva neizbrana izvajalca, tako bomo na lahek način izgubili
               evropska sredstva za to obvoznico, ki jih je država sicer pridobila v višini 27
               milijonov evrov, pa jih ne bo. Ostala bodo v Bruslju, če izvajalec obvoznice ne bo
               izbran do konca tega leta. Zdaj je spet vse odvisno od Državne revizijske komisije,
               kako hitro bo odločila in še bolj, kako se bo odločila. Državna revizijska komisija
               pa je zasuta z delom, zaradi postopkovnih pravil, ki jih neizbranim ponudnikom
               omogočajo veljavni predpisi, se namreč sploh ne vidi ven iz celih kupov pritožb.</p>
               <p>Spoštovane kolegice, kolegi, spoštovana Vlada, zaradi slabih predpisov izgubljamo
               evropska sredstva. Tako izgubljamo investicije, tako izgublja država, izgublja
               gospodarstvo in tako izgubljamo državljani. Izgubljamo pravzaprav vsi. Zato v imenu
               Slovenske ljudske stranke ponovno pozivam Vlado, ponovno prosim ministra za finance,
               da čim prej pripravi nov Zakon o javnem naročanju, da skrajša te neskončne postopke,
               jih poenostavi in da onemogoči korupcijo v teh postopkih.</p>
               <p>Vemo, da imajo tudi v drugih državah te postopke. Morda bi kazalo pogledati, kje
               imajo to področje učinkovito rešeno, pa bi zakon prepisali kar od njih. Če bomo imeli
               učinkovit zakon, bo imela manj dela tudi Državna revizijska komisija. Hvala.</p>
            </sp>
            <sp xml:id="SDZ6-Redna-19-2013-11-27.sp13">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Končali smo s predstavitvijo stališč poslanskih skupin.</p>
               <p>O Predlogu sklepa o soglasju k Dopolnitvi Poslovnika Državne revizijske komisije bomo
               v skladu s časovnim potekom seje Državnega zbora odločali danes v okviru glasovanj,
               pol ure po prekinjeni 2.A točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>2. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O FINANČNEM POSLOVANJU, POSTOPKIH ZARADI
                  INSOLVENTNOSTI IN PRISILNEM PRENEHANJU.</title>
               </p>
               <p>Predlog zakona je v obravnavo Državnemu zboru predložila Vlada in za dopolnilno
               predstavitev oziroma obrazložitev predloga zakona dajem besedo predstavniku Vlade,
               dr. Senku Pličaniču, ministru za pravosodje.</p>
               <p>Izvolite, dr. Pličanič.</p>
            </sp>
            <sp xml:id="SDZ6-Redna-19-2013-11-27.sp14">

               <speaker>DR. SENKO PLIČANIČ:</speaker>

               <p>Spoštovani predsednik, spoštovane poslanke in poslanci!</p>
               <p>Pred vami je pomembna sprememba zakona o finančnem poslovanju in tako dalje, na
               kratko insolventnega zakona.</p>
               <p>Kot veste, je glavni razlog za to pomembno in relativno obsežno spremembo velika
               zadolženost, pravzaprav prezadolženost, slovenskih podjetij, ki je, kot vemo, tudi
               ena glavnih zavor za gospodarsko rast, ena glavnih ovir, ki nam preprečuje bolj
               učinkovit preboj iz krize, v kateri smo. Večina upnikov pri tem so banke, zato je bil
               nujno potreben zakon, pomembna sprememba omenjenega zakona, ki bo prezadolženim
               slovenskim podjetjem in njihovim upnikom, upnicam, zlasti bankam, omogočil hitro in
               učinkovito razdolžitev. Razdolžitev je ta glavni cilj, ki ga zasledujemo. Zakaj
               zasledujemo ta cilj? Zakaj je pomembna razdolžitev ob sanaciji bančnega sistema in ob
               vzpostavitvi slovenskih bank, da bodo spet počele to, kar naj banke počnejo, torej
               dajejo kredite podjetjem in prebivalstvu. Torej, zakaj je ta razdolžitev tako
               pomembna? Zato ker podjetja, ki so tako obremenjena z dolgovi, so praktično v mrtvem
               teku, ne morejo ne naprej, ne nazaj, imajo okrog vratu mlinski kamen v obliki dolgov
               in če želimo omogočiti tako velikemu številu slovenskih podjetij – različni podatki
               so, 20, 30, 40 tisoč slovenskih podjetij je prezadolženih –, da gredo naprej, da gre
               slovensko gospodarstvo naprej, potem je nujno potrebno omogočiti zakonodajo,
               pripraviti zakonodajo, ki jim bo omogočila hitro in učinkovito razdolžitev. Ta
               razdolžitev je pomembna, ni sama sebi namen, pač pa je pomembna zato, da podjetja
               nadaljujejo z delom, kot rečeno, če ne v celoti, vsaj njihovi zdravi deli, tako
               imenovana zdrava jedra, torej tisti deli podjetij, ki so povezani s tistim delom
               dejavnosti podjetij, ki imajo tržno perspektivo, da preživijo. Seveda je s tem
               neposredno povezano reševanje in ohranjanje delovnih mest naših zaposlenih, naših
               državljank in državljanov v vseh teh podjetjih, kar, mislim, da je cilj vsake vlade,
               naj bo ta leva ali desna.</p>
               <p>Naj povem še to, da bi bilo bistveno drugače, če bi tak zakon, tako spremembo zakona,
               kot jo Vlada predlaga v sprejem, imeli že v davnih časih. Pred mnogimi leti bi morali
               tak zakon imeti in potem bi marsikatero podjetje, ki je medtem že propadlo, imelo
               drugačne možnosti za preživetje.</p>
               <p>Naj povem še nekaj o tem, kako je ta zakon nastajal. Za nami je štiri do pet mesecev
               intenzivnega strokovnega in političnega dela. V pripravo zakona so bili vključeni
               praktično vsi, ki v Sloveniji bodisi kot pravniki bodisi kot ekonomisti poznajo,
               obvladajo to področje iz prakse in tudi sicer. Vključil sem čisto vse deležnike, na
               katere se to nanaša. Tukaj gre za cel kup zbornic, Gospodarska zbornica, Trgovinska
               zbornica, Obrtno-podjetniška zbornica, Združenje bank, Banka Slovenije in tako dalje,
               da ne naštevam vseh deležnikov. Vsi so sodelovali in z vsemi, razen z
               Obrtno-podjetniško zbornico, je ta zakon usklajen. V zadnjih dneh sem slišal tudi, da
               Združenje Manager negoduje nad nekaterimi rešitvami v zakonu. Ob tem pa naj povem, da
               mislim, da ravno to zadnje ni ravno najbolj legitimirano za kritiko, ker so ali v
               njem še vedno sedi marsikdo, ki je soodgovoren za to situacijo, v kateri Slovenija je
               in ki jo rešujemo s tem zakonom. Torej, z vsemi ostalimi je usklajeno.</p>
               <p>Naj povem še to, da so pri zakonu intenzivno sodelovali, pomagali in z njimi seveda
               smo to usklajevali, tudi Evropska centralna banka, Mednarodni denarni sklad, Evropska
               razvojna banka in seveda sama Evropska komisije. Z vsemi je usklajeno, zlasti
               intenzivno in zelo učinkovito nam je pomagal Mednarodni denarni sklad.</p>
               <p>Naj povem še to, da je pri uveljavitvi tega zakona hkrati to povezano tudi z
               uveljavitvijo enega od devetih priporočil, ki jih je Evropska komisija dala slovenski
               vladi spomladi tega leta. Drugo se je nanašalo na skrajšanje postopkov – drugo od
               devetih, ki se je nanašalo na Ministrstvo za pravosodje, se je nanašalo na skrajšanje
               sodnih postopkov. Tudi to smo skupaj s sodstvom uspešno izpolnili in na ta način
               izpolnili obe priporočili, ki jih je Komisija dala Vladi in se nanašata na naše
               ministrstvo.</p>
               <p>Zato vas seveda prosim in vam predlagam, da predlagani zakon podprete. Naj povem na
               koncu še to, pomembna bo ... / znak za konec razprave/</p>
            </sp>
            <sp xml:id="SDZ6-Redna-19-2013-11-27.sp15">

               <speaker>PREDSEDNIK JANKO VEBER:</speaker>

               <p>Hvala ministru.</p>
               <p>Predlog zakona je obravnaval Odbor za pravosodje kot matično delovno telo.
                   Za predstavitev poročila odbora dajem besedo predsedniku mag. Branku Grimsu.
                  
               
            </p>
            </sp>
            <sp xml:id="SDZ6-Redna-19-2013-11-27.sp16">

               <speaker>MAG. BRANKO GRIMS (PS SDS):</speaker>

               <p>Spoštovani! Vsem prav lep pozdrav v imenu Odbora za pravosodje, ki je Predlog zakona
               o spremembah in dopolnitvah Zakona o finančnem poslovanju, postopkih zaradi
               insolventnosti in prisilnem prenehanju obravnaval na 31. nujni seji 18. in 19.
               novembra letos.</p>
               <p>Predstavnik predlagatelja je v obrazložitvi poudaril, da je cilj zakona čim hitrejše
               okrevanje in gospodarska rast, pri čemer naj bi upoštevali nekatere specifičnosti
               slovenskega gospodarstva in okolja, v katerem to gospodarstvo deluje. V razpravi pa
               je bilo največ časa porabljenega za predlog opozicije, v katerem je ta predlagala, da
               bi lahko postopke, ki so predvideni v tem zakonu, začeli tudi na predlog upnikov, pri
               čemer bi bil to predlog, ki bi ga lahko uprava zavrnila, vendar bi v tem primeru, če
               se izkaže, da je bil predlog upravičen, za svoje ravnanje tudi odgovarjala. Ta
               predlog kasneje sicer ni bil sprejet, sprejetih pa je bilo 24 drugih amandmajev, v
               glavnem pravne narave, in potrjeno besedilo zakona v celoti.</p>
               <p>Poleg tega je zaradi obsega in zapletenosti tega akta, se pravi zakona v celoti,
               vključno s to novelo, če bo Državni zbor to novelo potrdil v sprejetem besedilu,
               predlagal naš odbor tudi dodatni sklep Državnemu zboru, in sicer da naj Državni zbor
               sprejme sklep, da Zakonodajno-pravna služba pripravi uradno prečiščeno besedilo
               zakona.</p>
               <p>S tem je v drugi fazi obravnave po nujnem postopku na odboru bilo besedilo zakona
               potrjeno in predlagam Državnemu zboru, da ga sprejme.</p>
            </sp>
            <sp xml:id="SDZ6-Redna-19-2013-11-27.sp17">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Sledi predstavitev stališč poslanskih skupin.</p>
               <p>Gospod Matevž Frangež bo predstavil stališče Poslanske skupine Socialnih demokratov.
            </p>
            </sp>
            <sp xml:id="SDZ6-Redna-19-2013-11-27.sp18">

               <speaker>MATEVŽ FRANGEŽ (PS SD):</speaker>

               <p>Spoštovane in spoštovani!</p>
               <p>Naj uvodoma povem, da bomo Socialni demokrati predlog novele zakona o finančnem
               poslovanju in postopkih zaradi insolventnosti podprli.</p>
               <p>Slovenija se nahaja v občutljivem položaju, ampak hkrati moramo ugotoviti, da
               slovenske vlada ta položaj trdno drži v rokah in kljub številnim pomislekom, ki
               pogosto polnijo to dvorano, lahko danes ugotovimo, da se položaj in kredibilnost
               Slovenije izboljšujeta. Pred dobrim tednom smo v tej dvorani veliko slišali o
               zadolževanju, plasmaju milijarde in pol obveznic in kritikam, ki so pravzaprav
               postale rezervna točka ob interpelaciji zoper finančnega ministra. Danes se že kaže,
               da so izglasovana zaupnica, sprejet proračun in pozitivne ocene Evropske komisije in
               drugih institucij ustvarili dovolj optimistično okolje, da tudi tuji strokovni tisk
               in tuji analitiki ponovno poudarjajo to, da verjamejo, da se bo Slovenija izognila
               zaprosilu za pomoč tako znotraj evropskega stabilizacijskega mehanizma kot tudi
               možnosti za deal out državnega dolga.</p>
               <p>To nas utrjuje v prepričanju, da je treba samozavestno in odločno nadaljevati s
               potrebnimi ukrepi. Znotraj tega ima insolventna zakonodaja izjemno pomembno mesto.
               Problem prezadolženosti ni samo izziv za sanacijo bančnega sistema, ampak tudi za
               nujne spremembe, ki jih moramo narediti za to, da omogočimo sistemske predpostavke za
               čim učinkovitejše razdolževanje našega gospodarstva.</p>
               <p>Socialni demokrati ne skrivamo, da smo bili zavezniki prvotne različice zakona o
               sistemski razdolžitvi, sprejemamo pa dejstvo, da je zakon zaradi dualnosti v
               postopkih zaradi insolventnosti, ki jo je pravzaprav uvajal, naletel na številne
               ovire, tudi resne strokovne pomisleke. Zato bomo danes podprli podoben poskus, da v
               Sloveniji na čim bolj učinkovit način uveljavimo tisto, kar v Združenih državah
               poznajo kot tako imenovani Chapter 11, kot preventivni postopek prestrukturiranja,
               kjer ima ključno iniciativo prezadolženi dolžnik finančne institucije, torej predvsem
               banke, pa v rokah škarje in platno, zato da s postopkom prestrukturiranja prevzamejo
               nadzor nad dolžnikom in ga s tem razdolžijo.</p>
               <p>Socialni demokrati zaupamo argumentom tako Vlade kot tudi Banke Slovenije in
               nekaterih mednarodnih institucij, da bo za najbolj akutne primere to predstavljalo
               učinkovit način za prestrukturiranje.</p>
               <p>V sami razpravi na odboru kot matičnem delovnem telesu, pa tudi v razpravi v delu
               strokovne javnosti se je pojavilo nekaj izzivov, ki jih bomo danes ob vloženih
               amandmajih gotovo tudi odpirali, in takrat bomo Socialni demokrati predstavili naše
               poglede tudi na ta vprašanja. Nesporno pa ostaja, da mora Slovenija tukaj z
               učinkovitejšim okvirjem zagotoviti pošteno in učinkovito prestrukturiranje
               gospodarstva. Socialni demokrati smo mnenja, da pri tem vprašanju niti ni veliko
               ustavnopravnih dilem. Menimo, da kapital, ki je na ničelni stopnji, ali celo kapital,
               ki je pod to točko, je torej že negativen, pravzaprav ekonomsko, ne nujno pravno, več
               nima legitimacije lastnine in da so takrat ekonomski lastniki že njegovi upniki.</p>
               <p>Socialni demokrati upamo, da bo ta novela prepoznana tudi skozi učinkovite pravne
               postopke prestrukturiranja. Priznati pa moramo, da je zaradi kompleksnosti celotnega
               insolventnega zakona legitimno pričakovanje, da se delo na tej materiji na normativni
               ravni ne ustavi, ampak da Ministrstvo za pravosodje, skupaj s strokovnimi
               institucijami, na tem delu vztraja in v najkrajšem času predstavi celovit nov zakon,
               ki bo prezapletene postopke poenostavil, večjo iniciativo v postopkih uveljavil na
               strani upnikov in tako omogočil prezadolževanje kot predpogoj za okrevanje. Hvala
               lepa.</p>
            </sp>
            <sp xml:id="SDZ6-Redna-19-2013-11-27.sp19">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Rihard Braniselj bo predstavil stališče Poslanske skupine Državljanske
               liste.</p>
            </sp>
            <sp xml:id="SDZ6-Redna-19-2013-11-27.sp20">

               <speaker>RIHARD BRANISELJ (PS DL):</speaker>

               <p>Hvala, predsednik. Lep pozdrav, kolegice, kolegi!</p>
               <p>Zakon o finančnem poslovanju, postopkih zaradi insolventnosti in prisilnem prenehanju
               s to novelo in temi rešitvami ne bo več zgolj grobarski zakon, kakršnega smo bili
               navajeni do zdaj. Nasprotno, to bo postal zakon, ki bo omogočil preživetje pomembnih
               podjetij v Republiki Sloveniji in s tem ohranitev številnih delovnih mest, ohranitev
               dobaviteljev, ki so povezani s temi podjetji, ohranitev procesov, znanja in tako
               dalje v teh podjetjih. Prinaša in ureja pomembno zadevo in o tem bi v tem trenutku
               govoril, to je faza prej, to je faza sistemske razdolžitve oziroma faza preventivnega
               finančnega prestrukturiranja.</p>
               <p>Kaj pravzaprav prinaša ta sistemska razdolžitev? Rešitev zasleduje v celoti javni
               interes, kar se kaže v ohranitvi delovnih mest in mogoče je ravno od te novele zakona
               odvisno, ali bomo jutri še imeli službe, še imeli delovna mesta ali ne. Podjetja
               morajo znižati svojo zadolženost, ki je ena najvišjih v Evropi, da bodo lahko
               zadihala, investirala, zaposlovala. Takšno finančno prestrukturiranje je mogoče le,
               če je izvedeno, še preden podjetje postane dejansko insolventno. Torej takrat, ko za
               to nastane resna nevarnost in je v roku enega leta ta nevarnost tudi grozeča.
               Finančno prestrukturiranje učinkuje samo na finančne upnike, ne na dobavitelje, ne na
               delavce, ki se jim v tem konkretnem primeru nič ne zgodi. Seveda pa po svoji volji, v
               sporazum lahko vstopajo dobavitelji, seveda na povabilo finančnih upnikov. V vsakem
               insolventnem postopku, tudi pri finančnem prestrukturiranju, lastniki izgubljajo prvi
               in izgubijo vse, če kateri koli upnik ne prejme celotnega plačila.</p>
               <p>Postopek se začne na zahtevo dolžnika s soglasjem upnikov s 30 odstotki vsote vseh
               finančnih terjatev, izglasovani postopek pa je s 75 odstotki in učinkuje le na upnike
               s finančnimi terjatvami. Takšen sporazum, o sporazumu govorimo, potrdi sodišče.</p>
               <p>Naslednje. Zaostruje odgovornost lastnikov, nadzornih svetov in uprav v primeru, da
               že v tej fazi, torej fazi prej, opustijo potrebno skrb in nato v postopkih prisilne
               poravnave ali v stečaju upniki izgubijo še več in nastane škoda. Sodišče izbere v tem
               postopku upravitelja finančnega prestrukturiranja po lastni presoji, najboljše kadre,
               ter o postopku obvesti tudi Banko Slovenije. Banka Slovenije je o tem postopku
               obveščena, ker gre za izražen velik javni interes.</p>
               <p>Določena vprašanja se pojavljajo in pravzaprav je korektno, da se ponudi tudi
               korektne odgovore. Zakaj je ta institut omejen le na srednja velika in velika
               podjetja? Ker je javni interes po ohranitvi teh podjetij še posebej izrazit, ker
               imamo mednarodno primerljivo daleč najnižji odstotek ravno velikih in srednjih
               podjetjih, ker sodišča niso dovolj kadrovsko usposobljena peljati finančnega
               prestrukturiranja tudi za vse ostale gospodarske subjekte oziroma celo za osebne
               stečaje, ker gre za izredno zahtevne postopke in ker je ta trenutek za mikro in mala
               podjetja na voljo poenostavljena prisilna poravnava.</p>
               <p>Zakaj bi uprava podjetja sploh predlagala razdolžitev, če lastniki izgubljajo, je
               naslednji pomislek. Ker jih bodo upniki lahko odškodninsko preganjali, da tega
               postopka niso začeli takrat, ko so nastali pogoji in ker bodo lastniki najmanj
               izgubili ob tej razdolžitvi in največ ob prisilni poravnavi in stečaju.</p>
               <p>Gospodarstvo že leta čaka na takšno rešitev v zakonu in naj bo ta novela ena od teh
               zakonskih rešitev, eden od prepotrebnih ukrepov za izhod iz krize.</p>
               <p>Poslanska skupina Državljanska lista bo novelo zakona podprla. Hvala lepa.</p>
            </sp>
            <sp xml:id="SDZ6-Redna-19-2013-11-27.sp21">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Jasmina Opec bo predstavila stališče Poslanske skupine Slovenske ljudske
               stranke.</p>
            </sp>
            <sp xml:id="SDZ6-Redna-19-2013-11-27.sp22">

               <speaker>JASMINA OPEC (PS SLS):</speaker>

               <p>Hvala za besedo in lepo pozdravljeni vsi skupaj!</p>
               <p>V Slovenski ljudski stranki smo že dlje časa pričakovali tistih nekaj ključnih
               zakonov, ki jih je obljubljala nova vlada na področju konsolidacije javnih financ,
               sanacije bank in novega zagona gospodarstva. Eden teh ključnih zakonov je danes tukaj
               pred nami. Kljub temu da se je na ministrstvu dolgo časa pripravljal poseben zakon za
               sistemsko razdolžitev gospodarstva, je na koncu očitno prevladalo mnenje, da je bolj
               smiselno preurediti obstoječi, tako imenovani insolventni zakon. Do tu v Slovenski
               ljudski stranki nimamo nobenih pripomb. Če minister za pravosodje meni, da je bolj
               smiselno dopolniti obstoječi zakon, ima za to verjetno dobre in pomembne razloge.</p>
               <p>Naše gospodarstvo je, kot vsi vemo, zadolženo do vratu, diha na škrge in tu je edino,
               kar šteje, hitra in učinkovita pomoč. Potreben je kisik, kot so svoja pričakovanja
               naslovili na Gospodarski zbornici Slovenije, ki so poleg bančnikov sodelovali pri
               pripravi novele v skupini in so eni redkih, ki jo kljub tehtnim pomislekom podpirajo.
               Ker je tako pomemben za nadaljnjo usodo realnega sektorja in s tem države, smo z
               zanimanjem spremljali različne in med drugim zelo kritične odzive strokovne javnosti,
               raznih združenj in tudi medijev na predlagane ukrepe.</p>
               <p>Predlog zakona, ki so ga, zanimivo, v komaj nekaj dneh pripravili zunanji sodelavci
               Ministrstva za pravosodje pod vodstvom odvetnika Jadka, vsebuje veliko zapletenih
               odločb in obstaja bojazen, da jo bodo razumeli le redki med tistimi, ki jo bodo
               morali uporabljati.</p>
               <p>V času, namenjenemu javni razpravi o tem zakonu, od pripravljavcev zakona nismo
               uspeli dobiti zadovoljivih argumentov glede nekaterih določb zakona; od tega, zakaj
               so favorizirani finančni upniki, ne pa tudi dobavitelji, zakaj se v shemo
               preventivnega prestrukturiranja lahko vključijo samo velika in srednja podjetja, mala
               pa ne, do tega, kdo bo sploh imel koristi od tega zakona in kakšno. Še posebej tudi
               ni jasno, kako se bodo po novem obnašale banke, ki že danes ne vedo, kaj razen
               prodaje bi počeli z lastništvom podjetij, še manj pa imajo znanja, kako upravljati
               podjetja, v katerih naj bi terjatve konvertirali v deleže. Če k temu dodamo še
               dejstvo, da so vsaj domače banke do prenosa slabih terjatev na slabo banko in do
               dokapitalizacije praktično kreditno nesposobne, se zelo resno sprašujemo, ali bo ta,
               že šesta novela zakona prinesla rešitve v praksi ali pa gre le za novih 84 členov,
               spisanih v tako zapletenem jeziku, da je nerazumljiv celo pravni stroki. Ali bomo s
               to novelo insolventnega zakona res bistveno zmanjšali število kritično zadolženih
               podjetij – slišimo, da jih je okrog 10 tisoč – ali pa bomo že v kratkem ugotovili, da
               po drugi strani držijo opozorila, da bi znala novela namesto ozdravitve podjetij
               kvečjemu povečati javni dolg, ki ga bomo plačevali spet davkoplačevalci. Ne gre
               spregledati niti dejstva, da je minister s predlagano novelo dobil tako zelo luč
               Evropske centralne banke kot tudi Mednarodnega denarnega sklada. Vendar pa prav tako
               ne moremo mimo dejstva, da na neučinkovitost in neoperativnost novega zakona z
               razčlenjenimi argumenti opozarja praktično celotna strokovna javnost.</p>
               <p>V Slovenski ljudski stranki smo prepričani, da je bilo časa za pripravo kvalitetnega
               predloga novega insolventnega zakona več kot dovolj, prav tako smo tudi mnenja, da bi
               za tako pomemben zakon pričakovali širši konsenz o primernosti ukrepov in ne, kot je
               zdaj že navada, obravnavo po nujnem postopku. Cela vrsta določb ima po našem mnenju
               vprašljive posledice in na najpomembnejše vprašanje glede dejanske učinkovitosti ni
               nobenega konkretnega odgovora, kaj šele zagotovila.</p>
               <p>Spoštovani! Poslancev Slovenske ljudske stranke niste prepričali, da bo ta zakon res
               zagotovil vsesplošno in zdravo sistemsko razdolžitev gospodarstva, zato ne bo dobil
               naše podpore. Hvala.</p>
            </sp>
            <sp xml:id="SDZ6-Redna-19-2013-11-27.sp23">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Marjana Kotnik Poropat bo predstavila stališče Poslanke skupine Demokratične stranke
               upokojencev Slovenije.</p>
            </sp>
            <sp xml:id="SDZ6-Redna-19-2013-11-27.sp24">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani predsednik. Lepo pozdravljeni vsi prisotni!</p>
               <p>V Poslanski skupini DeSUS ocenjujemo, da je novela zakona o finančnem poslovanju in
               tako naprej, primerna in nujno potrebna za izvedbo učinkovitejših postopkov in
               ohranitvi zdravih jeder v izčrpanih podjetjih. Rešitve, ki so predlagane, vključujejo
               širitev in nadgradnjo postopkov in instrumentov, s katerimi naj bi se zagotavljalo
               učinkovitejše prestrukturiranje naših gospodarskih družb, še zlasti insolventnih, ki
               so po scenariju reprogramiranja dolgov še sposobna uspešno dolgoročno poslovati. Po
               našem vedenju novela o tem predvidenem prestrukturiranem procesu uvaja nekako
               uravnotežen in razumen sporazum interesov dolžnikov in njihovih upnikov. Tako bodo
               lahko upniki prevzeli upravljanje dolžnika, podjetje v prisilni poravnavi z
               nerealnimi načrti finančnega prestrukturiranja pa bo potrebovalo soglasje z
               upniki.</p>
               <p>Razmere, v katerih se nahajamo danes, so zelo negotove. S problemom previsoke
               zadolženosti se ukvarja že veliko domačih podjetij, ki se zaradi težav poskušajo
               otresti insolventnosti in s tem prisilne poravnave ali stečaja zaradi težav s
               finančnimi upnicami, to je bankami. Pri tem so dobavitelji v slabšem položaju zaradi
               nezavarovanih terjatev. In prav uvedba predinsolventnega postopka podjetju omogoča
               pridobitev na času glede dogovora o finančnem prestrukturiranju z bankami, torej
               dogovor o reprogramiranju posojil. Banke so tako pripravljene v tem postopku
               zagotoviti nova sredstva in bi bile v primeru kasnejše prisilne poravnave ali stečaja
               tudi prve poplačane. Prav tako so v postopku prisilne poravnave predlagane rešitve
               primerne zato, ker veljajo tudi za podjetja, ki se že nahajajo v teh postopkih. Vse
               skupaj kaže na skrbno usklajen in načrtovan reprogram posojil oziroma tako imenovani
               načrt finančnega prestrukturiranja, ki narekuje časovno omejitev spoštovanja
               dogovorjenih obveznosti.</p>
               <p>Vsem nam je znano, da ko podjetjem denarni tok pada, stroški financiranja najetih
               posojil iz preteklosti pa naraščajo, velikokrat nezavarovani upniki, dobavitelji,
               odnesejo najkrajšo. Prav tem je še vedno pomembnejše, da dolžnik ostane še delujoče
               podjetje, kot pa da konča v stečaju. In prav ti bi lahko po tej spremembi v
               zakonodaji privolili v spremembo načrta prestrukturiranja, kar je dovoljeno le za
               srednje in velike firme. Poleg tega pa je treba doseči soglasje upnikov za več kot
               polovico vseh terjatev. V primeru, da imamo pri prisilni poravnavi pravico glasovanja
               le nezavarovani upniki, bi se morali s spremembo načrta strinjati zavarovani upniki.
               Torej, za vsakršno spremembo načrta je potrebno doseči soglasje več kot polovice
               upnikov. V Poslanski skupini DeSUS menimo, da se bo tako gospodarska kot socialna
               slika Slovenije izboljšala vsaj v tem smislu, da bodo takšna predlagana orodja za
               finančno prestrukturiranje rezultirala k oživitvi gospodarske rasti in ohranitvi
               delovnih mest. Vsekakor pozdravljamo tehtno pripravljene rešitve s strani vseh
               sodelujočih, tudi na mednarodni evropski ravni, s katerimi seveda pričakujemo čim
               prejšnjo implementacijo v praksi. V Poslanski skupini smo z modeliranim zakonom
               zadovoljni, saj pričakujemo, da bomo tako končno zaustavili problematiko s
               prezadolženostjo podjetij in s tem omogočili finančno stabilizacijo institucij in
               trga.</p>
               <p>Poslanska skupina DeSUS bo predlog sprememb podprla. Hvala lepa.</p>
            </sp>
            <sp xml:id="SDZ6-Redna-19-2013-11-27.sp25">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Mag. Matej Tonin bo predstavil stališče Poslanske skupine Nove Slovenije.</p>
            </sp>
            <sp xml:id="SDZ6-Redna-19-2013-11-27.sp26">

               <speaker>MAG. MATEJ TONIN (PS NSi):</speaker>

               <p>Spoštovane kolegice in kolegi, lepo pozdravljeni!</p>
               <p>Slovenija je v globoki krizi in to krizo poglablja še dodatno kaos v slovenskem
               bančnem sistemu in prezadolženost slovenskih podjetij. Ta zakon, ki je danes pred
               nami, naj bi pripomogel k razdolžitvi slovenskih podjetij in tako k izboljšanju
               gospodarske situacije. V Novi Sloveniji glede na kompliciranost tega zakona resnično
               dvomimo, da se bo kaj takega zgodilo.</p>
               <p>Materija, ki jo ureja predlagana novela zakona, je zahtevna, zato je način
               sprejemanja zakona, to je po nujnem postopku, po naši oceni povsem neprimeren.
               Predlog zakona bi morali obravnavati po rednem postopku in pri pripravi zakona
               upoštevati tudi širšo strokovno in zainteresirano javnost. Zakon je ne le zahteven,
               marveč je tudi z nomotehničnega vidika izjemno zapleten. Na to dejstvo nas je vse
               skupaj opozorila tudi Zakonodajno-pravna služba. Glede na to, da ga bo uporabljal
               širši krog poslovnih subjektov, upravičeno pričakujemo, da bi morali biti ta zakon
               zelo preprost in enostaven, saj veste, kaj je osnovni koncept sprejema zakonodaje, da
               mora biti vsak zakon tako jasen in preprost, da ga razume vsaka gospodinja v vsaki
               slovenski vasi. Žal se s tem zakonom ne dogaja to, ta zakon težko razumejo in ga
               razlagajo celo številni pravniki. Zato smo prepričani, da bo zaradi take
               kompliciranosti sestave tega zakona prišlo do številnih zastojev v postopkih, do
               zastojev pri vlaganju pravnih sredstev, ne nazadnje se lahko zgodi, da bo ta zakon
               celo podaljšal insolventne postopke. Temu bi se morda lahko izognili, če bi
               pripravili jasnejše zakonsko besedilo.</p>
               <p>Ob uvodni predstavitvi predloga novele insolventnega zakona, je minister za
               pravosodje predstavil sam postopek priprave zakonskega predloga. Vanj so bili
               vključeni številni deležniki, vendar je tudi sam priznal, da pa pri pripravi tega
               zakona ni bila vključena Obrtno-podjetniška zbornica, kar se nam zdi napaka. To je
               narobe, še posebej, ker Slovenijo predstavljajo številna majhna podjetja, ki bi bila
               upravičena, da bi pri pripravi tega zakona tudi sodelovala. Pri razdolževanju
               podjetij bo po konceptu predloga zakona najbolj poseženo prav v ta mala podjetja, v
               mikro podjetja, v samostojne podjetnike. Prav zato bi morali preko svojih
               predstavnikov sodelovati pri oblikovanju tega zakona.</p>
               <p>Če se nekoliko dotaknemo tudi konkretnih sprememb, ki jih predlaga novela. Prva izmed
               njih je zagotovo uvedba predinsolventnega postopka kot nova vrsta sodnega postopka.
               Ta postopek je namenjen srednjim in velikim gospodarskim družbam, ki ocenjujejo, da
               bodo v roku enega leta postale insolventne in bodo take družbe lahko predlagale
               postopek preventivnega prestrukturiranja. S sporazumom o finančnem prestrukturiranju
               bodo preprečili nastanek bodoče insolventnosti. Tako pravi zakon, v Novi Sloveniji pa
               menimo, da bi moral biti krog gospodarskih družb za uvedbo predinsolventnega postopka
               širši in bi moral zajemati tudi družbe in mala podjetja. Prav nobenega racionalnega
               razloga ni, da se te postopke omejuje zgolj na srednje in na velike gospodarske
               družbe, saj vsi vemo, da so temelj oziroma jedro slovenskega gospodarstva prav mala
               podjetja, samostojni podjetniki. In če se bodo lahko ti razdolžili in če bodo lahko
               ti napredovali, potem bo napredovalo tudi slovensko gospodarstvo. Ker ta zakon
               učinkovito ne rešuje probleme in težave prav teh najmanjših podjetnikov in podjetij,
               v Novi Sloveniji ocenjujemo, da zaradi tega ne bo bistveno prispeval k razdolžitvi
               slovenskega gospodarstva.</p>
               <p>Druga pomembna novost, ki se uvaja v novelo zakona, pa je odprava najnižje višine
               poplačila upnikov in najdaljši rok v postopkih prisilne poravnave. V Novi Sloveniji
               te predlagane rešitve v zakonu ne podpiramo. Na ta način se ponovno odpira pot za
               zlorabo tega instituta na način, da se bo zavedno postopka prisilne poravnave
               zavlačevalo, posledično pa bo prišlo do oškodovanja upnikov insolventnih družb.</p>
               <p>Poslanci Poslanske skupine Nove Slovenije omenjenega predloga zakona ne bomo
               podprli.</p>
            </sp>
            <sp xml:id="SDZ6-Redna-19-2013-11-27.sp27">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Alojša Jerič bo predstavil stališče Poslanske skupine Pozitivna Slovenija.
            </p>
            </sp>
            <sp xml:id="SDZ6-Redna-19-2013-11-27.sp28">

               <speaker>ALJOŠA JERIČ (PS PS):</speaker>

               <p>Hvala lepa. Spoštovane in spoštovani!</p>
               <p>Novela, katero vsi deležniki že nestrpno pričakujejo, predstavlja ključni korak pri
               ponovnem zagonu gospodarstva ter ohranitvi zdravih jeder podjetij ter ohranitvi
               delovnih mest. Ne glede na to, da gre za izjemno težko materijo ter da bi bilo nujno
               potrebno pristopiti k popolnoma novemu zakonu, ki bo enostavnejši, modernejši in
               predvsem jasen in razumljiv, pa se vsi zavedamo, da smo se znašli v situaciji, ko je
               hitro, a premišljeno ukrepanje nujno potrebno. Dejstvo je, da je največja težava
               slovenskih podjetij alarmantna zadolženost, prezadolženost pravzaprav, ter da je
               treba k razdolžitvi gospodarstva pristopiti takoj. Visoka zadolženost podjetij se
               namreč kaže tudi kot visoka izpostavljenost bančnega sistema. Tako smo se znašli v
               spirali, saj banke na eni strani ne morejo zagotoviti dodatnega kapitala
               gospodarstvu, gospodarstvo pa se ne more razdolžiti in se rešiti krča, v katerem se
               je znašlo. In bolj kot se reševanje tega problema odlaša, bolj se zadolženost širi v
               vse sfere gospodarstva. Logika pa je preprosta: več kot propade podjetij, težje je
               zagotavljati stabilnost javnih financ, manj kot je podjetij, manj je davčnih
               prilivov, manj kot je davčnih prilivov, težje je zagotavljati socialno in solidarno
               državo.</p>
               <p>Dejstvo je, da je povprečno razmerje med dolžniškim in lastniškim kapitalom pri nas
               145 odstotkov, medtem ko je evropsko povprečje 103 odstotke. Po ocenah Gospodarske
               zbornice Slovenije je kar 10 tisoč podjetij v Sloveniji kritično prezadolženih. Brez
               hitrih in predvsem transparentnih postopkov, ki bodo omogočili prestrukturiranje
               podjetij tako finančno, poslovno kot tudi lastniško, pa vsi vemo, kje bodo ta
               podjetja končala; v stečaju, ki pomeni konec podjetja, konec delovnih mest in konec
               upanja za upnike, da bodo njihove terjatve poplačane.</p>
               <p>Predlagana novela bo omogočila učinkovito prestrukturiranje podjetij tako v okviru
               prisilne poravnane kakor tudi v primerih ko do insolventnosti sploh še ni prišlo, a
               obstaja bojazen, da se bo to zgodilo v roku enega leta. V okviru insolventnih
               postopkov je postopek prisilne poravnave edini, ki omogoča ohranitev zdravega jedra
               podjetja in ohranitev obstoječih delovnih mest. Z novelo se tako uveljavlja načelo
               absolutne prednosti tudi v postopku prisilne poravnave, načelo pa določa vrstni red,
               torej prednost poplačila terjatev. Zaradi uresničitve tega načela se terjatve
               razvrščajo v razrede po merilu prednostnega poplačilnega upravičenja, ki ga
               vključujejo. Hkrati se določajo tudi posebna pravila o poenostavljenem zmanjšanju
               osnovnega kapitala, ki zagotavlja dosledno izvedbo načela, da dotedanji delničarji
               dolžnika lahko obdržijo le tak delež v podjetju, kot bi ga obdržali v stečajnem
               postopku, torej po poplačilu vseh upnikov.</p>
               <p>Najverjetneje in najpomembnejša novost pa je uvedba postopka preventivnega
               prestrukturiranja, ki bo omogočil sklepanje sporazumov o finančnem prestrukturiranju
               velikih in srednjih gospodarskih družb, in sicer eno leto pred nastankom
               insolventnosti. To je namreč trenutek, ki omogoča višje poplačilo upnikom finančnih
               terjatev na eni strani ter najučinkovitejšo izvedbo razložitve na drugi strani. Z
               dogovorom, ki ga bodo v tem postopku sklenile banke in podjetja, bo tako mogoče
               ohraniti obstoječa delovna mesta ter ohraniti zdravo jedro podjetja. Da bodo ti
               postopki učinkoviti, pa bo po uveljavitvi zakona nujno potrebno, da tudi vsi vpleteni
               ustrezno pristopijo k reševanju in razdolževanju podjetij.</p>
               <p>Glede na to, da je bil predlog pripravljen v sodelovanju z najširšim možnim krogom
               sodelujočih, ki predlog podpirajo, menimo, da bodo predlagane rešitve zaživele tudi v
               praksi. Novelo, ki je pred nami, smo čakali dolgo časa, saj predstavlja zelo pomemben
               korak pri ponovnem zagonu gospodarstva. Novela omogoča hitro in učinkovito sistemsko
               razdolžitev podjetij, s tem pa predstavlja realno možnost za oživitev gospodarstva
               ter za ohranitev obstoječih delovnih mest v prvi fazi, v drugi fazi pa ustvarjanje
               novih delovnih mest. Seveda pa so predlagane rešitve na drugi strani tudi ključni
               element za uspešno sanacijo bančnega sistema.</p>
               <p>V Pozitivni Sloveniji bomo predlog zakona zato podprli. Hvala.</p>
            </sp>
            <sp xml:id="SDZ6-Redna-19-2013-11-27.sp29">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Mag. Andrej Vizjak pa bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Redna-19-2013-11-27.sp30">

               <speaker>MAG. ANDREJ VIZJAK (PS SDS):</speaker>

               <p>Hvala lepa, spoštovani predsednik, za besedo. Spoštovani minister!</p>
               <p>Ob tem predlogu zakona lahko rečem samo to, da se je tresla gora, rodila pa se je
               miš. Torej, sedanja koalicija je obljubljala enega izmed ključnih ukrepov za oživitev
               gospodarske aktivnosti – sistemsko razdolžitev podjetij. V Slovenski demokratski
               stranki smo ta namen pozdravili, ker se strinjamo, da je prezadolženost slovenskih
               podjetij ključni problem za odpiranje novih delovnih mest, za rast podjetij in ne
               nazadnje tudi za tekoče poslovanje podjetij. Skratka, detekcija problema je bila
               prava in jo pozdravljamo. Seveda smo pa z velikim pričakovanjem pričakovali konkretne
               rešitve, kako bo Vlada se tega lotila oziroma s katerimi inštrumenti bo to dosegla.
               In dočakali smo to novelo insolventne zakonodaje, ki po naši oceni prinaša nekatere
               pozitivne spremembe v smislu poenostavitve postopkov, v smislu tudi, recimo, temu
               učinkovitejše prisilne poravnave. Seveda imamo pa temeljni premislek glede
               učinkovitosti tega ključnega inštrumenta tega preventivnega prestrukturiranja kot
               predinsolventnega postopka v smislu razdolžitev podjetij.</p>
               <p>Zakaj? Prvič zaradi tega, ker to možnost je Vlada predvidela zgolj za veliko manjšino
               podjetij, to je samo za velike in srednje družbe, male družbe, samostojni podjetniki
               sploh ne morejo stopiti na pot tega predinsolventnega preventivnega
               prestrukturiranja. To se pravi, če malo podjetje ugotovi, da je prezadolženo, torej
               dolžnik ugotovi, da bi rad saniral zadevo v podjetju s 40 zaposlenimi, to je še vedno
               majhno podjetje, se s sploh ne more lotiti reševanja po tej poti. V Sloveniji imamo
               veliko večino malih, mikro podjetij, pa tudi espejev in za te sploh ta
               predinsolventni postopek ne velja. To je prvi razlog.</p>
               <p>Drugi razlog je, da pobudo za to preventivno prestrukturiranje lahko da samo dolžnik,
               vemo pa, da ima dolžnik že danes celo kupico inštrumentov in orodij, da reši svoje
               podjetje, ko zasluti, da prihajajo problemi. To lahko naredi seveda v izvensodnih
               zadevah, pa tudi v dogovoru z upniki, če pravočasno detektira problem, če ga želi
               tudi rešiti. In ključen problem tudi prezadolžitve je ta, da so prav dolžniki
               predolgo zavlačevali s postopki reševanja podjetij in zato predlagamo v Slovenski
               demokratski stranki, da se lahko preventivno prestrukturiranje sproži tudi na predlog
               upnikov. Se pravi tistih, ki jim je ta dolžnik dolžan. In če dolžnik takšno pobudo
               upnika zavrne, je za to tudi odgovoren. Mislim, da je to tudi ključni problem; da v
               odgovornosti dolžnika in teh, ki so se zadolževali in prezadolževali, leži tudi ključ
               oziroma ključni razlog za prezadolženost podjetij.</p>
               <p>V tem kontekstu pogrešamo učinkovite rešitve, večje odgovornosti uprav podjetij
               oziroma dolžnikov, da do insolventnih postopkov ne pride oziroma da ne pride do težav
               z vračilom dolgov prezadolženih podjetij.</p>
               <p>Tretji razlog je tudi zelo pomemben, da med finančne upnike ne sodi država. Banke
               bodo seveda sodelovale v preventivnem finančnem prestrukturiranju, medtem ko država
               iz naslova terjatev glede na plačane davke, prispevek in podobno, seveda ni obvezni
               upnik, ki je dolžan sodelovati v tem preventivnem prestrukturiranju.</p>
               <p>Spoštovani! Ne nazadnje, katera banka bo imela pogum v dani situaciji, da bo v
               predinsolventnem postopku podpisala del svojih terjatev do upnika, če vemo, kako so
               banke neaktivne pri reševanju prezadolženih podjetij že sicer. Danes so povsem
               pasivne in ne verjamemo, da bodo s to zakonsko možnostjo sedaj postale aktivne in si
               upale kar v predinsolventnem postopku del svojih terjatev do dolžnika. Zato bomo
               podporo temu zakonu ali nepodporo vezali tudi na sprejem amandmajev, ki jih
               predlagamo v kontekstu pripomb, ki sem jih omenil.</p>
               <p>Sicer bomo izvajanje tega zakona budno spremljani in čez eno leto boste videli, da
               smo imeli prav.</p>
            </sp>
            <sp xml:id="SDZ6-Redna-19-2013-11-27.sp31">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Končali smo predstavitev stališč poslanskih skupin.</p>
               <p>Prehajamo na razpravo o členih in vloženih amandmajih.</p>
               <p>V razpravo dajem 4. člen ter štiri amandmaje Poslanske skupine Slovenske demokratske
               stranke in amandma koalicije.</p>
               <p>Želi kdo razpravljati? Vabim vas k prijavi za razpravo.</p>
               <p>Besedo ima gospod Matevž Frangež. Izvolite.</p>
            </sp>
            <sp xml:id="SDZ6-Redna-19-2013-11-27.sp32">

               <speaker>MATEVŽ FRANGEŽ (PS SD):</speaker>

               <p>Spoštovane in spoštovani!</p>
               <p>Če pogledate na priporočila Evropske komisije, ki jih je ta izdala ob oceni napredka
               Slovenije v postopku zaradi čezmernega primanjkljaja in oceni sprejetega rebalansa
               proračuna za leto 2014, lahko ugotovimo, da od velikih izzivov, ki jih mora Slovenija
               storiti in so v tem trenutku še popolnoma v njenih rokah, ostajata v dani situaciji
               nerealizirani dve zavezi ali pa dve ključni zavezi. Prva je učinkovito upravljanje
               državnega premoženja z Zakonom o Slovenskem državnem holdingu, druga zahteva pa je
               učinkovit postopek prestrukturiranja in razdolžitve. Na to nas ne opozarja samo
               Evropska komisija, pač pa tudi vrsta drugih mednarodnih institucij.</p>
               <p>V stališčih nekaterih poslanskih skupin je bilo mogoče ugotoviti tezo, da je to
               premalo odločen korak, zaradi tega ker ne zagotavlja podobnih postopkov preventivnega
               prestrukturiranja tudi za majhne družbe; in res je, velika večina slovenskih
               gospodarskih družb je mikro podjetij, in da gre na drugi strani pravzaprav za neke
               kozmetične spremembe obstoječe ureditve.</p>
               <p>Amandmaji Slovenske demokratske stranke k 4. členu pravzaprav naslavljajo neko
               legitimno in logično zahtevo, da bi postopek preventivnega prestrukturiranja lahko
               sprožal tudi sam upnik in ne le dolžnik. Najprej glede malih. V dosedanjih novelah
               zakona o finančnem poslovanju in postopkih zaradi insolventnosti smo že bistveno
               olajšali dostop majhnih podjetij do postopka t. i. poenostavljene prisilne poravnave.
               Ta postopek je v primerjavi s klasično ureditvijo prisilne poravnave bistveno
               poenostavljen in je kot institut namenjen mikro in malim podjetjem, da preko njega
               učinkovito dosežejo stanje razdolženosti ali bistveno zmanjšajo obseg dolga, ki
               bremeni njihovo kapitalsko ustreznost, in jih ob predpostavki, da se ustrezen
               insolventni postopek, kot je prisilna poravnava, ne izvede, zelo verjetno sili tudi v
               stečaj.</p>
               <p>To je prvi odgovor na to tezo, da zakon ne odgovarja na izziv, ki ga imajo majhna
               podjetja, in razlog za to je, da v obstoječi zakonodaji ta institut že imamo in je
               uveljavljen. Na drugi strani pa moramo ugotoviti, da je ... Ne trdim, da ni problema,
               gospod Vizjak, prosim, da ne reinterpretirate mojih besed na drugačen način, kot so
               bile povedane ...</p>
            </sp>
            <sp xml:id="SDZ6-Redna-19-2013-11-27.sp33">

               <speaker>PREDSEDNIK JANKO VEBER:</speaker>

               <p>... Saj, gospod Matevž, imate besedo, saj bo potem imel gospod Vizjak ...</p>
            </sp>
            <sp xml:id="SDZ6-Redna-19-2013-11-27.sp34">

               <speaker>MATEVŽ FRANGEŽ (PS SD):</speaker>

               <p>Saj verjamem, da bo gospod Vizjak odgovoril na dane besede.</p>
               <p>Treba se je zavedati, da je ta link med finančnimi institucijami, torej slovenskimi
               bankami in gospodarstvom, izjemno močan, problem bank ni izoliran problem, ampak je
               seveda posledica prezadolženosti v gospodarstvu in glede na akutnost tega problema,
               ki se v veliki meri, kot opozarjajo nekateri članki, ki so na to temo objavljeni v
               teh dneh, prevali v breme davkoplačevalcev, da je tukaj treba vzpostaviti zelo jasne
               mehanizme, na kakšen način je do razdolžitve mogoče priti.</p>
               <p>Tukaj bi želel postaviti neko širšo sliko scenarija, ki ga ob drugih ukrepih prinaša
               ta novela. Mi problema sanacije bančnega sistema ne moremo rešiti izolirano, zgolj z
               ukrepi, ki bodo namenjeni bankam, če ne bomo vzporedno omogočili, da tudi tukaj pride
               do ustreznih mehanizmov za razdolžitev gospodarstva. Pri bankah, kljub temu da smo
               Socialni demokrati temu receptu takrat nasprotovali, ker razumemo potrebo po
               kontinuiteti ukrepov, zdaj razumemo, da smo tik pred začetkom prenosov slabih naložb
               na Družbo za upravljanje terjatev bank, in pričakujemo, da v dveh tednih, se pravi,
               potem ko bodo rezultati stresnih testov 13. decembra objavljeni, da ne bo več ovir za
               to, da se postopek prenosov začne. Z vzporedno dokapitalizacijo bank, torej
               izboljšano kapitalsko ustreznostjo, guverner Banke Slovenije gospod Jazbec pričakuje,
               da bo pravzaprav kapitaliziranost in kapitalska ustreznost slovenskih bank
               ustreznejša od evropskega povprečja. Na ta način bo bankam omogočeno, da pod bistveno
               ugodnejšimi pogoji dostopajo do virov na medbančnem trgu, tudi za potrebe
               refinanciranja in prestrukturiranja terjatev, ki jih imajo do gospodarskih
               subjektov.</p>
               <p>Tukaj, to je morda ključna točka, da pride do situacije, ko bo banki z dostopom do
               virov sredstev omogočeno, da ustrezno reagira do svojega dolžnika, brez tega da ga
               kot ekonomski subjekt potopi. No, s to novelo se torej finančnim institucijam, zelo
               ozkemu krogu upnikov, ki pa imajo glede na obseg svojih terjatev absolutno
               prevladujoč položaj v problemu, omogoča, da v dogovoru z dolžnikom pride do
               razdolžitve na način, da te finančne institucije postanejo sorazmerno s svojimi
               terjatvami tudi lastnice podjetja, za katerega je mogoče sklepati, da bo kmalu
               postalo insolventno.</p>
               <p>Predvsem skozi sistem vrednotenja, mislim, da je v zakon vgrajenih tudi dovolj
               varovalk, da tukaj ne bo prišlo do zlorab. Če pa poznamo malo, kakšno je stanje na
               terenu, pa vidimo, da so podjetja življenjsko zainteresirana za to, da pride do
               dogovora z bankami že danes. Banke bodo s tem mehanizmom prišle do načina in v končni
               fazi tudi neke sistemske prisile, ki je povezana na drugi strani tudi s prenosom
               slabih naložb, da so benevolentne do takšnega dolžnika in težijo k sprejemu
               ustreznega dogovora.</p>
               <p>Tisto, kar marsikaj tolaži – in ne pozabite, da smo tudi v stališču poudarili, da smo
               ocenjevali zakon o sistemski razdolžitvi kot morda celo boljši korak od tega, ki ga
               imamo danes pred seboj, ampak zaradi dejstva, da kot nek absolutni novum, z uvajanjem
               paralelnega sistema razdolžitve pravzaprav odpira tudi vrsto novih tehničnih
               vprašanj, smo na koncu pristali na tezo in argumentacijo strokovne skupine, da je
               novela v okviru enega enotnega zakona v tem pogledu primernejša.</p>
               <p>Sam ne bi nasprotoval, da v nadaljnjem postopku Ministrstvo za pravosodje, ki je te
               spremembe in spremembe, ki so vodile do priprave te novele, vložilo veliko napora, ki
               ga lahko merimo v času več kot enega leta, da v nadaljnjem postopku, za katerega
               mislim, da je še vedno potreben, pripravi povsem nov zakon, ki bo marsikatere rešitve
               znotraj tega poenostavil in na drugi strani tudi razširil iniciativo na druge
               institucije.</p>
               <p>Zakaj menim, da je zaenkrat treba to možnost ohraniti za finančne institucije? Prvič
               zato, ker so najbolj množične, ker jih je največ tako po vrednosti kot po številu
               postopkov, ker je povsem jasno razumljivo, da dobaviteljem, recimo opreme, sredstev,
               ki jih dolžnik potrebuje za nadaljevanje proizvodnje, da so ti življenjskega pomena
               in da je tukaj tudi dolžnik obvezan, da ohranja ustrezen položaj do dobaviteljev tako
               po ekonomski kot po pravni logiki sistema, ki se danes uvaja s to novelo, zadostno
               število varovalk.</p>
               <p>Seveda smo v slovenski verziji stečaja lahko priča številnim zgodbam. Mnogi v tej
               dvorani so radi govorili o stečajnih upraviteljih, njihovih mastnih nagradah in
               podobnih stvareh. Tudi tukaj sem prepričan, da sistem krepi institute varoval, da se
               tovrstne ekscesne zgodbe preprečujejo, hkrati pa se mi zdi, da je to bila ena od
               tistih točk, kjer smo zaradi ekscesnosti tovrstnih zadev radi pozabljali na tisto
               sistemsko plat stvari, ki jo je treba nujno urejati.</p>
               <p>Socialni demokrati bomo vztrajali na koalicijskih rešitvah v zvezi s tem zakonom;
               tudi tisti, ki je morebiti zdaj v javnosti najbolj boleča in jo nakazuje predlagani
               amandma k 12. členu.</p>
            </sp>
            <sp xml:id="SDZ6-Redna-19-2013-11-27.sp35">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem ministru, dr. Senku Pličaniču.</p>
            </sp>
            <sp xml:id="SDZ6-Redna-19-2013-11-27.sp36">

               <speaker>DR. SENKO PLIČANIČ:</speaker>

               <p>Hvala, spoštovani predsednik. Spoštovane poslanke in poslanci!</p>
               <p>Zdelo se mi je pomembno v tej točki nekaj besed še povedati, ki jih nisem mogel po
               tistem uvodnem delu, ker mi je zmanjkalo časa. Najprej glede pripombe kolega Vizjaka
               o tem, da se je tresla gora in se je rodila miš, miška. Naj povem, da bi si v resnici
               tudi sam želel, da bi imeli na mizi kaj drugega, da bi imeli nek popolnoma nov,
               enostaven, vsem, vsaki gospodinji razumljiv zakon, pa kljub temu da sem sam in vsi,
               ki so mi premagali pri tem, vložili to vso energijo, ki smo jo imeli, pa nam to ni
               uspelo iz različnih razlogov, kar pa ne pomeni, da se je rodila miška. Bom v
               nadaljevanju to na kratko pojasnil.</p>
               <p>Torej, treba je upoštevati dejansko stanje, ki ga v Sloveniji imamo. Najprej dejansko
               stanje v gospodarstvu – o tem sem govoril uvodoma, o tem je kolega Frangež tudi
               govoril. To smo morali upoštevati. Kakšno je dejansko stanje v slovenskem
               gospodarstvu, ne neko abstraktno stanje in kaj bi bilo fino, pač pa to, kar imamo kot
               problem in ta problem je treba rešiti. Ko mislim, da smo morali upoštevati dejansko
               stanje, mislim tudi na to, da smo morali upoštevati stanje v sodstvu.</p>
               <p>Če bi mi želeli imeti tak zakon, kot je Chapter 11, kot je bil zamišljen zakon o
               sistemski razdolžitvi, bi moralo sodišče imeti pri tem bistveno večjo vlogo, kot jo
               imajo po tem predlaganem zakonu. Tudi jaz bi si želel, da bi jo imela, ampak vedeti
               pa je treba, da imamo v Sloveniji 15 sodnic in sodnikov, ki se ukvarjajo s temi
               postopki; podjetij je pa 10, 20, 30 tisoč, in treba je rešiti problem na hitro. To si
               lahko zelo hitro seštejete, da to preprosto ni izvedljivo. Skratka, morali smo
               upoštevati dejanske zmožnosti slovenskega sodstva. In ko je šlo za samo pripravo
               zakona, gre za področje, ki je res pravno izjemno zapleteno, kar pa nič ne opravičuje
               zapletenosti zakona samega.</p>
               <p>Če je neko področje pravno zapleteno – vsako področje je lahko pravno zapleteno –,
               res je to še posebej pravno zapleteno, vam povem iz svoje izkušnje, še danes po vseh
               teh mesecih ne morem reči, da sem suveren poznavalec tega področja, sem spoznal
               področje dovolj, da sem lahko usmerjal delo te skupine in da vem, da so rešitve, ki
               so na mizi, v sprejemu tukaj pred vami, spoštovane poslanke, poslanci, prave. O tem
               ni nobenega dvoma. Vem pa, da bi se dalo napisati ta zakon bistveno bolj enostavno in
               razumljivo, če bi imeli ljudi, ki bi to znali. Nimamo jih. Že uvodoma sem povedal,
               vsa pravna in ekonomska in druga stroka je sodelovala pri pripravi najprej zakona o
               sistemski razdolžitvi in potem spremembe zakona o finančnem poslovanju. Kar v
               Sloveniji imamo, to sem angažiral in rezultat tega angažmaja je to, kar imamo potem
               na mizi.</p>
               <p>Uvodoma nisem imel prilike napovedati tega, kar sem sicer velikokrat napovedal tudi v
               javnosti, tudi v razmerju do, recimo, Mednarodnega denarnega sklada. Jaz nameravam z
               delom nadaljevati! Tukaj smo pač morali v relativno kratkem času narediti maksimalno,
               kar se je dalo, zato da imamo neke rešitve, ki so boljše od nič, in te rešitve so
               bistveno boljše od nič, niso pa optimalne. Niso optimalne, zato bomo z delom
               nadaljevali, angažirali tudi po potrebi strokovnjake izven te države in sestavili
               ekipo, ki bo potem naredila sodoben, preprost, vsem razumljiv insolventni zakon, ki
               bo potem srednjeročno in dolgoročno, upam da, ohranil to svojo stabilnost in ne bo
               deležen sprememb.</p>
               <p>Nameravamo tudi budno spremljati, tako kot vi v SDS pa še v drugih opozicijskih
               strankah, jaz upam, da boste vsi v tem parlamentu budno spremljali, seveda mi kot
               vlada še posebej, kako se bo ta zakon v praksi uveljavljal. Jaz se zavedam tega
               problema, o katerem si, kolega Vizjak, govoril – drugače banke do sedaj niso pokazale
               nobene aktivnosti, zakaj bi jo pa zdaj pokazale? Zato bomo naredili vse, jaz sam se
               zavezujem, ampak seveda tudi drugi bodo morali sodelovati, Ministrstvo za finance,
               Banka Slovenije, še kdo, da bomo bankam pokazali, da je zdaj prišel trenutek, ko je
               treba nekaj narediti. Torej: implementacija, budno spremljanje uveljavitve zakona na
               strani Vlade bo, to vam zagotavljam. In če bomo ugotovili, da kar koli v praksi ne
               funkcionira tako, kot smo po najboljših močeh predvideli sedaj pri teh rešitvah, ob
               tem da smo premislili, v skupini so premislili čisto vse mogoče scenarije, v skupini
               so sodelovali ljudje, ki so iz prakse, ki imajo vpogled v te stvari – ampak, vsak se
               lahko zmoti. Mi bomo pač spremljali to, če bo treba, takoj odreagirali in predlagali
               popravke zakona. Žal drugače ne gre, ker mi moramo ta temeljni cilj, ki ga
               zasledujemo, doseči; se pravi razdolžitev, in to hitro, vseh podjetij, srednjih,
               velikih in tudi malih in mikro podjetij. Mala in mikro podjetja že imajo možnosti za
               to. Poleg tega vsa podjetja, srednja, velika, mala in mikro podjetja se lahko
               dogovarjajo z bankami tudi brez zakona, saj ne rabiš zakona za to. Torej, to, da se
               dogovoriš o prestrukturiranju dolžniško-upniških razmerij – to je, če primerjalno
               pogledate Nemčijo ali kakšno drugo državo, saj to ne urejajo z zakonom, ker je pač to
               del neke normalne poslovne kulture. Tu, v Sloveniji je pač ni.</p>
               <p>Kakor koli; tisto, kar sem želel posebej poudariti, je, da me je nekoliko zabolelo to
               nasprotovanje s strani opozicije. Povedati moram, da tako kot pri vseh projektih, ki
               sem jih do sedaj peljal, gledam samo en sam interes, in to je interes Slovenije,
               slovenskih podjetij, delavcev, naših državljank in državljanov. In tudi tu sem sam in
               tudi vsi, ki so mi pomagali, imeli to pred očmi in smo dali od sebe, kar smo pač
               maksimalno lahko dali od sebe. Zato me to nasprotovanje, kjer so sicer ta opozorila
               in ti pomisleki čisto utemeljeni, ker jih imam tudi sam. Ampak vseeno me to boli, ker
               bi nekako pričakoval, da boste tudi v opoziciji vedeli in imeli pregled na stanjem v
               Sloveniji in vedeli, da se več od tega ne da narediti.</p>
               <p>V tem smislu se ni tresla gora in rodila miška, pač pa se je vsa ideja, ki je bila v
               zakonu o sistemski razdolžitvi, do neke mere razdelana, vgradila sedaj v zakon o
               finančnem poslovanju. Čisto vsega se ni dalo, ampak 90 odstotkov tistega, ker je
               obetal zakon o sistemski razdolžitvi, je sedaj vgrajeno v to. Zato smo se poleg
               razlogov, ki sem jih omenil, poleg tega glavnega razloga, da preprosto nismo imeli
               kapacitet, da bi to zadevo v nekaj mesecih dokončali na tak način, ki bi bil pravno
               konsistenten in ki ne bi potem še dodatnih zlorab omogočal. Vseeno mislim, da je
               večina vsega tistega, kar je zakon o sistemski razdolžitvi obetal in na kar ste
               računali in se nadejali v SDS, pa tudi v SD, pa tudi sam, saj sam sem zato aktiviral
               ta projekt, da se je to vseeno realiziralo v zakonu o finančnem poslovanju. Res je
               zapleten, res ga marsikdo od tistih, ki ga bo bral enkrat, dvakrat, trikrat, še vedno
               ne bo razumel, verjemite mi pa, da se ga da razumeti, če je človek dovolj vztrajen.
               Če je človek dovolj vztrajen, če ga prebere desetkrat, bo pač to razumel. Ker to
               preprosto ni astrofizika, ni to odkrivanje nastanka vesolja. So pač stavki mogoče
               nekoliko bolj zapleteni, termini, ki se uporabljajo, bolj zapleteni.</p>
               <p>Kljub temu, kar sem uvodoma povedal, se sam vedno zavzemam za zakone, ki so
               preprosti, enostavni, vsem razumljivi, vsaki gospodinji razumljivi. So pa določena
               vprašanja, ki pa ne morejo biti vsaki gospodinji razumljiva, ker so preprosto
               strokovna. Tudi tega zakona ne bodo gospodinje uporabljale, zakon bodo uporabljali
               bolj ali manj profesionalni uporabniki. Če se bodo potrudili, ga bodo razumeli. Iz
               izkušenj, kolega Vizjak, iz izkušenj pri pripravi zakona vam povem, da marsikdo, ki
               je sodeloval pri pripravi ali, recimo, s katerim smo se usklajevali in je pljuval in
               kritiziral zakon, potem sem pa rekel, da pa naj predlaga člen, kako naj ga
               spremenimo, pa ni vedel, kateri člen to je, ker ga sploh prebral ni. Na ta način
               težko potem … Vse te kritike, ki jih beremo v teh dneh v medijih – dvomim, da so ti
               ljudje ta zakon brali. Se pa strinjam splošno s to skepso, ki si jo omenil, ali se
               bodo banke aktivirale sedaj ali ne – ja kako, saj z zakonom jih ni mogoče prisiliti!
               Naredimo lahko ne vem kakšen zakon, še vedno je potem stvar odgovornosti, strokovne
               usposobljenosti, nekih drugih atributov, ki jih zakon ne more ustvariti iz nič
               tistih, ki so odgovorni v bankah in drugod, da se pač streznijo in da ugotovijo, kje
               so in kaj morajo narediti. Tega noben zakon, pa še tako preprost in učinkovit, ne
               more rešiti.</p>
               <p>Še to, glede amandmajev, ki jih je SDS predlagala že na odboru. Vsi se zdijo, tudi
               meni, na prvo pogled zelo tehtni in razumljivi. Recimo zlasti ta, da bi lahko tudi
               upniki aktivirali predinsolventni postopek. Moram pa reči, da obstajajo pa močni
               strokovni argumenti proti temu in so bili predstavljeni že na odboru; delno je o njih
               govoril kolega Frangež in če bo treba, bomo danes te argumente še enkrat dali na
               mizo, zaradi protiargumentov, zdaj pač nimam več časa, da to dokončam – ali še imam?
            </p>
            </sp>
            <sp xml:id="SDZ6-Redna-19-2013-11-27.sp37">

               <speaker>PREDSEDNIK JANKO VEBER:</speaker>

               <p>Ja, imate eno uro.</p>
            </sp>
            <sp xml:id="SDZ6-Redna-19-2013-11-27.sp38">

               <speaker>DR. SENKO PLIČANIČ:</speaker>

               <p>Torej so močni strokovni protiargumenti proti temu, da bi se ta in tudi drugi
               predlogi SDS sprejeli.</p>
               <p>Ampak, še enkrat – saj vem, da ste najbrž že vnaprej odločeni v opoziciji –,še vedno
               je tisto, kar bi rad posebej poudaril, to, da če se da, nam pomagajte s kakšnim
               amandmajem popraviti to, česar mogoče sami nismo vsega videli ali pa smo kaj
               spregledali, sicer pa vseeno pozivam in apeliram tudi na opozicijo, da zakon podpre
               tudi zato, ker je to pomembno sporočilo slovenski javnosti in slovenskim državljanom.
               Saj delamo za isti interes, saj ta zakon je namenjen problemu, ki imamo vsi, ki ga
               nima samo koalicija, in tak zakon bi jaz predlagal, ne glede na to, kakšna vlada bi
               bila.</p>
               <p>Torej, zakon, kakršen je, ni zato takšen, ker je pač takšna koalicija, ampak je
               takšen, zato ker je to maksimum od maksimuma, ki se ga je dalo potegniti iz tega, kar
               v Sloveniji imamo v teh, recimo, štirih, petih, šestih mesecih, kolikor smo se
               ukvarjali s tem zakonom.</p>
               <p>Toliko bi imel uvodoma, potem pa bi ob posameznih amandmajih, če bo treba, se še
               oglasil.</p>
            </sp>
            <sp xml:id="SDZ6-Redna-19-2013-11-27.sp39">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Postopkovno ima mag. Majda Potrata.</p>
            </sp>
            <sp xml:id="SDZ6-Redna-19-2013-11-27.sp40">

               <speaker>MAG. MAJDA POTRATA (PS SD):</speaker>

               <p>Hvala, gospod predsednik.</p>
               <p>Moj postopkovni predlog je apel za politično korekten jezik. Ne gre za poseg v
               svobodo izražanja, ampak gre za izražanje, ki sem ga zasledila in ki nosi vse znake
               diskriminatornega govora. V teh dneh od 26. novembra do 10. decembra potekajo akcije
               boja proti nasilju nad ženskami, in diskriminacija je nasilje nad ženskami.</p>
               <p>Hotela sem reagirati že ob govoru poslanca Tonina, ko je jezikovno razumljivost
               nekega zakonskega besedila povezoval z gospodinjami, z vsako gospodinjo v vsaki
               slovenski vasi. Ker se je ta zveza zdaj uporabila še večkrat, bi prosila, nobenega
               strokovnega analitičnega besedila ne poznam, ki bi povezoval bralno razumevanje ali
               sposobnost razumevanja besedila s spolom. Ali da bi bilo mogoče trdi, da gospodinje
               besedila slabše razumejo od katere koli druge prebivalstvene skupine v tej državi.
               Imajo pa, to pa je statistično dokazano, ženske v Sloveniji višjo izobrazbo kot
               moški. Politično korekten govor je govor, ki bi rekel, ki ga razume vsak, čeprav imam
               jaz tudi pomisleke, da je mogoče kaj zapisati tako, da bo čisto vsak razumel, zlasti
               kadar gre za zakonska besedila.</p>
               <p>Gospod predsednik, moj poziv gre torej v to smer, da smo političarke in politiki
               zgled v vsaj politični korektnosti, če že ne moremo biti kako drugače zgled, ko
               uporabljamo govor. Nedopustno je, in to se pri nas pogosto pojavlja, da hočemo v
               želji po slikovitem metaforično bogatem govoru – in primere so takšna vrsta – poseči,
               biti živahni in ne vem kakšni še, pa pri tem žalimo večinsko skupino v tej državi.
               Hvala lepa.</p>
            </sp>
            <sp xml:id="SDZ6-Redna-19-2013-11-27.sp41">

               <speaker>PREDSEDNIK JANKO VEBER:</speaker>

               <p>Hvala vam, za to opozorilo, še posebej v tem obdobju, v katerem smo. Prepričan sem,
               da bomo to tudi v nadaljnjih razpravah upoštevali. Mislim pa, da nihče ni tudi želel
               prekoračiti tega razumevanja, tako da je mogoče to opozorilo prišlo tudi v nekem
               pravem trenutku, še toliko prav, da se tega še bolj zavedamo.</p>
               <p>Besedo je želel še minister dr. Pličanič. Izvolite.</p>
            </sp>
            <sp xml:id="SDZ6-Redna-19-2013-11-27.sp42">

               <speaker>DR. SENKO PLIČANIČ:</speaker>

               <p>Hvala.</p>
               <p>Besedo sem želel zato, ker ima gospa Potrata prav, in se želim opravičiti vsem
               pripadnicam ženskega spola. V resnici je bila ta beseda, ki sem jo čisto nezavedno
               nekako povzel po tem, kar sem prej slišal, neprimerna. Opravičujem se, in v resnici
               je to bilo neprimerno. Se pa strinjate najbrž, gospa Potrata, da gre za neko
               metaforo, ki se pogosto uporablja. Pri tem sem – vsaj, ko sem jaz to besedo uporabil,
               čeprav nisem tega posebej ekspliciral, za to se tudi opravičujem – z gospodinjo
               mislil tudi pripadnika moškega spola, se pravi gospodinjca. Se pa s tem nekako
               poskuša ilustrirati nekoga, recimo, ki ni tako strokovno podkovan, bodisi pripadnik
               moškega ali ženskega spola, in je potem pač kriterij za to, ali je nekaj dovolj
               preprosto, dovolj razumljivo ali ne. Ampak kljub temu se vsem pripadnicam ženskega
               spola, ki jih sicer globoko cenim in spoštujem, opravičujem za neprimerno uporabo
               tega termina.</p>
            </sp>
            <sp xml:id="SDZ6-Redna-19-2013-11-27.sp43">

               <speaker>PREDSEDNIK JANKO VEBER:</speaker>

               <p>Hvala, gospod minister.</p>
               <p>Naslednji ima besedo mag. Andrej Vizjak.</p>
            </sp>
            <sp xml:id="SDZ6-Redna-19-2013-11-27.sp44">

               <speaker>MAG. ANDREJ VIZJAK (PS SDS):</speaker>

               <p>Hvala lepa.</p>
               <p>Tudi jaz pogosto uporabim kakšno metaforo, recimo, da kdaj uporabimo zdravo kmečko
               pamet. Pa s tem, upam, da ne žalim vseh tistih, ki niso kmetje, ker ti jo praviloma
               ne uporabljajo. Torej je moč to tako razumeti. Tudi mi smo verjetno nekmetje ...</p>
               <p>Spoštovani, šalo na stran, nekoliko o teh amandmajih, ki jih je vložila Slovenska
               demokratska stranka.</p>
               <p>Spoštovani minister, midva se poznava in niti s kančkom dvoma ne ali z malenkostjo ne
               dvomim v to, da so bili in da so vas vodili zelo pozitivni nameni, ko ste usklajevali
               želene rešitve s celo kupico formalistov, ki jih imate okoli sebe v raznoraznih
               asociacijah. Niti približno ne dvomim, da je bil temeljni namen zakona in tudi
               temeljni namen te ambicije Vlade po sistemski razdolžitvi iskren in pravilen in
               pravzaprav pozdrava vreden tudi s strani opozicije. Tudi mi menimo, da je
               prezadolženost vseh velikosti slovenskih podjetij, tako espejev, malih, mikro
               podjetij kot srednjih in velikih ključni problem, ne samo teh podjetij, temveč je
               problem tudi potem neke blaginje v tej državi, kajti taka podjetja ne morejo
               optimalno funkcionirati, ne zaposlujejo oziroma celo se gredo plačilne nediscipline,
               ne plačujejo prispevkov, davkov in posledično je ogroženih cela kopica funkcij v tej
               državi. To je res temeljni problem. Zato ste, ko ste se potem konkretnih rešitev
               lotili, pa začeli udarjati ob probleme konkretne implementacije raznih ukrepov. Zato
               še enkrat, mi relativno dobronamerno gledamo na ta predlog teksta in nisem nikjer
               povedal, da bomo temu tekstu nasprotovali. Sem pa povedal, da pričakujemo neko
               dobronamernost ali pa, bi rekel, tudi neko podporo predlogom, ki smo jih dali.</p>
               <p>Za Slovensko demokratsko stranko ne velja tisto, kar ste povedali, češ da je ogromno
               kritik na ta zakon, pa nobenega konkretnega predloga. Mi smo v obliki štirih
               amandmajev k 4. členu zapisali zelo konkretne amandmaje in jih bom na kratko še
               enkrat povzel.</p>
               <p>Prvi amandma k 4. členu govori o tem, da bi se to preventivno prestrukturiranje, ta
               razdolžitev nanašala tudi na majhne družbe. Razlog poznam, zakaj ste se pač odločili,
               da temu ne boste prisluhnili, ker se pač bojite navala na sodišča oziroma da bo teh
               postopkov potem preveč in da pač nek omejen aparat, ki ga sodišča imajo, ne bo kos
               temu izzivu. Se pravi, ne gre za vsebinske razloge, gre čisto za praktično
               operativne, tehnične razloge. Zato težko poslušam tu argumente nekaterih, ki navajajo
               celo kupico vsebinskih argumentov, da majhne družbe niso zraven. Jih ni! Gre za to,
               da pač ocenjujete, da sodišča ne bodo izprocesirala tolikšnega pripada zadev in
               posledično ste odrekli tej skupini podjetij to možnost.</p>
               <p>Tu je bilo govora o tem, da je tem majhnim podjetjem na voljo ta tako imenovana
               poenostavljena prisilka, poenostavitev prisilke, ampak mi želim o predinsolventni
               postopek imeti zato, da v prisilko ne pride, da se to prej uredi, kar pomeni, da ni
               argument to, da imamo poenostavljeno prisilko, če želimo imeti, predno postane
               podjetje insolventno, neko prestrukturiranje. Ta res ne drži.</p>
               <p>Potem najbolj smešen argument z ato, da ne bi uveljavili tega preventivnega
               prestrukturiranja, je to, da imamo že sedaj, v sedanji zakonodaji orodja za majhna,
               mikro podjetja. Če jih imamo, zakaj pa so prezadolžena? Očitno ne funkcionirajo ta
               orodja, zato verjetno tudi uvajate nova orodja, ker obstoječa ne funkcionirajo. In če
               obstoječa ne funkcionirajo za velike, verjetno ne funkcionirajo tudi za majhne. Saj
               majhni so ravno tako prezadolženi kot veliki. Skratka, ta predlog, češ da bi veljalo
               to preventivno prestrukturiranje tudi za majhna podjetja, je po moje utemeljen in bi
               veljalo z njim poskusiti.</p>
               <p>Najbolj bistvena zadeva, ampak tudi brez tega bi še preživeli, spoštovani minister,
               ampak najbolj pomembna zadeva je pa ta relacija dolžnik–upnik. V Slovenski
               demokratski stranki ocenjujemo, da je problem tako prezadolženosti kot potem tudi
               insolvetnih postopkov in tudi bornega poplačila upnikov v teh insolventnih postopkih
               tudi odgovornost dolžnika. Ko dolžnik začuti, da gre zadeva pod breg, vleče predolgo
               in celo dela v tej kalvariji ogromno škode upnikom. Na koncu pride shirana družba v
               prisilko, kjer se upniki praktično neznatno poplačajo ali celo zabrede potem cela
               zadeva v stečaj.</p>
               <p>Tu pogruntati generalne rešitve, kako to preprečiti, je problem, ker je vsako
               podjetje specifično, vsako podjetje zaradi specifičnih okoliščin zabrede v težave,
               lahko čisto nič ni krivo pri tem, lahko je navezano na enega partnerja, ki zabrede v
               težavo in posledično zabrede tudi ta podrejeni poslovni partner v probleme. Vendar
               vemo, da praktično nimamo operativnih postopkov ugotavljanja odgovornosti dolžnika za
               početje v tej kalvariji, preden pride v insolventno pozicijo. Ne poznam niti ene
               obsodilne sodbe ali kakršne koli sodbe, ki bi jih upniki sprožili proti dolžniku,
               proti upravi neke družbe, to se pravi upniki, češ da je predolgo zavlačeval s
               predlogom za takšno in drugačno poplačilo ali insolventni postopek, torej prisilko,
               ali kar koli drugega. Se pravi dolžnik, uprava nekega prezadolženega podjetja, je
               tudi zaradi neodgovornosti pogostokrat ali pa po moje največkrat krivec za to, da
               pride do oškodovanja upnikov na koncu in tudi prezadolženosti tega istega
               podjetja.</p>
               <p>Skozi ta zakon ne vidim nekih učinkovitih mehanizmov, kako bi to preprečili oziroma
               bolj potegnili to odgovornost dolžnika na plan oziroma jo res na pladnju ponudili
               upnikom, češ uporabite to možnost in stisnite tega, ki vodi v oškodovanje vaših
               terjatev. Zato smo predlagali amandma. Predlagani smo amandma, čisto preprosto
               povedano, da ko tudi upnik, banka, država zasluti, da bo določen dolžnik prišel v
               insolventno pozicijo, da obstaja verjetno, da bo zašel v insolventne postopke v roku
               enega leta, da tudi ta upnik lahko da pobudo dolžniku, da naj sproži preventivno
               prestrukturiranje. Če dolžnik to zavrne, ima močne znake odgovornosti in potem pride
               do prisilke – se pravi, da je imel upnik prav, dolžnik je pa ignoriral to –, torej,
               če pride potem do insolventnega postopka, da je tu na nek način zelo jasna
               odgovornost tega dolžnika; ni spravil, ni se poslužil orodij, ki mu jih dajete na
               voljo, hkrati je podjetje zabredlo v težave in oškodovanje upnikov je tukaj. V tem
               primeru je treba potrkati na vest tem upnikov oziroma tem dolžnikom, češ, jemljite te
               stvari odgovorno, kajti sicer boste odgovorni.</p>
               <p>Spoštovani minister, če bi kakšen od teh dolžnikov že sedel za rešetkami ali pa bil
               na poti k tem rešetkam, potem bi verjetno marsikateri dolžnik v tej kalvariji
               prezadolženega podjetja ravnal drugače, bolj odgovorno in verjetno izkoristil vse
               možnosti tudi za to, da opere svoje ime in odgovornost, da pride do prestrukturiranja
               oziroma ohranitve nekih zdravih jeder. To, spoštovani, so naši amandmaji, mi mislimo,
               da so potrebni in pomembni.</p>
               <p>Še enkrat pa; ta predlog gledamo skozi vsebinsko plat. Še enkrat povedano, menim, da
               so vsa ta orodja, ta škatla z orodji, ki jih nudi ta zakon, dobrodošla. Je pa veliko
               vprašanje, ali jih bodo naduti bankirji – pa upam, da nisem zdaj spet koga užalil –
               uporabili, kajti doslej jih niso. Doslej jih niso in zato mislim, da je tudi velik
               problem podjetij. Pa poglejte, tudi ta pritisk na banke, ki se odvija v obdobju
               zadnjih let v tem smislu odgovornosti uprav, nadzornih svetov je povzročil, da se
               danes bankirji ne upajo dati najenostavnejšega kredita, kaj šele da bi upali
               podpisali sporazum o finančnem prestrukturiranju, s katerim bi ne samo sebi, ne samo
               sebi dali en diskont, to se pravi, zmanjšali neko poplačilo dolžnika, ampak tudi
               nekomu drugemu to vsilili – eni banki, ki ne pristopa k tem sporazumom. To se pravi,
               nekomu drugemu vsilili to stvar. Veste, kakšna odgovornost je to? Velika odgovornost!
               Bankirji so danes dokazali, si ne upajo prevzemati tudi trikrat nižje ali desetkrat
               nižje odgovornosti, kot je ta. Ne zaradi neke opozicijske drže, ampak zelo sem
               skeptičen do teh rešitev … Ampak ne rečem, da ne bodo funkcionirale, lahko da bodo.
               Pustimo se presenetiti.</p>
               <p>Zato bomo spremljali izvajanje tega zakona in količino vseh teh preventivnih
               prestrukturiranj. Upam, da ne bomo doživeli podobno usodo kot nešteto zakonov v času
               Pahorjeve vlade, ki so bili namenjeni podobnim rešitvam, pa od njih pravzaprav je
               bore malo koristi.</p>
            </sp>
            <sp xml:id="SDZ6-Redna-19-2013-11-27.sp45">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati? Še. Vabim vas k prijavi.</p>
               <p>Besedo ima gospod Jože Horvat.</p>
            </sp>
            <sp xml:id="SDZ6-Redna-19-2013-11-27.sp46">

               <speaker>JOŽEF HORVAT (PS NSi):</speaker>

               <p>Govorimo o gospodarstvu. Na srečo gospodarstvo ni koalicijsko niti opozicijsko in –
               kar sem že bolj vesel – je srednjega spola: tisto gospodarstvo, po tem, kar smo se
               učili v osnovni šoli.</p>
               <p>No, zdaj pa k resnim zadevam. Najprej bi želel nekako opozoriti na razpravo, ki jo je
               imel, zdaj ga žal ni tukaj, kolega Frangež. Tako je namreč razpravljal v stališču
               Poslanske skupine Socialnih demokratov kakor tudi v svoji lastni razpravi in je
               pokazal na – slišalo se je, razumelo se je – na izjemno pomembnost mnenje Evropske
               komisije o proračunskih načrtih Republike Slovenije za naslednje leto. Jaz sem vesel,
               da je Evropska komisija dala pozitivno mnenje za proračunske dokumente Republike
               Slovenije za leto 2014. Evropska komisija to počenja v skladu z zakonodajnim paketom
               dvojček, ki je začel v evrskem območju veljati od maje letos. Evropska komisija
               pogleda proračunske dokumente, torej proračunske načrte za naslednje leto v skladu s
               Paktom stabilnosti in rasti in v skladu z Evropskim semestrom za usklajevanje
               ekonomskih politik. Rekla je, da je tu naš načrt, gre za načrt – lahko bi rekli tudi
               spisek želja, ampak sem bolj resen in rečem, to je proračunski načrt – in je
               ugotovila, da ni nekih razhajanj v skladu z obema dokumentoma, ki sem ju prej
               omenjal. Gotovo se pa vsi zavedamo, da je pomembna realizacija teh načrtov.</p>
               <p>Ampak tukaj za uvod naredim piko in potem nadaljujem pri amandmaju k 4. členu
               Slovenske demokratske stranke, ki želi, da ta postopek preventivnega
               prestrukturiranja ta zakon tudi vpelje oziroma da ta zakon tudi dovoljuje nad
               majhnimi gospodarskimi družbami. Mi bomo ta amandma podprli, zato ker v našem
               gospodarskem programu Nove Slovenije-krščanskih demokratov temelji slovensko
               gospodarstvo prav na malih in srednje velikih podjetjih. Kot je kolega Tonin že
               povedal v stališču poslanske skupine, mi razumemo mala in srednja podjetja v
               Sloveniji kot fundament, kot temelj, kot jedro slovenskega gospodarstva. Seveda ne
               omalovažujemo tudi velikih gospodarskih družb, tudi te so še kako pomembne, ampak
               temelj, fundament je na malih in srednje velikih podjetjih.</p>
               <p>Zakaj toliko to poudarjam? Treba je prebrati letno poročilo Evropske komisije o malih
               in srednje velikih podjetjih, to je bilo izdano včeraj, 26. novembra 2013. Evropska
               komisija v letnem poročilu o malih in srednje velikih podjetjih ugotavlja, da lahko
               letos v Evropski uniji prvič po petih letih pričakujemo povečanje zaposlenosti v
               malih in srednje velikih podjetjih in povečanje njihove dodane vrednosti. Tukaj bom
               operiral s številkami, potem bom govoril tudi o Sloveniji in tudi s številkami.
               Skupna zaposlenost v malih in srednje velikih podjetjih naj bi se v primerjavi z 2012
               povečala za 0,3 odstotka, dodana vrednost pa za 1 odstotek. Pozitiven razvoj je
               pričakovati tudi naslednje leto. Podatki tudi kažejo, da so bile lani izgube delovnih
               mest pogostejše v ranljivih državah članicah, vendar se je tudi tam trend upadanja
               upočasnil. Evropska mala in srednje velika podjetja so bila v začetku veliko bolj
               odporna na krizo kot velika podjetja, vendar so zaradi šibkega domačega povpraševanja
               potrebovale več časa za okrevanje. Lani je bilo v Evropski uniji 20,4 milijona malih
               in srednje velikih podjetij, ki so zaposlovala 86,8 milijona ljudi, kar predstavlja
               66,5 odstotka vseh delovnih mest v Evropski uniji. Sektor malih in srednje velikih
               podjetij je lani prispeval 57,6 odstotka bruto dodane vrednosti zasebnega
               nefinančnega gospodarstva v Evropi. Večina malih in srednje velikih podjetij v Evropi
               je mikro podjetij.</p>
               <p>In zdaj k Sloveniji. Kot rečeno, je Komisija včeraj objavila tudi podatke o napredku
               posameznih evropskih držav pri izvajanju Zakona o malih podjetjih v letu 2012. V
               Sloveniji je bilo leta 2012 preko 108 tisoč malih in srednje velikih podjetij, ki so
               zaposlovala okoli 420 tisoč ljudi in proizvedla za približno 11 milijard evrov dodane
               vrednosti. Mala in srednje velika podjetja so predstavljala 99,8 odstotka vseh
               podjetij in prispevala 64,1 odstotek dodane vrednosti, predstavljala pa so tudi 71,7
               odstotka vseh delovnih mest v zasebnem nefinančnem sektorju.</p>
               <p>Slovenska mala in srednje velika podjetja še vedno čutijo posledice krize, zlasti
               gradbeni sektor. Obeti za 2013 pa so bolj pozitivni. Zakaj to govorim? Preprost račun
               pokaže, lahko rečemo, da je sicer teoretičen, če upoštevamo, da imamo v Sloveniji 108
               tisoč malih in srednje velikih podjetij, in če bi samo vsako drugo podjetje zaposlilo
               enega delavca, potem to pomeni nekaj čez 50 tisoč novih delovnih mest – in mi bi
               zadevo rešili v Sloveniji! Res je, zveni teoretično. Lahko in imamo pravico in
               dolžnost, da si postavimo visoke cilje. Se pravi, vsako drugo malo in srednje veliko
               podjetje samo eno novo delovno mesto in smo Slovenijo rešili.</p>
               <p>Zato obžalujemo, gospod minister, da nekako niste uspeli doseči soglasja tudi z
               Obrtno-podjetniško zbornico. Povedali ste, kar vam verjamem, da ste se z njimi
               pogovarjali, ampak da ni soglasja. Torej, Obrtno-podjetniška zbornica iz razumljivih
               razlogov tega zakona ne podpira. Poglejte, to ni nobeno napadanje z naše strani, s
               strani Poslanske skupine Nove Slovenije. Uvodoma sem povedal, da ste vložili gotovo
               veliko truda, tudi ta zunanja pravna institucija, ki ste jo angažirali, je – ,jasno,
               proti plačilu – najbrž svoj izdelek naredila dobro, po vaši oceni. Ampak dejansko tu
               strižejo nekako naši pogledi na slovensko gospodarstvo. Kot rečeno; v Novi Sloveniji
               imamo prepričanje, imamo orientacijo, da je treba mala in srednje velika podjetja še
               posebej spodbujati, jim ustvariti okolje, da bi lahko realizirala ta cilj, o katerem
               sem govoril. Se pravi, vsako drugo malo, srednje veliko podjetje v Sloveniji eno novo
               delovno mesto in smo Slovenijo rešili. Hvala lepa.</p>
            </sp>
            <sp xml:id="SDZ6-Redna-19-2013-11-27.sp47">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Besedo ima gospod Aljoša Jerič, pripravi naj se gospod Rihard Braniselj.</p>
            </sp>
            <sp xml:id="SDZ6-Redna-19-2013-11-27.sp48">

               <speaker>ALOJOŠA JERIČ (PS PS):</speaker>

               <p>Hvala lepa.</p>
               <p>Pridružujem se mnenju glede tega, da je treba omogočati čim večje zaposlovanje tudi v
               malih podjetjih. Samo konkretno tu ne govorimo o predlogih za spodbujanje
               zaposlovanja, ampak o zakonu, ki bo v prvi fazi ustavil zmanjševanje zaposlovanja,
               ustavil stečaje oziroma ne popolnoma ustavil, ampak skušal v tisti meri, kjer je
               mogoče prestrukturiranje, to poenostaviti in pospešiti. Če govorimo o tem, da
               pomagamo malim podjetjem, se potem, če se kar direktno dotaknem predlaganega
               amandmaja SDS, kjer predlagajo, da se v 44.b členu postopek preventivnega
               prestrukturiranja razširi tudi na majhne družbe, moram našteti nekaj razlogov, o
               katerih smo tudi že nekaj slišali danes, zakaj razširitve tega člena ni smiselno
               sprejeti. Namreč, gre za nepotrebno obremenjevanje tako v smislu stroškov kot v
               kompleksnosti postopka. Ravno majhne družbe po navadi, v veliki večini majhne družbe
               imajo največ od ene do dve banki upnici in za njih je predvidena poenostavljena
               prisilna poravnava v tej noveli. Ne nazadnje tudi vidim, da smo vsi to ugotovili, da
               nekje teh 15 sodnikov ne bi bilo sposobnih obdelati več deset tisoč teh postopkov
               naenkrat.</p>
               <p>Se pravi, če smatramo, da je bistveno za ohranjanje in za omogočanje, da stečejo ti
               postopki prestrukturiranja čim prej, če je časovna dimenzija pomembna, potem mislim,
               da je zelo smiselno, da se za majhne družbe uporablja poenostavljena prisilna
               poravnava. Če na hitro grem skozi to, kaj je potrebno za to enostavno prisilno
               poravnavo, je za majhne družbe treba priložiti poročilo o finančnem položaju in
               poslovanju dolžnika, načrt finančnega prestrukturiranja, dokaz o plačilu začetnega
               predujma in notarski zapis dolžnikove izjave o resničnosti, poštenosti poročila o
               finančnem položaju in poslovanju. Se pravi, ni treba predložiti revizijskega
               poročila, poročila pooblaščenega ocenjevalca vrednosti podjetja, kar bistveno zmanjša
               stroške in poenostavlja postopke in skrajšuje čas teh postopkov. Tako se mi ne zdi se
               smiselno podpreti tega amandmaja, če govorimo o tem, da želimo pomagati majhnim
               podjetjem.</p>
               <p>Kar se tiče amandmaja naprej, ki predlaga tudi pobudo upnika, da se postopek
               operativnega prestrukturiranja sploh začne. Tudi tukaj bi rad komentiral, zakaj
               smatram, da to v praksi ni v redu, ne bi bilo v redu in ne bi funkcioniralo. Zato ker
               po predlogu te novele je edini predlagatelj lahko dolžnik in to v trenutku, ko še ni
               insolventen. Se pravi, položaj, ki ga predvideva ta trenutna novela, da predlagatelj,
               dolžnik ni insolventen, ne morejo upniki predlagati tega, zato ker ni prišlo še do
               trenutna insolventnosti. Tu gre za neko poslovno skrivnost in sam dolžnik je tisti,
               ki mora vestno oceniti, ali mu ta insolventnost preti v roku enega leta. V primeru,
               ko gre za stanje, da podjetje lahko postane insolventno v obdobju enega leta, upniki
               nimajo dovolj informacij, da bi lahko bili upravičeni predlagatelji, tako da se mi
               tudi ta amandma ne zdi smiseln.</p>
               <p>Kar se tiče drugega teksta, tudi v predlaganem amandmaju, da bi zaradi odpustitve
               dejanj ali dejanj, ki niso v skladu s profesionalno skrbnostjo poslovnofinančne
               stroke ali stroke upravljanja podjetij, se pravi, predvideva še dodatno odškodninsko
               odgovornost, ki bi sledila dolžnikom, ki ne bi tega sprožili. Mislim, da ni treba
               določiti še eno v vrsti odškodninskih odgovornosti. Se pravi, če ugotavljamo, da se
               tovrstni postopki ugotavljanja že obstoječih odškodninskih odgovornosti ne odvijajo,
               kot bi se morali, je treba poiskati vzroke za to in jih odpraviti, ne pa dodajati še
               dodatne člene s podobno vsebino spet z rezultatom, da se ti novi postopki ne bodo
               odvijali. Na različnih drugih delih najdemo definirane odškodninske odgovornosti,
               tako v tem zakonu, katerega novelo imamo pred seboj, kot tudi v Zakonu o gospodarskih
               družbah.</p>
               <p>Tako se mi ne zdi smiselno dodajati na tem mestu še te vrste odškodninske
               odgovornosti, zato amandmaja ne bom podprl. Hvala.</p>
            </sp>
            <sp xml:id="SDZ6-Redna-19-2013-11-27.sp49">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Vizjak, postopkovno.</p>
            </sp>
            <sp xml:id="SDZ6-Redna-19-2013-11-27.sp50">

               <speaker>MAG. ANDREJ VIZJAK (PS SDS):</speaker>

               <p>Hvala lepa.</p>
               <p>Čisto na kratko. Spoštovana, predlagal bi, ker smo prej tudi imeli predlog podobne
               narave, da bi zaradi lažjega dela naših služb, ki pripravljajo magnetograme,
               razpravljavci opustili v vsakih dveh besedah "eee ...", "eee ...".</p>
               <p>Namreč, gospod Jerič je po mojem rekel "eee ..." skoraj večkrat, kolikor je besed
               izrekel. Če mi ne verjame, naj svoj magnetogram prebere. Iz tega naslova bi
               predlagal, da smo v svojih razpravah tudi nekoliko korektnejši, tudi do teh, ki
               pripravljajo magnetograme.</p>
            </sp>
            <sp xml:id="SDZ6-Redna-19-2013-11-27.sp51">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Vizjak.</p>
               <p>To ni bil ravno postopkovni predlog, ste pa posegali tudi na področje gospe Potrate,
               tako da nadaljujemo z razpravo.</p>
               <p>Naslednji je na vrsti gospod Rihard Braniselj.</p>
            </sp>
            <sp xml:id="SDZ6-Redna-19-2013-11-27.sp52">

               <speaker>RIHARD BRANISELJ (PS DL):</speaker>

               <p>Hvala lepa.</p>
               <p>Dotaknil bi se amandmajev Slovenske demokratske stranke, ki gredo v dve smeri. Moram
               pa reči, da mi niso všeč, ker niso dobri; seveda ne zaradi tega, ker so jih vložili
               kolegi. V prvi meri gre v smer, da institucionalno urejamo tudi možnost, da upniki
               dolžniku predlagajo ta postopek finančnega prestrukturiranja. Mislim, da to ni treba
               urejati institucionalno v tem zakonu, konec koncev lahko upniki dolžnika kadar koli
               opozorijo. Druga stvar je, da dolžniki sami vedo, kakšno je njihovo zdravstveno
               stanje, bolje kot upniki. Tretja stvar je vsekakor ta, da bi mogoče nekdo celo
               mislil, da gremo v smer, kjer od upnikov zahtevamo aktivno delovanje takrat, ko mora
               biti kompletna aktivnost na strani dolžnika. Bojim se, če bomo to sprejeli, da se bo
               dolžnik lahko izgovarjal, ko ni pravočasno začel tega postopka, da ga nihče od
               upnikov na to ni opozoril. Zato opozarjam na te stvari, ko jih enkrat želimo uvesti
               zaradi tega, da bomo dolžniku naprtili višjo stopnjo odgovornosti, da lahko naredimo
               tudi nasprotno. Mi vemo, da po načelih stečajne zakonodaje ima dolžnik eno bistveno
               dolžnost: tisti trenutek, ko ne more plačati v roku ene same položnice, po domače
               povedano, je dolžan sprožiti ustrezne postopke. Zdaj gremo celo fazo prej, ko vežemo
               ta trenutek odgovornosti na tisti trenutek, ko se zave, da ne bo mogel v roku enega
               leta plačati ene same položnice. In se ne strinjam s tem, da nimamo možnosti
               odškodninsko in kazensko preganjati tistih dolžnikov, ki to jemljejo zlahka ali pa
               škodljivo za upnike. Vsi inštrumenti so, vendar pa v tem primeru rabimo aktivnost na
               strani upnikov, ki bodo zahtevali odškodninske postopke in kazenske postopke.</p>
               <p>Druga stvar, amandma se nanaša tudi na to, da naj bi se postopek finančnega
               prestrukturiranja vodil tudi nad majhnimi družbami. Potem se vprašajmo, zakaj se ne
               bi vodil tudi pri osebnih stečajih, pri fizičnih osebah, ki so nesolventne. Tudi
               tukaj lahko potem raztegnemo te možnosti, vendar po eni strani imamo nov institut, ki
               se bo moral še preveriti, ki ga bo moral nekdo dobro obvladati, imamo omejene
               kapacitete tako strokovne kot kadrovske na strani sodišč. Posebej v ta namen smo
               uvedli poenostavljen postopek prisilne poravnave za takšne primere.</p>
               <p>Sicer pa sama orodja ne bodo pripomogla k ničemur, če teh orodij ne bomo uporabljali,
               vendar že sam nabor orodij ni nič neškodljivega .Mislim, da je primerno, da to orodje
               najprej ponudimo tistim, ki so najbolj ranljivi in najbolj izražajo nek javni
               interes, to pa velika podjetja. Velika in srednja podjetja. Ker primerjave z drugimi
               državami članicami kažejo, da imamo tukaj velik deficit, da so ravno tudi ta
               podjetja, ki smo jih v preteklosti največ izgubili, in če se nam potopi eno tako
               podjetje, je to reševanje zelo težko in tudi škode pri enem samem ogromnem velikem
               podjetju je veliko; ne samo škode za javne finance, škode pri zaposlovanju, izgubimo
               delovna mesta, izgubimo dobavitelje, izgubimo know-how, izgubimo tržne mreže,
               izgubimo –o zaposlenih sem že govoril. Zato je na mestu, da je ta trenutek to omejeno
               na srednja in velika podjetja.</p>
               <p>Teh amandmajev ne bom podprl.</p>
            </sp>
            <sp xml:id="SDZ6-Redna-19-2013-11-27.sp53">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Andrej Šircelj, imate besedo.</p>
            </sp>
            <sp xml:id="SDZ6-Redna-19-2013-11-27.sp54">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovana podpredsednica. Spoštovani minister!</p>
               <p>Meni je bilo zelo všeč na začetku oziroma ko sem vas poslušal, minister, ko ste
               rekli, da vi upoštevate dejansko stanje, v katerem je gospodarstvo in v katerem so
               banke. Zaradi tega se načeloma strinjam oziroma pozdravljam kakršne koli napore za
               to, da se dejansko to spremeni. Namreč, za kaj gre?</p>
               <p>Gre namreč za to, da so krediti oziroma dolgovi gospodarstva za 135 odstotkov večji,
               kot je kapital gospodarstva. Z drugimi besedami govorimo o tem, da če ima
               gospodarstvo deset milijonov kapitala, ima potem to gospodarstvo 13 in pol milijona
               kredita, kar seveda pomeni, da to razmerje ni pravilno, ni v redu, ni gospodarno, ne
               zagotavlja varnosti itn. in zaradi tega so potrebni ukrepi. Zaradi tega se bom potem
               tudi navezal na amandmaje, vsaj na enega izmed njih, o tem, da ima tudi upnik
               določeno vlogo in da tudi upnik lahko začne določene postopke. Namreč, zakaj? Upnik
               je banka. Upnik je dejansko banka, dolžnik je seveda podjetje. O tem govorimo. Če je
               upnik banka, se ne morem strinjali s tezo, ki je bila pač nekako povedana v teh
               razpravah, in sicer problem bank je, da so podjetja prezadolžena. Ja kdo jih je pa
               prezadolžil? Banke. Kje pa so vzela podjetja kredit? Pri bankah. Vsaka banka ima, ko
               sprejema odločitev o tem, ali bo nekemu podjetju dala kredit ali ne, popolno bilanco,
               popolnoma vse informacije lahko dobi, preden da kredit. In kredite so dajali.</p>
               <p>Takrat ko je, recimo, razmerje med tem, da imamo kapitala sto, kredita pa 50, takrat
               je to problem dolžnika, je problem, težava podjetja. Če imamo pa takšno razmerje, kot
               je pa pri nas, potem pa to ni samo težava podjetja, ampak je tudi težava bank, saj so
               one odgovorne in one so dale preveč kredita na napačne bilance oziroma na prave
               bilance, pa še vedno so dajale kredite in kredite in kredite. In sedaj se glede na
               to, da Slovenska demokratska stranka želi in zahteva tudi določeno vlogo in
               odgovornost bank pri tem, pozicijske stranke pravijo: ne. Kajti tukaj, ko govorimo o
               upniki in dolžniku, vemo, kdo je upnik, in vemo, kdo je dolžnik. To niso neki
               teoretični pojmi, ampak je ena izmed slovenskih bank oziroma tudi tujih, manjših bank
               itn. Zaradi tega je popolnoma upravičeno, da ima tudi upnik, v tem primeru seveda
               banka, možnost in odgovornost, da začne katere koli postopke v skladu s tem zakonom
               oziroma da začne ta postopek, ki bi pomenil tudi na neki strani to, da bi se podjetja
               razdolžila.</p>
               <p>Tako ne smemo mešati, kdo je kdo. Ne smemo zamešati vzroka in posledico. Dejansko so
               banke tiste, ki so dajale kredite, in banke so odgovorne za to, ampak mi tukaj
               rešujemo banke. Mi rešujemo banke in bankam ne dajemo nobene odgovornosti in zaradi
               tega je to vprašljivo. Vprašljivo je tudi zaradi tega – ker mi lahko govorimo o
               odgovornosti dolžnika. Po ZGD je odgovornost dolžnika, vendar po ZGD lahko dolžnik
               zapre družbo, uvede take in take postopke, lahko to naredi, navsezadnje ima tukaj vse
               možnosti, organi ga morajo spremljati, mora plačati vse davke itn., potem zapre
               družbo. Ta dolžnik je dal tudi banki določena jamstva – moral bi jih dati, takšna ki
               jih zahteva banka ali ki jih je zahtevala banka. Če jih ni zahtevala – problem banke!
               Če jih ni zahtevala, problem banke, in dolžnika, če je v tem primeru goljufal ozirom
               če je naredil neko kaznivo dejanje in tako naprej. S tem zakonom želimo prenesti vse
               breme dejansko na podjetja, medtem ko bodo banke lahko spremljale vse to, sprejele
               odločitve, ali bodo šle v to ali ne bodo šle in tako naprej.</p>
               <p>To je ta težava in tukaj imam, minister, potem tudi nekaj vprašanj oziroma kot ste
               sami rekli, tukaj ni neke sistemske prisile. Bankam dajemo tukaj možnost, ki jo imajo
               že zdaj, banke bi se lahko že v zadnjih šestih letih dogovorile med seboj, za t. i.
               sindicirane kredite; kdo bo koliko dobil, kako bo dobil, kako si bodo to razdelili.
               Poglejte, jaz verjamem, da so bankirji velikokrat sedeli za skupno mizo, pa se niso
               nič odločili, pa se niso odločili, pa so sedeli še enkrat, pa še enkrat, pa še
               enkrat. In zdaj je tu težava, o kateri ste tudi vi govorili.</p>
               <p>Namreč, vi ste rekli, da bi si želeli tudi vi kaj drugega na mizi, nek drug zakon, pa
               žal zaradi različnih razlogov tega ni mogoče, in da boste tudi pristopili, minister,
               k novemu zakonu, da ta zakon dejansko ni najboljša varianta, in tako naprej; ampak da
               ga je težko napisati. Da je malo strokovnjakov v Sloveniji glede tega, da je malo
               ljudi, ki se ne spoznajo na vse to, in zaradi tega so, kot ste sami rekli, predpisi
               zapleteni in še bolj zapleteni in težko razumljivi za vse ljudi, verjetno jih poznajo
               samo nekateri. Navsezadnje ste, kot vem, in tudi sami ste povedali, dali ta zakon
               pisati neki odvetniški družbi. Zagotavljam vam, da ta odvetniška družba bo znala
               razlagati zakona in bo pravilno razlagala zakon in verjetno bo ona tista, ki bo
               najprej razložila zakon, potem pa bo verjetno Ministrstvo za pravosodje dalo
               štampiljko, da je tako pravilno – če je temu tako.</p>
               <p>Sprašujem vas, ali pa morda ni interesa na Ministrstvu za pravosodje za spremembo
               tega zakona, ker obstoječi lobiji držijo svoje pozicije in ne želijo spremeniti
               ničesar in ne želijo spremeniti zapletenih postopkov, ki lahko pomenijo stečaj ali
               kateri koli drug postopek finančne konsolidacije. In ali ni morda s tem, ko pravite,
               da na eni strani nimamo zadosti ljudi, ki bi to enostavno znali napisati, na drugi
               strani imamo le nekatere – jaz jih spoštujem, nimam nobenih težav – izkoristijo tržno
               nišo tudi na tem področju in pišejo zakone za Ministrstvo za pravosodje in preko njih
               prihajajo noter določeni lobiji in preko njih imamo težave, ne vem, s stečajnimi
               postopki in s stečajnimi upravitelji in tako naprej. In ali lahko zagotovite, da pa
               tukaj spet ni vpliva nekega lobija – recimo največjih slovenskih bank. Kot vem, ne
               samo da nekatere tuje banke zapuščajo Slovenije, ampak zapuščajo tudi komitente, ker
               se pač s tem ne strinjajo in se s tem povzroča velika škoda, če odpovedujejo
               posojila. Namreč, treba je vedeti, da ima banka vedno, če se spremenijo takšne in
               takšne okoliščine, posebej zdaj pri novejših posojilih, potem banka enostavno prekine
               posojilo in zahteva kadar koli vračilo. Tako je to vprašanje na mestu, pač glede na
               vaše izjave, ki ste jih tudi tukaj povedali – skratka, da ni pravih strokovnjakov in
               tako naprej.</p>
               <p>Drugo vprašanje, opravičujete to, zakaj ne majhna podjetja. Cel svet, če želite,
               vsekakor pa Evropa, ima posebne programe za mala in srednja podjetja, ima posebne
               rešitve, da jim olajša poslovanje. Mi jih tukaj izvzemamo iz nekih posebnih rešitev.
               Prav, če imajo samo pri eni banki kredit, potem pač ne bodo prišla noter in se bo pač
               ena banka z njimi pogovarjala. Ampak zakaj jih sistemsko izvzemamo in jih postavljamo
               v slabši položaj oziroma neenakopraven položaj glede tega? Mi jih sistemsko
               izvzemamo! Naš predlog gre v to, da jih, seveda, vključimo. To je sedaj drugo
               vprašanje, ali je treba tukaj bankam dejansko nekaj pokazati, nekaj narediti in tako
               naprej. Ampak, poglejte, male banke, vsaj tiste tuje, se dejansko s tem ne strinjajo.
               Navsezadnje se tudi, če želite, Banka Slovenije ne strinja s tem, da se poveča
               odstotek na 60 odstotkov, da se začne lahko ta postopek. Ker potem bo dejansko več
               stečajev, glede tega amandmaja, ki je bil sprejet v odboru s 50 na 60 odstotkov, ko
               se poveča ta odstotek za prisilno poravnavo. Dejansko je tukaj ta problem. Kot vem,
               se Banka Slovenije s tem ne strinja, ker pravi, da bo zaradi tega več stečajev.</p>
               <p>Ali je ta zakon, glede nato, da vpliva na bančništvo, glede na to, da vpliva na
               gospodarstvo, in glede na to, da je nadzornik Banka Slovenije usklajen z Banko
               Slovenije – jaz berem, da imajo drugačna mnenja. Poglejte, berem izjave Banke
               Slovenije. Zaradi tega je to naslednje vprašanje. Vi si seveda želite popolno
               podporo, ne sprejemate pa popolnoma utemeljenih predlogov amandmajev, ki jih daje
               Slovenska demokratska stranka glede na dejansko stanje, glede na to, da mora tudi
               upnik imeti določeno odgovornost pri kreditiranju, če imamo 13,5 milijona kredita na
               10 milijonov kapitala v gospodarstvu. In to je dejansko stanje. Tukaj bankam ne
               želite naložiti določene odgovornosti tudi pri tem, ampak samo dolžniku. To je sedaj
               tisto, kar je. Tudi opozicija lahko na takšen ali drugačen način zagovarja … se
               opravičujem – pozicija lahko zagovarja oziroma sedanja koalicija, da so ti amandmaji
               nepotrebni, nestrokovni in tako naprej. To ni res! To enostavno ni res. Nam gre v tem
               primeru za gospodarstvo in za to, da banke začnejo dejansko nekaj delati.</p>
               <p>Mislim, da od tega zakona ne bo velike koristi. Se pa bojim, da se za vsemi
               zapletenimi določbami, pač skrivajo določeni interesi. Prosil bi vas, minister, da
               poveste nekaj o tem oziroma da zanikate, če temu ni tako. Hvala lepa.</p>
            </sp>
            <sp xml:id="SDZ6-Redna-19-2013-11-27.sp55">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Minister, izvolite.</p>
            </sp>
            <sp xml:id="SDZ6-Redna-19-2013-11-27.sp56">

               <speaker>DR. SENKO PLIČANIČ:</speaker>

               <p>Hvala, spoštovana podpredsednica. Spoštovane poslanke in poslanci! Ta diskusija
               gospod Širclja se mi zdi zelo pomembna in zato se bom zelo potrudil z odgovorom na
               vsa ta vprašanja.</p>
               <p>Najprej, ko gre za to temeljno ugotovitev, da ni sistemske prisile za banke. Ni je,
               in tudi je ne vidim, kako bi lahko bila, če bi sprejeli ta amandma, da lahko tudi
               upniki predlagajo predinsolventni postopek. Tukaj je beseda "lahko". Lahko ga, lahko
               ga ne. Tukaj je pač neka možnost. Če banke do sedaj niso, če bo to še naprej
               obveljalo, tudi s tem amandmajem se ne bo čisto nič spremenilo. Se bom vrnil nazaj na
               te strokovne protiargumente, o katerih sem prej govoril, ki sicer govorijo zoper
               predlog, ki se zdi – tudi meni se je zdel, še vedno se zdi nekako logičen in
               razumljiv –, ko pa človek pogleda celoten sistem, tudi celotno novelo, pa celoten
               zakon – treba je brati zakon kot celoto z novelo vred, pa tudi pravni red kot tak, je
               treba imeti pred očmi – potem vidi, da je le več razlogov proti kot pa za. Ampak če
               je temeljni razlog za ta amandma ta, da bo potem pa to neka sistemska prisila za
               banke – je ni. Sistemska prisila bi bila, če bi napisali, da upniki morajo predlagati
               tak in tak postopek, če ga ne, se jih sankcionira tako in tako. Potem bi prevedli to
               v obstoječe upnike, to so banke, pa bi rekli, da banke morajo … Potem bi še, recimo,
               razmišljal v tej smeri, da bi s tem nekaj dosegli v smeri sistemske prisile, kar pa
               je – s tem se popolnoma strinjam – glavni problem. Banke so bile do sedaj pasivne.
               To, če jim mi vsa ta orodja dajemo, tudi če bi sprejeli ta amandma, kot rečeno, ne bi
               s tem te sistemske prisile nič povečali.</p>
               <p>Moram tudi povedati svojo izkušnjo iz časa priprave tega zakona, ko sem se prvič
               srečal s tem svetom bankirjev, finančnim svetom, o katerem sem imel prej kar visoko
               mnenje, pa so me zelo zelo razočarali. Praktično popolna pasivnost, tudi ko je šlo za
               predloge, kaj sploh narediti. Logično, če imajo nobenega interesa nič narediti, potem
               tudi niso nič predlagali in so se v veliki meri pridružili prevladujočemu pristopu,
               ki velja v Sloveniji, in to je ta, da ko nekaj nekdo predlaga, je edino, kar večina
               zmore, to, da sesuva to, kar nekdo predlaga.</p>
               <p>Moram reči, da to kar SDS daje na mizo, ni del tega, so konstruktivni predlogi, za
               katere pa žal obstoja v resnici več razlogov proti kot za. Za vse tri amandmaje; tako
               za tisti, ki govori o tem, da bi lahko tudi upniki predlagali, dali iniciativo za
               predinsolventni postopek, kot tudi tisti, ki govorijo o razširitvi tega na majhna in
               ostala podjetja, torej ne samo na srednja in velika, in tisti, ki je potem povezan s
               tema dvema, to je odškodninskih odgovornosti dolžnika, ki ne bi sprejel take
               pobude.</p>
               <p>Če zdaj nadaljujem glede temeljnih vprašanj, ki bi, če ne bi ostala odgovorjena,
               lahko zbujala nek dvom, sum, da stvari niso bile čiste, da so tu neki lobiji prišli z
               nekimi interesi skozi in tako naprej.</p>
               <p>Najprej glede sistemske prisile. To je odgovor na prvo opazko ali ugotovitev. Kako je
               zakon nastajal? Še enkrat. Lahko povem tako, kot je to bilo, čisto iskreno in
               pošteno. Torej mi smo se lotili najprej zakona o sistemski razdolžitvi, z res iskreno
               ambicijo narediti za del problema, ki ga imamo na insolventnem področju, torej za
               vprašanje razdolžitve, narediti sodoben zakon, ki bo omogočal hitro, učinkovito
               razdolževanje slovenskih podjetij, s čim manj formalizmov, s čim manjšo vlogo sodišč,
               zlasti pa omogočil to vse skupaj v situaciji, ko podjetje še ni insolventno, ko je še
               dovolj časa za to, da se reši, ko še voda ne teče v grlo.</p>
               <p>V to smo res vložili ogromno energije in prišli do neke točke in potem ugotovili, da
               preprosto, kot sem uvodoma povedal, z ekipo, ki je to delala, ne znamo tega
               pripeljati do konca v predvidenem roku, ki smo ga imeli. Preveč zapleteno je bilo,
               premalo časa je bilo, premalo ljudi je bilo, ki bi znali pomagati tukaj in zato mi
               potem ni ostalo drugega, kot da sem oblikoval drugo ekipo, v kateri v resnici
               sodeluje tudi eden od slovenskih odvetnikov iz znane ljubljanske odvetniške pisarne.
               Tudi ta prvi svetovalec je bil odvetnik – ta ki mi je pomagal pri zakonu o sistemski
               razdolžitvi. Želel sem namreč nekoga iz prakse, ne nekoga, ki bi kot teoretik to
               vprašanje pokrival, vemo pa vsi, da tudi ko govorimo o teoretikih, recimo akademikih,
               ki se ukvarjajo z vprašanjem insolventnega prava, so prsti ene roke veliko, veliko
               preveč za to, koliko imamo takih ljudi v Sloveniji. Torej praktično nikogar nimamo;
               enega, dva, tri, ki se s tem ukvarjajo!</p>
               <p>Kot rečeno, želel sem ljudi iz prakse in tukaj je jasno, da največ izkušenj imajo
               pravniki, če govorimo o pravnikih po praksi, ravno odvetniki. Tu ne vidim nobenega
               problema. Ekipa, ki je delala prvi zakon, in ekipa, ki je delala drugi zakon, ni bila
               sestavljena samo iz odvetnika ampak iz vrste drugih ljudi, pravnikov in tudi
               ekonomistov. Tudi v tej drugi skupini, ki sem ji dal za nalogo, da potem združi vse
               to, kar smo v zakonu o sistemski razdolžitvi pripeljali do neke točke, pa potem nismo
               znali tega dokončati, da to združijo oziroma inkorporirajo v zakon o finančnem
               poslovanju. Tudi v tej skupini je sedelo cel kup ljudi, ki niso odvetniki, ki niso
               pravniki. Torej, sestava te skupine je bila zelo skrbno premišljena, zalo skrbno sem
               premislil, kdo bo tam notri sedel, zato da zagotovim ravno to, kar ste – ali pa kar
               si, gospod kolega Šircelj – uvodoma vprašali, ali lahko zagotovim, da lobiji niso
               vplivali. Lahko zagotovim, da lobiji niso vplivali. Noben lobi, ne bančni ne kakšen
               drug lobi, čeprav tudi teh poskusov je bilo ogromno.</p>
               <p>Torej varovalka za to ali pa nek kontrolni mehanizem za to, da kljub mojemu naporu in
               moji skrbi, skrbi mojih sodelavcev, zato da smo res poskrbeli za uravnoteženje vseh
               interesov, zlasti smo pa ves čas skrbeli za to, da bo samo javni interes tukaj
               zaščiten in noben drug, zato smo imeli kot dodatno varovalko še vse štiri mednarodne
               oziroma evropske institucije, zlasti Mednarodni denarni sklad, ki bi – upam, torej,
               tega ne morem trditi –, če bi opazil neko nesorazmerje, neko favoriziranje ene
               skupine na račun druge, nas najbrž na to opozoril, glede na to, da je intenzivno z
               nami sodeloval. Mednarodni denarni sklad je poslal zelo kvalificirane eksperte,
               zlasti nekega kolega pravnika, Nemca. Pomembno je, da to poudarim: Nemca, ker gre za
               sistem, po katerem se običajno zgledujemo, ko pripravljamo zakonodajo, tudi
               insolventno področje ni nobena izjema. Tako smo imeli kup intenzivnih pogovorov, brez
               stormingov.</p>
               <p>Naj povem, da sem pri vseh teh pogovorih, pri vseh teh diskusijah tudi pri pripravi
               zakona namenoma, ravno zato, da bi preprečil prevlado partikularnih interesov
               posameznih skupin, sem že pri pripravi zakona o sistemski razdolžitvi, in nič drugače
               ni bilo zdaj pri tem finišu, kjer se je celotna vsebina zakona o sistemski
               razdolžitvi vključevala v ZFPPIPP, oblikoval skupino, sestavljeno iz predstavnikov
               čisto vseh nosilcev partikularnih interesov. Če bi kdo favoriziral enega, bi najbrž
               drugi to opazil. Priznam, da je iz razloga, ki ga še nisem uspel identificirati,
               izpadla Obrtno-podjetniška zbornica; ne, ker jaz tega ne bi želel ali pa ker bi jaz
               dal tak ukaz, naj ne sodeluje. Če se boste spomnili tiste prejšnje novele spomladi,
               so vsi sodelovali, tudi Obrtno-podjetniška zbornica. Tu so preprosto iz nekega
               razloga izpadli, sam pa nisem bil dovolj pozoren na to in nisem tega opazil, preden
               je zakon prišel v proceduro.</p>
               <p>Skratka, ves čas so bdeli nad enim in drugim zakonom raznovrstni nosilci
               partikularnih interesov, v obliki raznih zbornic, združenj in tako naprej. Torej,
               imeli so taka in drugačna stališča, kot rečeno, in z vsemi je usklajeno, s čisto
               vsemi, razen z Obrtno-podjetniško zbornico, pa še to samo v delu, ki se nanaša na
               tisti prag 50 odstotkov, štiri leta. Tudi zato so pomembni protiargumenti, zakaj tega
               nismo mogli sprejeti – ne zato, ker bi favorizirali srednja in velika podjetja, dol
               bi nam pa visela ali brigalo bi pa nas za majhna in mikro podjetja. To ni res! Torej,
               prepričan sem, da je na primeren način uravnoteženo za vse, da so tu rešitve za vse,
               so pa neki razlogi, neki argumenti, h katerim se bom še vrnil, zakaj predinsolventni
               postopek ni namenjen malim in srednjim podjetjem, zakaj je pa mogoče v resnici
               nekoliko več pozornosti, nekoliko več energije – na splošno, v celotni noveli, ne
               samo v predinsolventnem postopku, bilo dane srednjim in velikim podjetjem. K temu se
               še vrnem, ampak rad bi še dodatno pojasnil in zagotovil, da smo tu naredili vse, sem
               prepričan, učinkovito in uspešno, da lobiji niso uspeli priti s svojimi interesi
               skozi.</p>
               <p>Sprašujete, ali je z Banko Slovenije usklajeno. Ja, seveda je usklajeno, saj je ravno
               Banka Slovenije zelo konstruktivno in intenzivno pomagala pri pripravi tega zakona!
               Predstavnik Banke Slovenije je sedel v skupini, ki je pripravljala tako prvi zakon
               kot drugi zakon. Torej, predstavnik Združenja bank Slovenije je sedel v prvi skupini,
               ko je šlo za zakon o sistemski razdolžitvi, v tej drugi ne, pa ne, ker ga ne bi
               hoteli imeti, ampak preprosto – naj povem še enkrat – nobenih rešitev tu ni bilo na
               mizi, sama kritika. Dobro, če kritiziraš, potem pa povej, kaj bi ti naredil, tako kot
               je SDS zdaj povedala. Veste, na ta način je težko delati. Poleg tega je bilo treba
               hitro narediti. Nekdo je ugotovil, se ne spomnim kdo, da je ta finiš, se pravi
               inkorporacija zakona o sistemski razdolžitvi v ZFPPIPP se zgodila v parih dnevih – to
               ni res! Ta skupina, ki jo je vodil, saj lahko kar povem, gospod Jadek, to je pač ta
               odvetnik iz te ljubljanske odvetniške pisarne, je ta zakon pripravljala kar nekaj
               časa, kar nekaj tednov, zdaj točne številke nimam, ampak dober mesec zanesljivo, če
               ne več; dva meseca. Tako to, da je bilo to na hitro pripravljeno, ni res. Res pa je,
               da je skupina delala od jutra do večera.</p>
               <p>Toliko v zvezi s tem, kako je zakon nastajal, kako je z lobiji in tako naprej. Še
               enkrat, zakon je z Banko Slovenije usklajen. To je predstavnik Banke Slovenije
               povedal tudi na Odboru za pravosodje, tam je sedel in je povedal. Sedel je tudi
               predstavnik Združenja bank Slovenije, katerega stališče je bilo naslednje: "Zakona
               niti ne podpiramo niti mu ne nasprotujemo." Torej stališče, ki je, bi rekel, precej
               skladno s filozofijo, o kateri ste sami govorili, ki vodi banke pri delovanju, in ta
               filozofija je: ne naredi koraka ne levo ne desno. Ne naredi nič. Tako bi si želel od
               koga slišati kakšen predlog, kako pa banke, kot pravite, sistemsko prisiliti, da se
               bodo zmuvale, da bodo naredile kakšen korak. Mislim, da pravno z nekim zakonom jih
               prisiliti najbrž ne moremo, da bi jim mi predpisali, da nekaj morajo. Tukaj je treba
               drugačne mehanizme, drugačne prijeme uporabiti.</p>
               <p>Zdaj pa samo na kratko še o teh protiargumentih za ta dva ključna amandmaja SDS. V
               glavnem jih je zelo dobro povzel kolega Braniselj pa kolega Jerič.</p>
               <p>Najprej glede tega, zakaj ne iniciativa upnikov za uvedbo ali začetek postopka
               preventivnega prestrukturiranja predinsolventnega postopka. Prvi, ja, je že ta. Če bi
               želeli s tem doseči to, kar sem vas oziroma tebe razumel oziroma vas kot Poslanko
               skupino SDS, da bi banke prisili – s tem jih ne bi čisto nič prisilile, če bi jim
               rekli, da lahko tudi one sprožijo. Tisti pravni razlogi, lahko bi rekel tudi
               ustavnopravni, pa so, da imamo tukaj opravka s situacijo, ko dolžnik še ni
               insolventen, tukaj imamo opravka s situacijo grozeče insolventnosti. Namreč, ta
               postopek je namenjen podjetju, ko še ni insolventno. Seveda je logično, zakaj. Zato,
               ker takrat je še dovolj zgodaj, ampak hkrati takrat še ni nastala neka situacija,
               kako naj rečem, izrednih razmer, ki – recimo – upravičuje posege, večje posege ali pa
               sploh posege v neko pravico dolžnika ali upnika. Tukaj imamo opravka s situacijo, ko
               imamo popolnoma regularno poslovanje. To je bil eden pomembnih razlogov, zaradi
               katerih je skupina presodila in mene, moram reči, prepričala, da bi bilo v nasprotju
               z ustavo dajati tukaj upniku možnost, da v tem smislu posega v to podjetje. Ampak še
               enkrat: če bi s tem lahko dosegli neko spremembo aktivnosti bank, potem bi to bila
               čisto drugačna situacija, ker potem bi jaz tehtal javno korist, ki bi jo s tem
               pridobili, se pravi aktivacijo bank z nekim posegom v pravice, pa ni. Tega ni,
               preprosto tukaj nobene razlike ne vidim!</p>
               <p>Potem je tukaj še en pomemben argument, – zato pravim, da je treba zakon kot celoto
               gledati. Če dolžnik ne bo pripravljen tega narediti, kot argument sem razumel za vaš
               predlog bi bil: aha, saj, če bo pa upnik lahko … Mislim, upnik zdaj nima nobene
               grožnje v rokah – jo ima! Če dolžnik ne bo aktiviral tega postopka, ve, kaj ga čaka
               na koncu; ve, da ga čaka popolna izguba premoženja, popolna izguba vseh pravic, ker
               je prisilna poravnava zdaj takšna, ker je načelo absolutne prednosti uveljavljeno
               popolnoma. Skratka, to ga čaka na koncu in to ve, in tukaj moramo računati na to neko
               zdravo pamet, vsesplošno zdravo pamet, da če ga čaka na koncu taka huda posledica,
               potem bo pa ja to naredil. Zdelo se nam je to dovolj, zato tudi nismo upniku te
               možnosti dali. Tukaj je še cel kup drugih argumentov proti. Jaz bi sicer, preden
               nadaljujem z argumenti proti, povedal naslednje … Dragi kolegi iz opozicije!</p>
               <p>Kot rečeno, mi bomo budno spremljali uveljavljanje tega zakona in kar koli se bo
               pokazalo, da nismo dobro predvideli, da nismo dobro predvideli načina razmišljanja
               dolžnikov. Če to apliciram na ta konkreten primer, ga lahko to zelo hitro popravimo.
               Moj predlog je: pustimo zakon tak, kakršen je, predlagam tudi, da ga vi podprete,
               potem pa, če vidimo, da je potrebno še kaj več narediti, se bomo pa skupaj usedli in
               poiskali popravek tudi v takšni smeri, o kateri govorijo vaši amandmaji.</p>
               <p>Ko ge za ta drugi predlog o širitvi na mikro in male družbe, lahko še enkrat ponovim
               nekaj glavni protiargumentov. Žal, saj jaz se sicer strinjam s filozofijo predloga in
               tudi argumenti tega predloga nekako na splošno se strinjam, a hkrati ne morem mimo
               realitete, v kateri smo. Se pravi, prvič kakšno je število teh podjetij; tukaj imam
               podatke iz AJPES, se pravi, skupno število takih podjetij je 4 tisoč 660. Ker smo
               zakon delali z mislijo in z željo, da bo uporabljen tudi v praksi in če bi bil
               uporabljen tudi s strani takih podjetij, potem bi kar naenkrat imeli na tisoče takih
               postopkov, in oprostite, v Sloveniji imamo pač realnost, kakršno imamo. Imamo
               sodnikov, kolikor jih imamo, imamo stečajni upraviteljev, kolikor jih imamo, in to je
               treba upoštevati. Namreč, ne moremo reči, da tega pa ni treba upoštevati. In smo pač
               presodili. Tudi zato, če se spomnite, je prejšnji zakon – tisti, ki je bil vsem bolj
               všeč –, zakon o sistemski razdolžitvi, nosil naslov sistemska razdolžitev. Ja kaj pa
               to pomeni? Razdolžitev tistih podjetij, ki so še posebej pomembna.</p>
               <p>Tudi primerjalno, kolega Šircelj, je tako. Ko smo se pogovarjali z IMF, pa tudi, ki
               smo vzpostavljali neposredne stike z nekaterimi državami, recimo Francijo, Nemčijo,
               tudi primerjalno je tako, da pač vsaka država bo pogledala, katera podjetja so
               najpomembnejša, ker je od nekega velikega podjetja odvisna celotna veriga malih,
               mikro podjetij. Če rešiš veliko, si rešil toliko in toliko malih podjetij. In če imaš
               omejene kapacitete v smislu sodstva, upraviteljev itn., potem se moraš odločiti, kaj
               boš najprej naredil. Če ne moreš vse naenkrat, boš najprej tisto, kar je pomembnejše,
               potem pa tisto, kar je manj pomembno. Sam bi si želel, da bi za vse naenkrat, ampak
               preprosto to ni mogoče. Tako je to v bistvu ta glavni argument, zakaj mala in
               srednja, torej mala in mikro podjetja ne. Ne ker bi jih mi želi izključevati, ne ker
               bi lobiji večjih podjetij, bank itn. pritiskali, dajte vi samo za nas poskrbeti, za
               mala podjetja pa ni pomembno. Niti približno ne! Od vsega začetka sem skrbel za to,
               da je to uravnoteženo, hkrati sem pa moral skrbeti za to, da bo zakon tudi realno
               izvedljiv. Saj, kaj bi nam pomagalo, tudi če bi to napisali, če bi pa potem v praksi
               nastajali sami zamaški. Sodstvo ima že tako težave s skrajševanjem sodnih postopkov
               in sodnih zaostankov. Zdaj bi jim pa tukaj predpisali možnost enega ogromnega navala
               na njih – kaj bi se zgodilo? Bojim se, da velik kaos v sodstvu in na koncu bi imeli
               problem res večji, kot ga imamo. Ampak kot pravim: mi ne vemo, kako bo zakon
               uporabljen. Lahko, da ga bodo uporabili vsi, da se bodo zdaj vse banke aktivirale,
               lahko da nobena ne bo naredila nič. V tem primeru, ko bomo spremljali prakso, bomo
               pogledali. Če so naša predvidevanja o tem, kako bi nek odgovoren menedžer – bodisi v
               podjetju bodisi v banki – moral ravnati v tej situaciji, napačna, če smo to napačno
               presodili, če je odgovornost menedžerjev – enih in drugih – še nižja, kot si mislimo,
               da je, potem bomo pač zakon prilagodili. Vnaprej pa moramo izhajati iz nekega razuma
               in iz neke pravne logike. To so zdaj ti glavni razlogi za to, da je zakon tak, kot
               je. Upam pa, da sem bil dovolj jasen in tudi dovolj izčrpen v zvezi z vprašanji, kako
               je zakon nastajal.</p>
               <p>Še nekaj. Omenil si, kolega Šircelj, da zdaj na ministrstvu ni nobene volje in nobene
               želje, da bi šli v neko spremembo, ki bi bila drugačna, in da smo zato outsourcali,
               najeli enega ali drugega odvetnika. Vsi, ki imate izkušnje z našo državno upravo,
               veste, da to ne more biti razlog. Moja iskrena želja je bila zakon narediti preprost,
               hiter, jasen, učinkovit in tako naprej s sodelavci na ministrstvu. To je želja
               vsakega ministra. Ne bo minister, ki je odgovoren, ki je racionalen, šel takoj v
               outsourcing. Kot se spomniš, smo se lani, v prejšnji vladi, tudi kot vlada
               samoomejili in tudi, če bi bil outsourcing potreben – in je bil potreben –, ni bil
               mogoč, ker smo se sami omejili. Rekli smo, da ne bomo najemali zunanjih svetovalnih
               storitev. Velika velika napaka! Žal, ker v državni upravi, tudi na ministrstvu, ki ga
               vodim, z redkimi izjemami – oba sedita tukaj – preprosto nimam sodelavca, ki bi imeli
               ustrezno strokovno znanje še za kakšne manjše spremembe, kaj šele za tako radikalne
               spremembe. Takšno je dejansko stanje v slovenski državni upravi in je treba to znanje
               poiskati zunaj. Tako je. To je dejstvo. To vsi dobro vese, da je tako. Zato mi
               drugega ni preostalo, kot poiskati to znanje zunaj, pa tudi kljub temu, da sem ga
               poiskal, če ste me dobro poslušali, tudi ni bilo dovolj. In v uvodnem govoru sem
               povedal: ni dovolj. Vse, kar v Sloveniji imamo, ni dovolj – in v ministrstvu,
               ministrstvih, in zunaj, v različnih organizacijah, fakultetah in tako naprej ni
               dovolj, po tej moji dosedanji izkušnji –, da bi lahko pripravili sodoben, kvaliteten,
               razumljiv in tako naprej insolventni in tudi še kakšen drug zakon. To znanje bo treba
               poiskati, torej si pomagati z našim, poiskati pa ga tudi očitno nekje v tujini, ker
               ga ni. V Sloveniji ga ni! Takšno je dejansko stanje.</p>
               <p>Tako so razlogi za to, da je postopek priprave zakona potekal, tako kot je, zelo
               banalni, zelo enostavni in daleč od kakšnih lobijev, zarot in tako naprej. Preprosto
               dejstvo: tega znanja ni. Hvala lepa.</p>
            </sp>
            <sp xml:id="SDZ6-Redna-19-2013-11-27.sp57">

               <speaker>PODPREDSEDNICA ROMANA TOMC:</speaker>

               <p>Hvala lepa, minister.</p>
               <p>Želite repliko?</p>
               <p>Izvolite, gospod Šircelj.</p>
            </sp>
            <sp xml:id="SDZ6-Redna-19-2013-11-27.sp58">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa. Hvala lepa, minister, za izčrpen odgovor.</p>
               <p>Vsekakor bi pa na nekaj stvari opozoril v tej repliki, predvsem zaradi tega, ker
               mislim, da sem bil nekje napačno razumljen. Namreč, vi sami ste rekli, da ta zakon
               nikogar ne prisiljuje. Pač, ta zakon nikogar ne prisiljuje niti dolžnika niti upnika
               in tako naprej. Zakon je tak, kakršen je, in zaradi tega s tem amandmajem, ko mi
               rečemo, da tudi upnik lahko začne določene postopke – poudarek je na "lahko" –, ne
               želimo nikogar prisiljevati, ampak želimo samo dati upniku enako možnost, kot jo ima
               v tem primeru dolžnik. To se pravi, ne gre za prisilo, s tem nisem želel nikomur
               sistemsko prisili narediti, in tudi ta amandma ne govori o tem, ampak samo upnika v
               tem primeru postaviti v tisti položaj, kot ga ima tukaj dolžnik. To je pač tisto, kar
               sem nekako razbral iz vašega odgovora, da vi govorite o tem, minister, da pa po drugi
               strani ne bi s tem nikogar prisilili. Ne, samo damo mu enak položaj. V tem je zdaj ta
               zadeva, če pojasnim tisto, kar govori tudi amandma Slovenske demokratske stranke.</p>
               <p>Drugo, kar pravite, z Banko Slovenije je to usklajeno; jaz verjamem, da v splošnem,
               ampak ni v smislu tega, kar je sprejel parlamentarni odbor, in sicer da je pri
               prisilni poravnavi potrebno soglasje 60 odstotkov vseh upnikov. Tukaj nasprotujejo v
               Banki Slovenije. Kot so pojasnili, bo število prisilnih poravnav posledično manjše,
               število stečajev večje. O tem sem govoril, ko sem govoril o neusklajenosti z Banko
               Slovenije.</p>
               <p>Glede na to, da ste rekli tudi, da majhna podjetja ne morejo iti v ta zakon, da je
               razlog tudi v tem, da je težava stanje v sodstvu in da imate 15 sodnikov, ki se s tem
               ukvarjajo. Minister, tukaj bi vas dejansko prosil, ker mislim, da imate vsaj neko
               koordinativno vlogo pri sodiščih, pri tožilcih, navsezadnje tudi tožilske stvari tudi
               komentirate in tako naprej – dajte, pač verjetno v okviru teh kolegijev, razgovorov s
               sodniki in tožilci, zagotoviti večje število sodnikov. Navsezadnje, saj to se
               verjetno da narediti – ali pa jih je povsod premalo?</p>
               <p>Ker po drugi strani, ko govorite o tem, da na eni strani nimate strokovnjakov za to
               področje, pa ste lepo povedali, da imamo kar številno javno upravo, ki pa obstaja in
               če od nje nimamo tega, je to neko drugo področje. To so pač ...</p>
            </sp>
            <sp xml:id="SDZ6-Redna-19-2013-11-27.sp59">

               <speaker>PODPREDSEDNICA ROMANA TOMC:</speaker>

               <p>... Gospod Šircelj, 3 minute ...</p>
            </sp>
            <sp xml:id="SDZ6-Redna-19-2013-11-27.sp60">

               <speaker>MAG. ANDREJ ŠIRCELJ (PS SDS):</speaker>

               <p>... te zadeve, ki sem jih mislil povedati v okviru te replike. Tudi sam sem se
               samoomejil – čeprav bi, minister, lahko o tem razpravljala na dolgo; ampak kdaj
               drugič.</p>
            </sp>
            <sp xml:id="SDZ6-Redna-19-2013-11-27.sp61">

               <speaker>PODPREDSEDNICA ROMANA TOMC:</speaker>

               <p>Lahko bosta razpravljala še v okviru razprav, ker odpiram možnost za prijavo k
               nadaljnjim razpravam, če želi kdo razpravljati. Prej sem videla gospoda Starmana.</p>
               <p>Izvolite, prijavite se, smo pa še vedno pri 4. členu. Štirje prijavljeni, prva je na
               vrsti mag. Katarina Hočevar.</p>
               <p>Izvolite.</p>
            </sp>
            <sp xml:id="SDZ6-Redna-19-2013-11-27.sp62">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Spoštovani minister, kolegice in kolegi, lepo pozdravljeni!</p>
               <p>Prepričana sem, da je novela tlakovana z dobrimi nameni, da zagotovimo zakonodajno
               orodje, s pomočjo katerega bo čim večjemu število podjetij v Sloveniji omogočeno, da
               se razdolžijo. Seveda ta novi postopek preventivnega prestrukturiranja je po mojem
               prepričanju tista nova vrsta sodnega postopka, ki bo omogočila, da ukrepa v pravi čas
               in pravočasno. To, kar bi morali tudi na področju sistema javnih financ.</p>
               <p>Pred nekaj meseci sem bila na enem omizju gospodarstvenikov in podjetnikov. Govorili
               smo o tem, kako stimulirati gospodarsko okolje. V prvi vrsti smo sedeli funkcionarji
               oziroma tisti, ki smo plačani iz javnega denarja. Eden izmed govorcev na tej okrogli
               mizi je dejal oziroma zaključil tisto srečanje z naslednjimi stavki. Rekel je:
               "Veste, kdaj bo bolje? Takrat, kadar bodo gospe in gospodje v prvi vrsti plačani od
               tega, koliko delovnih mest se v gospodarstvu odpre."</p>
               <p>Jaz ne bom trdila, da bo ta novela spodbujala nova delovna mesta, bo jih pa vsekakor
               ohranjala. Če bi to priporočilo tega gospodarstvenika veljalo že danes, sem
               prepričana, da bi gospod Pličanič si za ohranitev delovnih mest v tem mesecu s to
               novelo zaslužil svojo plačo.</p>
               <p>Zato bom ta njegov predlog z amandmaji, ki so podprti z njegove strani, podprla tudi
               sama. Hvala.</p>
            </sp>
            <sp xml:id="SDZ6-Redna-19-2013-11-27.sp63">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Jerovšek.</p>
            </sp>
            <sp xml:id="SDZ6-Redna-19-2013-11-27.sp64">

               <speaker>JOŽEF JEROVŠEK (PS SDS):</speaker>

               <p>Hvala lepa, gospa predsedujoča. Kolegice in kolegi!</p>
               <p>Gospoda ministra trenutno ni ... Želel sem mu reči, da mu nekako verjamem, da je
               iskren, celo simpatična je ta njegova iskrenost, ki pa jo spremljana, žal, z veliko
               mero naivnosti, ker pač v politiki očitno še nima dolgih izkušenj, kot sam priznava.
               Zaradi tega, ko gledam ta zakon in ko je zelo iskreno povedal, kdo so bili sodelavci.
               Verjamem, da so tudi ti najeti odvetniki, kdor koli, z neko pozitivno energijo hoteli
               ustvariti dopolnjen zakon. Če so ta imena, ki jih je sam navajal, sodelovala, ne vem,
               pričakoval bi, da bodo imeli bolj sveže ideje. Nekje sem slišal tudi, da je tu
               intenzivno sodelovala gospa Nina Plavšak. Če je to res, potem se ne čudim, da je tako
               kompliciran zakon prišel ven. Ker ona je tiste zakone o prevzemih in gospodarskih
               družbah napisala in je že na tisti osnovi nemogoče zgraditi enostaven, pregleden
               zakon. Ona je dobra pravnica, ampak žal terminologijo in čisto vse zakomplicira do
               onemoglosti in bi pravzaprav se bolje obnesla v Toporišičevi ekipi za formiranje
               novih slovenskih besed – širitev našega slovarja.</p>
               <p>Sicer smo soočeni s tem večkrat – te insolventne, stečajne zakone smo menjali v
               Državnem zboru v vsakem mandatu ne vem kolikokrat; in praktično vedno poslabšane.
               Očitno. Treba je enkrat skuriti stare osnutke in narediti enostaven zakon! Prepričan
               sem, da se da. Meni je pred leti po eni spremembi to rekel – ko je minister omenjal
               odvetnike, ki so pomagali in da je moral poiskati zunaj znanje. Mislim, da bi
               minister moral iti po ta "zunaj" še malo dlje. Kajti, kot sem rekel, da mi je pred
               leti odvetnik Damjan Trpin, naš slovenski odvetnik z druge strani meje, predsednik
               slovenske skupnosti, velik Slovenec in rodoljub, tudi odvetnik Tine Maze rekel: "Ja,
               škoda, da niste spremenili, da bi bil operativen zakon …" – zdaj sem pozabil točno,
               za katero stvar. Mogoče je on naslov, da bi dobili en zakon, ki bi bil človeški na ta
               način, da bi se ga dalo uporabljati in da bi te učinke postopek preventivnega
               prestrukturiranja sistemsko razdolžitev res omogočal. Bojim se, da to tudi ta zadeva
               ne bo omogočala.</p>
               <p>Glejte, pred sabo imamo zakon, ki v 4. členu ima že doslej 24 podčlenov, od A do Z
               smo prišli – saj to je nonsens samo po sebi. Kdor koli bo moral po tem delati,
               mislim, da ne bo mogel biti efektiven. Naši predlogi so poskusi izboljšanja tam, kjer
               se da malo izboljšati. Prepričan sem, tako kot tudi piše v 44.f členu, da dolžniki ne
               bodo dali iniciative za to preventivno prestrukturiranje, da bodo odlašali in da se
               mora tudi upnika vključiti, kot mi predlagamo. Ker tu je prisila potrebna, kajti
               dolžnik je podoben tistemu kvartopircu, ki ima proti jutru negativni saldo in reče:
               "Igrajmo še naprej," ker računa, da se bodo karte obrnile; in se ne obrnejo, ker nima
               tisti dan sreče. Ob tem pa se mi zdi, da morda energijo ministrstvo troši malo na
               napačnem mestu. Dejansko bi se morali posvetiti temu, da bi ti pravosodni organi
               delovali tako, da bi čim več tega denarja omogočili, ne pa da se zdaj s političnimi
               zadevami ukvarjajo …</p>
               <p>Hkrati pa beremo intervju z Zdenkom Rotarjem, ki je bil toliko let svetovalec gospoda
               Kučana in prej ves čas na Udbi, kjer pravi: "Denar je v tujini in sedaj se bo začel
               vračati." Ker če on trdi, ki je bil Kučanov član ekipe, najtesnejši, da je denar v
               tujini, naj ga vprašajo, kje je denar, pa naj začnejo to preganjati – končno, ne pa
               da se s političnimi procesi ukvarjajo! To pa ne!</p>
               <p>Tu bi moral minister malo nadzorstvene funkcije opraviti, da bi prisilil tožilce, da
               bi šli po poti denarja, denarnega toka, kot pravijo, in kjer so veliki denarji v
               tujini, tam pobarati in pobrskati, da bi se ta zadeva premaknila z mrtve točke. Hvala
               lepa.</p>
            </sp>
            <sp xml:id="SDZ6-Redna-19-2013-11-27.sp65">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Mag. Vogrin, izvolite.</p>
            </sp>
            <sp xml:id="SDZ6-Redna-19-2013-11-27.sp66">

               <speaker>MAG. IVAN VOGRIN (NeP):</speaker>

               <p>Hvala lepa, gospa predsedujoča. Spoštovane kolegice in kolegi!</p>
               <p>Meni se pri tako pomembnem zakonu pojavlja vprašanje, kako je mogoče, da vendarle
               nismo toliko zreli, da bi to peljali po normalnem postopku, ne pa po nujnem postopku.
               Veste, katero novelo imamo? F! Včeraj sem govoril z enim od stečajnih upraviteljev,
               ki je rekel: "Še niti E novele nisem predelal in ne znam po njej niti prav delati!"
               To nam povedo tisti, ki morajo ta zakon uporabljati. Postavlja se naslednje vprašanje
               – zakaj toliko novel? Ali je potrebno toliko avtorskih pogodb, da ljudje dobro
               zaslužijo? To je mogoče eden odgovor. Ker teh pogodb ni na Supervizorju in ne moreš
               videti, kdo so prejemniki sredstev, katere fizične osebe, je to odličen način, da čim
               več zakonskih novel po nujnem postopku produciraš, da ljudje dobro služijo.</p>
               <p>Druga stvar. Najbrž delamo po nujnem postopku vse te zakone zaradi tega, da delamo
               vtis, da delamo, da ustvarjamo, da nekaj korenito spreminjamo, v bistvu pa to sploh
               ni res. Pa veste, zakaj vem? Iz praske! Jaz sem stečajni postopek že dal skozi in me
               zanima, kdo je sodeloval pri takšnih postopkih – niso sodelovali ne stečajni
               upravitelji, ne tisti sodniki, ki vodijo stečajne postopke, ne tisti
               gospodarstveniki, ki so že šli skozi te postopke. Se pravi, spet dela ozek krog
               ljudi, ki pa so spisali večino zakonov, na tem dobro zaslužili, ti zakoni pa so, kot
               mi je rekel ta stečajni upravitelj, navadna skrpucala, po katerih ne more delati ne
               sodišče, ne stečajni upravitelji in ne koristi ne gospodarstvu, ne upnikom in ne
               dolžnikom. In tako bo tudi s to novelo. Ljudje, ta stečajni upravitelj vodi 50
               stečajnih postopkov! 10 za pravne osebe in 40 za fizične osebe! Takšno imamo mi
               stanje v državi. In kaj pravi – ne da se po tem delati! Njegove besede ponavljam,
               rekel je: "To je navadno skrpucalo." Rekel sem, da bom to najbrž uporabil v Državnem
               zboru, pa je rekel: "Ja, uporabite!" Če pa bi kdo rad vedel, kdo to je, mu to kot
               zaupen podatek izdam, vendar ga mora zaupno varovati. Stečajni upravitelj mi je to
               rekel!</p>
               <p>Glejte, kaj pravi Einstein – da je največja definicija norosti to, da delaš stvari na
               enak način, pričakuješ pa drugačne rezultate. Ja, če pa smo, drage kolegice in
               kolegi, 20 let delali na popolnoma enak način! Mi galopiramo in ne vemo, kam. Seveda
               pa vsi razlagamo, kako smo superiorni, rezultati našega dela, sprejetja takšnih
               zakonov, so pa najbrž super! Slovenija je uspešna država, Slovenci smo uspešna
               nacija. Daleč od tega, kolegice in kolegi!</p>
               <p>Pred dnevi mi je Ivo Hvalica dal knjigo Zadnja replika. Veste, dobro bi jo bilo
               prebrati. Človek je bil leta 2000 nazadnje v parlamentu – mislim, kot parlamentarec.
               S približno 12-letnim zamikom je opisal, kako so se sprejemali zakoni. Kot da bi jaz
               gledal ponovitev filma 12 let kasneje, približno na enak način – zdaj pa ne smem več
               uporabiti psihoze norosti, ampak hitrosti. Takšni zakoni, kot je ta, se sprejemajo po
               normalnem postopku, preudarno, ker res lahko pripomorejo k temu, da se počasi začnemo
               pomikati naprej. Po nujnem postopku sprejemati hitre odločitve – velja pravilo v
               vodenju, da so vedno napačne odločitve. Jaz sem v podjetju sprejemal hitre odločitve,
               vendar ceno svojih hitrih odločitev plačujem sam, ceno odločitev v parlamentu pa
               plačujejo državljani z nizkim standardom in gospodarstvo z visokimi davki.</p>
               <p>Kolegice in kolegi! ... /znak za konec razprave/ Hvala lepa.</p>
            </sp>
            <sp xml:id="SDZ6-Redna-19-2013-11-27.sp67">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Gospod Bojan Starman ima besedo.</p>
            </sp>
            <sp xml:id="SDZ6-Redna-19-2013-11-27.sp68">

               <speaker>BOJAN STARMAN (PS DL):</speaker>

               <p>Hvala lepa za besedo.</p>
               <p>Strinjal bi se z nekaterimi predhodniki, ki so omenili, da je nesmiselno popravljati
               zakonodajo in da je potrebnega preveč napora, da popraviš tako slabo zakonodajo, ki
               jo imamo na tem področju. Poskušamo reševati nekaj na način, kjer bomo verjetno
               dosegli tisto, kar pričakujemo od tega; se pravi, neko razdolžitev podjetij. Zakaj so
               podjetja prezadolžena? Zaradi tega, ker slabo poslujejo. Kakšen problem imamo s svojo
               stečajno oziroma insolventno zakonodajo? Problem je v tem, da enostavno ne omogoča –
               to je smrt podjetja; ko gre v stečaj, je to smrt podjetja. Začnejo se sodni postopki,
               začne se priznavanje terjatev in vse skupaj, poslovni proces se ustavi in praktično
               to pomeni smrt. Velikokrat sem rekel, in tudi sam sem enkrat že naredil drugače, da
               bi morali najti način, kako v podjetjih, ki so prezadolžena, doseči, da upniki
               postanejo lastniki podjetja, prevzamejo podjetje in ga potem vodijo naprej na
               drugačen način – v taki obliki, kot je –, da bi morala biti to možnost in bi se
               enostavno to dalo doseči.</p>
               <p>Še enkrat bom povedal: naša zakonodaja je pri stečaju omogočala konverzijo terjatev v
               kapital. Sam sem tak primer izpeljal s pomočjo stečajnega upravitelja, in to v sami
               Planiki, kjer smo v stečaju izvedli konverzijo terjatev tako bank, tako nekaterih
               upnikov kot tudi države v kapital podjetja, se finančno prestrukturirali v samem
               stečaju in praktično v stečaju ohranili nemoten potek proizvodnje. Tisoč 500 ljudi je
               nemoteno nadaljevalo delo po posameznem programu z dovoljenjem stečaja in uredili vse
               potrebno, kar je bilo treba, da smo po petih mesecih dve črki izbrisali iz registra,
               podjetje ni bilo več podjetje Planika v stečaju, ampak Planika. Se pravi, stečaj se
               je zaključil, podjetje je bilo prekonstruirano, tisoč 500 ljudi je imelo delo, vsi
               procesi so tekli nemoteno, niti za sekundo se niso ustavili stroji in ta stvar je
               bila, se mi zdi, narejena samo še v enem podjetju.</p>
               <p>Ko sem to poskušal doseči oziroma izpeljati v Muri – dokapitalizacija v fazi stečaja
               ni več mogoča. Tam je bilo treba narediti obvod, neko drugo jedro začeti krepiti,
               tistega zaustaviti. Problem pri nas je v tem, da je za podjetja, kjer se začne
               stečajni postopek, to smrt za podjetje. Zakaj nismo tako dosledni? Zakaj ne znamo
               narediti enega prevoda, ker vsi vemo, vrabci čivkajo, da podjetja v tujini v fazi
               stečaja ali kakršnega koli insolventnega postopka je to praktično očiščenje podjetja
               in to je neko upanje. Podjetje gre naprej. Zakaj pri nas to ni mogoče, če smo
               uporabili podobno zakonodajo? Zakaj mi moramo prekiniti? Avtomatsko se gre vse skupaj
               na cenitve, v podjetjih se začnejo postopki raznoraznih prodaj premoženja na
               raznorazne načine, tečejo mesece in leta. Živemu organizmu ne moreš zaustaviti srca,
               tudi pri nas ne, za pol leta, potem pa ga spet obuditi, da bo naprej živel. Ko si
               enkrat mrtev, ko se stečaj začne, podjetje ne začne več poslovati, vsaj ne tako, kot
               je … To nam je potrebno, da naredimo!</p>
               <p>Druga stvar pri tem zadevi. Problem je v tem, da mi lahko razdolžimo podjetja, ampak
               s tem, ko jih razdolžimo, nismo naredili nič. Podjetja so v krizi, so zadolžena
               zaradi tega, ker slabo poslujejo, ker imajo neustrezne lastnike, ki ne znajo
               zagotoviti tega. Če se 100-odstotno ne spremeni lastnina podjetja in da pride nov
               upravljavec in drugače vodi in opravi res popolno prekonstruiranje takega podjetja,
               predelavo, oziroma naredi ustrezne strukturne spremembe, da podjetje po tej
               dokapitalizaciji lahko uspešno posluje naprej, s tem ne naredimo nič. S tem mečemo
               denar stran – tako banke ali katera koli institucija, kateri koli upnik.</p>
               <p>Zato mislim, da bi na nek način morali tem podjetjem in v kakršnih koli postopkih
               zagotoviti, da čim hitreje preidejo v last tistih, ki so pripravljeni in znajo bolje
               gospodariti s temi podjetji. S tem, da bomo odpisali oziroma dokapitalizirali
               nekatere kredite, bomo začasno uredili določene stvari. Vem, da je bil v času, ko smo
               dokapitalizirali v fazi stečaja, vložek tistih, ki so vložili v dokapitalizacijo v
               fazi stečaja – ne vem točno, ali je bil 5-kratnik ali je bil 10-kratnik do
               obstoječega kapitala v podjetju. Se pravi, bilo je popolno razlastninjenje tistih, ki
               so bili prej lastniki, do tistih, ki so v fazi stečaja vložili v podjetja. Tega ne
               zasledim v tej zakonodaji, zato se mi zdi, da verjetno ne bo velikokrat uporabljena,
               da je res škoda preveč napora v tej smeri. Mislim, da se glede na odgovornost v samih
               bankah in na dosedanje poslovanje ne bo našel noben odbor, noben nadzornik, noben
               upravitelj, ki bi bil pripravljen dokapitalizirati še kasneje oziroma ob tem pa tudi
               odpisati del svojih obveznosti, ker kot je že bilo rečeno, težko kdo da sploh kredite
               za to.</p>
               <p>Zato sem videl spremembo te insolventne zakonodaje v tem, da bi se dejansko sam
               proces postopkov tako poenostavilo, da bi omogočili nemoteno nadaljevanje poslovnih
               procesov in razlastitev vseh slabih gospodarjev in lastnikov, ki so do sedaj vodili,
               in omogočiti brez prekinitve – se pravi, danes smo začeli postopek, jutri lahko
               podpišejo upniki, da postanejo lastniki, kdor hoče, in pojutrišnjem postajajo nove
               uprave v tem podjetju in začnejo poslovati drugače. Če bi to dosegli s temi
               korekcijami na zelo enostaven način, potem bi videl, da je napor smiseln in da bi
               tudi obrodil rezultate večje, kot jih bo tako. Nič nimam proti zakonu, nič nimam
               proti temu poskusu, bi pa res predlagal, da enkrat poiščemo odgovore na ta vprašanja,
               ki sem jih postavil: zakaj je pri nas insolventni postopek, stečaj smrt za podjetje
               in zakaj drugje ne. Pa dajmo, za božjo voljo, vse te papirje, pa vse te zakonodaje
               vreči v koš in če drugega ne, prepišimo te stvari, tako kot veljajo tam, kjer to
               uspešno izvajajo. Zakaj mi zmeraj nekaj popravimo po svoje, tako da se potem cel ta
               proces ne odvija normalno in da izvajamo neke stvari na tak način, kot niso
               potrebne.</p>
               <p>Nikakor ne bom nasprotoval tem spremembam. Mislim, da so poskus, kot je že sam
               minister rekel, da se bi zadeve omogočile – tudi te pa te stvari. Mislim, da ne bo
               veliko efekta iz tega, pa tudi škode ne more biti zaradi tega; lahko je, praktično bo
               to ali ena lažja oblika, ki pa nam jo daje že sama slaba banka, ker zdaj ni potrebno
               to dogovarjanje kreditnih upnikov, teh 75 odstotkov, ko bomo imeli slabo banko in ko
               bodo te slabe terjatve tako ali tako na slabi banki. Tako ali tako bo z enega mesta
               šel befel, kako ravnati s tem dolgom, kjer bodo te stvari … Tudi s tega vidika je to
               na nek način že urejeno in bo lahko slaba banka reprogramirala kredit, lahko bo
               dokapitalizirala, imate možnost, in seveda boi tudi zadaj imela ustrezno pokritje v
               zakonodaji in tudi v garancijah in v denarju za izvedbo tega.</p>
               <p>Skratka, želel bi, da enkrat presekamo nordijski vozel, naredimo eno stvar tako, da
               bo res dala tiste rezultate in odpravila tiste probleme, pred katerimi se nahajamo,
               enkrat za vselej rešila problem, zakaj je pri nas vedno v teh postopkih teh primerov
               reševanja slabih podjetij, zakaj to vedno pomeni konec. Morali bi znati rešiti taka
               podjetja, kot so ta gradbena; raznorazna podjetja so šla brez potrebe v stečaj, lahko
               bi se upniki zagotovili, dogovorili in z enim delom podjetja nadaljevali proces. Ko
               pa začne mleti stečajni postopek, se pa vse ostalo ustavi, vsi se razbežijo, nobenega
               ni več, da bi bil v stanju – stečajni upravitelji nimajo interesa, njihov interes je
               čim daljši postopek, čim več cenitev, čim več stroškov in vseh teh stvari. Praktično
               je to začetek konca. Noben stečajni upravitelj nima … Na primer, ko smo v fazi
               stečaja delovali s proizvodnjo, smo morali zelo natančno, za vsak dan izračunati, da
               s samo proizvodnjo delamo dobiček in povečujemo stečajno maso. V zadnjih fazah vseh
               teh stečajev nisem videl nobenega primera, da bi na primer znotraj podjetja ali na
               kakršen koli način upniki izoblikovali določene sredine in da jim bi sodišče posredno
               preko stečajnega upraviteljstva dovolilo nadaljevati.</p>
               <p>V Muri sem imel najeta vsa poslovna sredstva od stečajnega upravitelja Mure d. d.
               Rekel sem, ali lahko dobim pogodbo, ko smo imeli že tisoč 500 ljudi, da nam daste to
               v najem za daljše časovno obdobje, ker ne morem sklepati poslov na pogodbo, ki ima 6
               mesecev – samo absurd teh naših birokratskih omejitev, ki jih dajemo. Pogodba se
               lahko podpiše največ za 6 mesecev o najemu vseh strojev pa vseh stvari, pa tisoč 500
               ljudi; če pa bo kdo kupil tiste prostore, ki jih v akciji prodajamo, morate pa jutri
               nehati, pa iti ven, to vam bomo ukazali. Takšno pogodbo smo imeli – popoln nesmisel!
               Si zaposlil praktično toliko ljudi, vse skupaj si peljal, bil si odvisen, ker nisi
               imel strojev in opreme, od nekega drugega postopka, ki je tekel na istem dvorišču in
               praktično nemogoče je bilo dobiti pogodbo. Zaprosil sem sodišče, naj mi dovoli
               pogodbo, da se v najem vzame za pet let. Zaprosil sem tudi marsikaj drugega, ampak
               nič ni bilo mogoče! Prva licitacija bo jutri, druga bo potem, potem bo po kosih,
               potem bo tako in čez eno leto bo to končano. To so stvari, ki dejansko smo si jih
               sami zakomplicirali. Ne vem, verjetno drugje te zadeve potekajo drugače, ker ne znamo
               teh stvari izpeljati. Želim, da bi bili uspešni pri tem. Pri tem ne bom nasprotoval.
               Hvala.</p>
            </sp>
            <sp xml:id="SDZ6-Redna-19-2013-11-27.sp69">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Sprašujem, če želi še kdo razpravljati o tem členu. Če ne, prehajamo na naslednji
               člen.</p>
               <p>To je na 12. člen in na amandma, ki ga je vložila koalicija. Želi kdo razpravljati o
               12. členu?</p>
               <p>Če ne želi, prehajamo na 37. člen in amandma, ki ga je prav tako vložila koalicija.
               Želi kdo razpravljati?</p>
               <p>Če ne, prehajamo na 48. člen. Prav tako je vložen amandma koalicije. Ni želje po
               razpravi.</p>
               <p>Nadaljujemo z 48.a členom. Vložen je amandma koalicije. Želi kdo besedo?</p>
               <p>Prehajamo na 49. člen. To je na zadnji amandma, ki ga je vložila koalicije k temu
               predlogu sprememb. Želi tu kdo razpravo? <stage>(Ne.)</stage></p>
               <p>Če ne želi, bomo z razpravo zaključili in o amandmajih v skladu s časovnim potekom
               seje Državnega zbora odločali danes v okviru glasovanj. To bo pol ure po prekinjeni
               2.a točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>17. TOČKO DNEVNEGA REDA, to je na DRUGO OBRAVNAVO PREDLOGA ZAKONA O
                  MAKROBONITETNEM NADZORU FINANČNEGA SISTEMA.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga bi imel besedo predstavnik Vlade, ki ga trenutno ne vidim.
               Minister najbrž ne bo v imenu Vlade, zato bomo prešli na poročilo odbora.</p>
               <p>Prosim predsednika Odbora za finance, monetarno politiko, da poda poročilo.</p>
            </sp>
            <sp xml:id="SDZ6-Redna-19-2013-11-27.sp70">

               <speaker>BOJAN STARMAN (PS DL):</speaker>

               <p>Hvala lepa za besedo, gospa podpredsednica.</p>
               <p>Odbor za finance in monetarno politiko je na svoji 22. seji 5. 11. 2013 kot matično
               delovno telo obravnaval predlog zakona, ki ga je Državnemu zboru v obravnavo in
               sprejetje predložila Vlada.</p>
               <p>Dobili smo mnenje Zakonodajno-pravne službe, ki je podala pripombe k nekaterim
               členom. Dobili smo gradiva: mnenje Komisije Državnega sveta, dopis Agencije za trg
               vrednostnih papirje, ter pregled amandmajev.</p>
               <p>V skladu s 129. členom Poslovnika Državnega zbora so amandmaje k predlogu zakona
               vložile poslanske skupine koalicije, in sicer k 3., 5., 9., 14., 15., 19., 21. členu
               zakona.</p>
               <p>Predstavnik Ministrstva za finance je obrazložil, da s sprejetjem zakona, ki bo
               urejal makrobonitetni nadzor finančnega sistema, da se bo s tem izboljšal nadzor nad
               finančnimi institucijami. Tukaj bo makro nadzor izvajal Odbor za finančno stabilnost,
               tudi glede na poziv in predloge Evropskega sveta. Temu svetu bo predsedoval guverner
               Banke Slovenije.</p>
               <p>V kratki razpravi je bilo poudarjeno, da bo zakon prinesel večji nadzor nad
               finančnimi institucijami ter s tem prepričeval morebitna bodoča tveganja v finančnem
               sistemu.</p>
               <p>Odbor je v skladu z drugim odstavkom 130. člena Poslovnika Državnega zbora obravnaval
               amandmaje poslanskih skupin koalicije in jih sprejel. Odbor je potem v skladu s 128.
               členom Poslovnika Državnega zbora glasoval o vseh členih predloga zakona in jih
               sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               vključeni vsi amandmaji, in predlagam, da tako verzijo sprejme tudi Državni zbor.
               Hvala lepa.</p>
            </sp>
            <sp xml:id="SDZ6-Redna-19-2013-11-27.sp71">

               <speaker>PODPREDSEDNICA ROMANA TOMC:</speaker>

               <p>Hvala lepa predsedniku Odbora za finance in monetarno politiko.</p>
               <p>Sledi predstavitev stališč poslanskih skupin. Prvi je na vrsti Marko Pavlišič v imenu
               Poslanske skupine Državljanske liste.</p>
               <p>Izvolite.</p>
            </sp>
            <sp xml:id="SDZ6-Redna-19-2013-11-27.sp72">

               <speaker>MARKO PAVLIŠIČ (PS DL):</speaker>

               <p>Hvala za besedo, gospa predsedujoča. Spoštovane kolegice in kolegi!</p>
               <p>Evropski odbor za sistemska tveganja, ESRB, je leta 2011 sprejel priporočilo,
               katerega cilj je izboljšanje učinkovitosti makrobonitetnega nadzora v državah
               članicah Evropske unije. ESRB je v priporočilu svetovala vzpostavitev nacionalnega
               organa, ki bo vršil makrobonintetni nadzor in zagotovil stabilnost finančnega
               sistema. S tem namenom je bil pripravljen Predlog zakona o makrobonitetnem nadzoru
               finančnega sistema, ki bo omogočil oblikovanje Odbora za finančno stabilnost.</p>
               <p>Ta odbor v skladu s priporočili ESRB vršil nadzor z namenom zagotavljanja finančne
               stabilnosti s ciljem zmanjševanja sistemskih tveganj in trajnostnega prispevka
               finančnega sektorja h gospodarski rasti. Odbor bo v skladu s svojimi pristojnostmi
               lahko oblikoval priporočila oziroma usmeritve, ki bodo namenjene posameznemu
               nadzornemu organu. Ta usmeritev ne bo posegala v neodvisnost nadzornega organa, bo pa
               moral le-ta neupoštevanje usmeritve utemeljiti.</p>
               <p>V Državljanski listi zakon sicer pozdravljamo, a se hkrati sprašujemo, ali je treba
               oblikovati toliko novih odborov in pododborov. Po našem mnenju bi bilo morda bolj
               smiselno, da se po vzoru nekaterih evropskih držav vse pristojnosti nadzora nad
               finančnim sistemom vrši z enega mesta in tako zagotovi boljša preglednost sistema in
               hkrati bolj smotrna poraba javnih sredstev.</p>
               <p>V Poslanski skupini Državljanske liste bomo predlog zakona podprli. Hvala.</p>
            </sp>
            <sp xml:id="SDZ6-Redna-19-2013-11-27.sp73">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Pavlišič.</p>
               <p>Poslanska skupina Slovenske ljudske stranke, gospod Ribič, izvolite.</p>
            </sp>
            <sp xml:id="SDZ6-Redna-19-2013-11-27.sp74">

               <speaker>JANEZ RIBIČ (PS SDS):</speaker>

               <p>Hvala za besedo, spoštovana podpredsednica Državnega zbora. Poslanske in poslanci,
               predstavniki Vlade, ministrstva!</p>
               <p>Kot smo danes že slišali, obravnavani zakon sledi priporočilu Evropskega odbora za
               sistemska tveganja, da tudi posamezne države oblikujejo interni nadzorni organ, ki bo
               bedel nad stabilnostjo nacionalnega finančnega sistema.</p>
               <p>V našem primeru bodo tako imenovani Odbor za finančno stabilnost sestavljali po dva
               predstavnika Banke Slovenije, Agencije za trg vrednostnih papirjev in Agencije za
               zavarovalni nadzor ter Ministrstva za finance, vodil ga bo pa guverner Banke
               Slovenije. Najbrž danes nima smisla, da se sprašujemo, kje je bil takšen odbor leta
               2008, toda dejstvo je, da imajo nekatere države podoben organ, ki se ukvarja s
               sistemskimi tveganji na makro ravni, že ves čas v sestavi in zato so tudi ustrezno
               ukrepale, ko je bilo potrebno in se takoj odzivale na krizo. Nas očitno v oblikovanje
               takšnega telesa niti ni prisilila kriza, temveč priporočila evropskega organa.</p>
               <p>Res je tudi, da obstajajo tudi države, kjer takšen nadzor v celoti koordinira
               centralna banka. Pri nas verjetno nekaj takega ne bi delovalo, saj nas je naša
               centralna banka še do pred pol leta javno prepričevala, kako z našimi bankami ni nič
               kaj pretirano kritičnega. Najbrž tudi njej ne moremo izstaviti računa za tiste
               milijarde evrov, ki bodo namenjene sanaciji bančnega sistema, velik del tudi zaradi
               tega, ker je država prepozno reagirala na bančno krizo. Skratka, kar želim povedati,
               je, da nas zgolj sestavljanje nekih odborov, ki so sami sebi namen, tudi v prihodnje
               ne bo obvarovalo pred kriznimi situacijami.</p>
               <p>Ti agenciji, za trg vrednostih papirjev in za zavarovalni nadzor, bi že tako morali
               aktivno sodelovati tako z Banko Slovenije kot z ministrstvom za finance. Ti agenciji
               morata že sedaj opozarjati na morebitna ekonomska neravnovesja in sistemska tveganja
               vsaj za svoja področja, za katera sta zadolženi, tako kot mora to aktivno početi
               Banka Slovenije. Izgovori, da vsi ti organi nimajo zakonskih pooblastil za skupno
               ukrepanje, se nam v Slovenski ljudski stranki ne zdijo na mestu, saj vsi dobro vemo,
               da kjer je volja, je tudi pot. Večji problem je, kadar volje po sodelovanju ni.</p>
               <p>Seveda v Slovenski ljudski stranki nikakor ne nasprotujemo ustanovitvi takšnega
               organa, toda bolj bistveno od same ustanovitve Odbora za finančno stabilnost je, da
               bo opravljal svoje delo na najvišji možni strokovni ravni, v kar sicer ne dvomimo, in
               kar je še pomembneje, da ga bo kdo izmed pristojnih med tistimi, ki v naši državi
               sprejemajo ključne odločitve, tudi upošteval. Zakaj to izpostavljam – ker velikokrat
               ne Ministrstvo za finance ne Vlada kot celota ne upoštevata strokovnih priporočil,
               čeprav nam v Sloveniji ne manjka strokovnjakov, ki imajo dobre ideje, ki so
               poznavalci področij, ki zelo dobro vedo, kje so težave in kakšne so rešitve zanje.
               Žal pa jim potem politika pri oblikovanju državne ekonomske politike po navadi ne
               prisluhne, temveč raje v imenu socialnega miru, predvsem pa v imenu ljubega miru v
               koaliciji sprejema gnile kompromisne rešitve, brez vizije, kaj bo naslednji
               mesec.</p>
               <p>Kot že rečeno, v Slovenski ljudski stranki bomo zakon o ustanovitvi Odbora za nadzor
               stabilnosti finančnega sistema podprli. Hvala.</p>
            </sp>
            <sp xml:id="SDZ6-Redna-19-2013-11-27.sp75">

               <speaker>PODPREDSEDNICA ROMANA TOMC:</speaker>

               <p>vala lepa, gospod Ribič.</p>
               <p>V imenu Poslanske skupine DeSUS gospa Marjana Kotnik Poropat.</p>
            </sp>
            <sp xml:id="SDZ6-Redna-19-2013-11-27.sp76">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, gospa podpredsednica. Spoštovane in spoštovani!</p>
               <p>V Poslanski skupini DeSUS smo sprejeli stališče, da Predlog zakona o makrobonitetnem
               nadzoru finančnega sistema, sprejetem na matičnem delovnem telesu oziroma odboru,
               podpremo.</p>
               <p>Namen zakona je uvedba poostrenega nadzora nad finančnimi institucijami, ki bodo
               skrbele za preprečevanje predvidenih tveganj v finančnem sistemu. Ocenjujemo, da so
               predlagane rešitve zakona primerne in sledijo ciljem, ki jih zasleduje predlagatelj,
               in pričakujemo ažurno implementacijo le-tega v praksi. Obenem pa se zavedamo, da je
               za uspešno sodelovanje pri izmenjavi in kontroli nadzornikov še kako pomembno skupno
               ukrepanje, saj le-to prispeva k podrobnemu in celovitemu pregledu finančnega sistema
               in da parcialno pregledovanje služi le posameznim finančnim segmentom oziroma
               sektorjem. Torej, za celotno sliko nadzora in ukrepanja potrebujemo pregled vseh
               sektorskih nadzornikov, saj se le tako izkazuje učinkovitost celotnega nadzornega
               finančnega sistema.</p>
               <p>Glavni cilj je nedvomno ustanovitev neodvisnega Odbora za finančno stabilnost, ki bo
               izvajal učinkovit makrobonitetni nadzor finančnega sistema. Naloge tega odbora so med
               drugim tudi obvezna poročila. Tako bodo zahtevane naloge terjale veliko ažurnost in z
               njimi povezane ukrepe, ugotovitve, hiter odziv glede zaznavanja kopičenja tveganj, s
               katerimi se lahko preprečijo hujše posledice za finančni sistem. Prepričani smo, da
               bo ta novela zakona o makrobonitetnem nadzoru finančnega sistema pripomogla k
               preprečevanju oziroma zmanjševanju sistemskih tveganj in s tem posledično
               zagotavljanju stabilnega finančnega sektorja v okviru gospodarske rasti.</p>
               <p>Kot že rečeno, spremembe zakona bomo v Poslanski skupini DeSUS podprli. Hvala
               lepa.</p>
            </sp>
            <sp xml:id="SDZ6-Redna-19-2013-11-27.sp77">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>V imenu Poslanske skupine Nove Slovenije gospod Jožef Horvat.</p>
            </sp>
            <sp xml:id="SDZ6-Redna-19-2013-11-27.sp78">

               <speaker>JOŽEF HORVAT (PS NSi):</speaker>

               <p>Hvala za besedo, gospa podpredsednica. Spoštovane kolegice, spoštovani kolegi,
               spoštovani gospod državni sekretar!</p>
               <p>Predlog obravnavanega zakona pomeni implementacijo priporočila Evropskega odbora za
               sistemska tveganja z dne 22. decembra 2011, katerega bistvo je, da je na nacionalni
               ravni ustanovljen ustrezen nadzorni organ za učinkovit – podčrtujem učinkovit –
               makrobonitetni nadzor. Področje nadzora nad institucijami finančnega sistema je v
               našem pravnem redu razdeljeno med več nadzornikov: Banko Slovenije, ki izvaja nadzor
               nad bankami, hranilnicami in kreditnimi institucijami, Agencijo za trg vrednostnih
               papirjev, ki nadzoruje trg kapitala, in Agencijo za zavarovalni nadzor, ki nadzoruje
               zavarovalnice. Vse te institucije opravljajo nadzor le v okviru svojih
               pristojnosti.</p>
               <p>V posamični finančni panogi se lahko začnejo kopičiti tveganja, ki se hitro prelijejo
               čez celoten bančni sistem. Zakon o makrobonitetnem finančnem nadzoru je pravna
               podlaga za ustanovitev Odbora za finančno stabilnost pristojnega za nadzor nad
               finančnim sistemom kot celoto. Odbor sestavlja 8 članov, ki ga sestavljajo
               predstavniki obstoječih nadzornih institucij, Agencije za trg vrednostnih papirjev in
               Agencije za zavarovalni nadzor, Ministrstva za finance ter Banke Slovenije. Glavna
               naloga odbora je oblikovanje makrobonitetne politike. Odbor bo po predlogu
               obravnavanega zakona deloval kot posvetovalno telo na področju ocene tveganj za
               finančno stabilnost, pridobival in analiziral bo podatke s strani posameznih
               nadzornih organov, dajal usmeritve nadzornim organom in podobno.</p>
               <p>In sedaj pripombe Nove Slovenije k besedilu obravnavanega zakona. V Novi Sloveniji bi
               na tem mestu radi opozorili na pomanjkljiva zakonska določila glede odgovornosti
               članov odbora za njihovo delo v okviru Odbora za finančno stabilnost. 20. člen
               predloga zakona nalaga članom odbora delovanje s skrbnostjo dobrega strokovnjaka, ne
               določa pa njihove materialne in kazenske odgovornosti za njihovo delo ali opustitve.
               Čeprav je odbor posvetovalno telo, pa bi po našem mnenju prav ta polna odgovornost
               članov odbora za posamične odločitve zagotovila učinkovit makrobonitetni nadzor,
               kakršnega od nas pričakuje Evropski odbor za sistemska tveganja.</p>
               <p>Kljub tem pomanjkljivostim v Novi Sloveniji menimo, da pomeni zakonski predlog sicer
               majhen korak, a vendarle korak v smeri boljšega in učinkovitega nadzora nad finančnim
               sistemom kot celote in ga bomo zato poslanci Poslanske skupine Nove Slovenije tudi
               podprli. Hvala lepa.</p>
            </sp>
            <sp xml:id="SDZ6-Redna-19-2013-11-27.sp79">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Horvat.</p>
               <p>V imenu Poslanske skupine Pozitivna Slovenija gospod Alojzij Potočnik.</p>
            </sp>
            <sp xml:id="SDZ6-Redna-19-2013-11-27.sp80">

               <speaker>ALOJZIJ POTOČNIK (PS PS):</speaker>

               <p>Spoštovani!</p>
               <p>Okoliščine in razmere, ki so botrovale Predlogu zakona o makrobonitetnem nadzoru
               finančnega sistema, pravzaprav ni treba posebej predstavljati. Težave v finančnem
               sistemu so iz občasnih prešle v trajnejše, zajele so vsa področja finančnega sistema
               in okužile druge soodvisne in ključne podsisteme družbe. Naj omenim samo gospodarstvo
               in socialno področje. Evropska zveza je na razmere reagirala, a je to storila tudi
               zaradi svojstvene, originalne, monetarne in bančne arhitekture z zamudo. A danes je
               prehod v bančno unijo več ali manj dejstvo, ki nima resnih alternativ. Slovenija je
               med članicami evra tako v odlašanju kot spornih odločitvah vsekakor med zamudniki.
               Tako jo ocenjujejo mednarodne institucije in tudi posamezniki, strokovnjaki.</p>
               <p>Paradoksalno dejstvo pa je, da je v splošnem metežu poizkusov v državah Mediterana
               postala zaradi posebnosti, na primer, svoje majhnosti ekonomije zmernega razmerja med
               obsegom bančnih aktiv, depozitov državljanom ter bruto domačim proizvodom na drugi
               strani primerna za preizkuse mehanizmov, kako "reševati" državo s prekomernimi
               problemi. Vse evrske krize si pač niso enake, bančne krize še posej ne. Na Irskem in
               Cipru je prenapihnjen bančni sektor zapustil račun, ki ga niso mogli poravnati. V
               Grčiji so bile banke žrtev propada državne finančne verodostojnosti, a povsod velja
               eno in isto; brez trajnega okrevanja bank ne more biti celovitega okrevanja.
               Makrobonitetna politika in makrobonitetni nadzor, ki sta ključna za oceno tveganj in
               uporabo nadzorih ukrepov instrumentov za njihovo glavno preprečevanje, sta kajpak
               pojma, ki presegata oziroma lahko rečemo močno presegata zgolj izpostavljene bančnih
               težav. Izkazalo se je, da je prepletenost funkcij finančnega sistema – mislim
               predvsem na kreditne institucije, na trg kapitala, na zavarovalnice, pa na finančne
               konglomerate, pa na družbe, ki opravljajo zakup druge – pomembno. Posamezni segmenti
               so sicer nadzorovani, nimajo pa zakonske podlage za skupno ukrepanje. Zato je
               priporočilo Evropskega odbora za sistemska tveganja razumno.</p>
               <p>Nujno je treba izboljšati učinkovitost makrobonitetnega nadzora na državni ravni kot
               tudi na ravni Evropske unije. Po zakonu bo ključna vloga šla Odboru za finančno
               stabilnost. Oboru je neodvisno telo, ki za svoje delo, to se nam zdi še posebej
               pomembno, odgovarja Državnemu zboru Republike Slovenije. Glede na naloge in orodja v
               rokah odbora, predvsem na različne usmeritve, ki so razdeljene v 3 skupine, v
               priporočila, opozorila in navodila, poslanska skupina Odbor za finančno stabilnost in
               njegove odgovornosti visok respektira. Ker njegovo delo v odnosu do področnih
               nadzornih organov temelji na načelu ukrepaj ali pojasni, dodajmo še tudi za odnos med
               Državnim zborom in Odborom za finančno stabilnost velja isto – ukrepaj ali pojasni.
               Zakon podpiramo. Hvala.</p>
            </sp>
            <sp xml:id="SDZ6-Redna-19-2013-11-27.sp81">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Potočnik.</p>
               <p>V imenu Poslanske skupine Slovenske demokratske stranke Ivan Grill.</p>
            </sp>
            <sp xml:id="SDZ6-Redna-19-2013-11-27.sp82">

               <speaker>IVAN GRILL (PS SDS):</speaker>

               <p>Hvala lepa za besedo. Prav lep pozdrav vsem skupaj!</p>
               <p>V Poslanski skupini Slovenske demokratske stranke bomo zakon o makrobonitetnem
               nadzoru finančnega sistema podprli. Podprli ga bomo izključno zato, ker pričakujemo,
               da bo sprejetje tega zakona, predvsem pa njegovo dosledno izvajanje, prispevalo k
               ureditvi in normalizaciji učinkovitega nadzora nad celotnim finančnim sistemom v
               Sloveniji. V preteklosti tega nadzora nad finančnim sistemom očitno ni bilo dovolj
               ali pa je le-ta bil povsem neučinkovit, zato se sedaj soočamo z veliki težavami v
               delovanju predvsem našega bančnega sistema in velikimi finančnimi luknjami, ki segajo
               v milijarde evrov. Kako velike so te finančne luknje, bodo razkrili rezultati
               stresnih testov, ki se še izvajajo.</p>
               <p>Predlog zakona o makrobonitetnem nadzoru finančnega sistema sicer upošteva
               priporočilo Evropskega odbora za sistemska tveganja, vendar v Poslanski skupini SDS
               menimo, da bi takšen zakon in takšen način sodelovanja posameznih nadzornih finančnih
               institucij potrebovali tudi brez tovrstnih priporočil. Po trenutno veljavni
               zakonodaji imajo sicer sektorski nadzorniki, kot so Banka Slovenije, Agencija za trg
               vrednostnih papirjev in Agencija za zavarovanje in nadzor, samo pooblastila za nadzor
               omejenega dela finančnega sistema in ne kot celote. Nadzorniki vseh teh institucij so
               lahko med seboj sicer neformalno sodelovali, vendar niso imeli zakonske podlage za
               skupno ukrepanje. Poleg tega pa je bil omejen tudi pregled nad finančnim sistemom kot
               celota, saj so imeli sektorski nadzorniki pooblastila samo za pregled nad posameznim
               segmentom celovitega finančnega sistema.</p>
               <p>S sprejetjem tega zakona se bo zato nedvomno izboljšal nadzor nad finančnimi
               institucijami. Ustanovitev posebnega odbora, ki ga sestavljajo vodilni ljudje že prej
               omenjenih institucij in finančnega ministrstva, bo zagotovilo možnosti takšne
               makrobonitetne politike v Republiki Sloveniji, ki bo prispevala k zaščiti stabilnosti
               celotnega finančnega sistema in preprečevanje oziroma zmanjševanje sistemskih
               tveganj. S tem naj bi se tudi s strani finančnega sektorja povečal njihov delež za
               spodbujanje nujno potrebne gospodarske rasti. Delovanje tega odbora bo povsem
               neodvisno, saj mu bo to neodvisnost zagotavljala že sestava tega odbora in omejitev
               glasovalnih pravic predstavnikov Ministrstva za finance. Je pa v zakonu določeno, da
               mora odbor enkrat letno o svojem delu poročati tudi Državnemu zboru, in sicer do 30.
               junija za preteklo leto.</p>
               <p>V Poslanski skupini Slovenske demokratske stranke iz vsega navedenega pričakujemo, da
               se bo po sprejetju tega zakona in doslednem izvajanju začelo stanje v slovenskem
               finančnemu sistemu izboljševati, zato bomo, kot je bilo napovedano že v uvodu, ta
               zakon tudi podprli. Hvala lepa.</p>
            </sp>
            <sp xml:id="SDZ6-Redna-19-2013-11-27.sp83">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Grill.</p>
               <p>V imenu Poslanske skupine Socialnih demokratov gospod Matevž Frangež.</p>
            </sp>
            <sp xml:id="SDZ6-Redna-19-2013-11-27.sp84">

               <speaker>MATEVŽ FRANGEŽ (PS SD):</speaker>

               <p>Spoštovane in spoštovani!</p>
               <p>Ne dvomite v mojo osebno in našo skupno sposobnost, da razložim vse razloge, zakaj
               bomo zakon o makrobonitetnem nadzoru nad finančnim sistemom podprli. Veseli smo
               soglasja, ki v Državnem zboru pri tej točki obstaja, in zato smo še toliko bolj
               veseli, da bomo zakon podprli in s tem uveljavili učinkovitejši nadzor nad finančnimi
               institucijami.</p>
            </sp>
            <sp xml:id="SDZ6-Redna-19-2013-11-27.sp85">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Frangež.</p>
               <p>S tem smo končali tudi predstavitev stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujemo z drugo
               obravnavo predloga zakona. Glasovanje bomo v skladu s časovnim potekom opravili danes
               v okviru glasovanj, pol ure po prekinjeni 2.a točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>33. TOČKO DNEVNEGA REDA, to je na obravnavo PREDLOGA ZAKLJUČNEGA
                  RAČUNA PRORAČUNA REPUBLIKE SLOVENIJE ZA LETO 2012.</title>
               </p>
               <p>Predlog zaključnega računa je v obravnavo Državnemu zboru predložila Vlada.</p>
               <p>Zato dajem besedo predstavniku Vlade, državnemu sekretarju mag. Matiji Mavku.
               Mitji..</p>
            </sp>
            <sp xml:id="SDZ6-Redna-19-2013-11-27.sp86">

               <speaker>MAG. MITJA MAVKO:</speaker>

               <p>Hvala lepa za besedo. Lep pozdrav vsem prisotnim!</p>
               <p>Kot omenjeno, pred vami je Predlog zaključnega računa proračuna Republike Slovenije
               za leto 2012, ki poroča o realizaciji proračuna v letu 2012. Iz dokumenta, ki je pred
               vami, dovolite, da omenim ključne značilnosti.</p>
               <p>Prihodki državnega proračuna v letu 2012 so bili realizirani v višini 7 milijard 887
               milijonov evrov, odhodki državnega proračuna pa v višini 8 milijard 993 milijonov
               evrov, iz česar sledi, da je proračunski primanjkljaj v letu 2012 znašal milijardo
               106,5 milijona ali 35 milijonov evrov več, kot je bilo predvideno z rebalansom
               državnega proračuna. To pomeni, da je primanjkljaj proračuna znašal 3,1 odstotka BDP
               v primerjavi s 3 odstotki, ki so bili predvideni s samim rebalansom. Posledica
               nekoliko višjega primanjkljaja izhaja iz gibanja prihodkov in gibanja odhodkov,
               proračunskih prihodkov v letu 2012 je bilo za dobrih 55 milijonov evrov manj, kot je
               bilo načrtovanih ob rebalansu. Na strani prihodkov je bila za dobrih 19 milijonov
               evrov manjša realizacija iz naslova kapitalskih prihodkov, za približno 46 milijonov
               evrov je bilo manj prejetih sredstev iz naslova EU.</p>
               <p>Na odhodkovni strani je bila realizacija odhodkov za dobrih 20 milijonov evrov nižja,
               glede na sprejeti rebalans državnega proračuna za 2012, in sicer je bilo za tekoče
               odhodke porabljenih približno 97 milijonov evrov manj, za približno 27 milijonov
               evrov je bila nižja realizacija pri izdatkih za investicijske odhodke in transfere,
               približno 13 milijonov evrov je bilo manj vplačil v proračun EU, pri čemer je bila na
               strani tekočih transferov poraba večja za dobrih 88 milijonov evrov. Vsem nam je
               dobro znano, da je na izvrševanje proračuna v letu 2012 bistveno vplival sprejeti
               Zakon o uravnoteženju javnih financ, ki je s svojimi posledicami posegel v več kot 20
               drugih zakonov z neposrednimi finančnimi posledicami, ki je poleg pokrivanja dodatnih
               obveznosti – na primer za obresti, oblikovanje dodatne rezerve za povečano črpanje EU
               sredstev in horizontalnih ukrepov, predvsem na področjih stroškov dela, trga dela in
               socialnega varstva, in drugih ukrepov – bistveno vplival, kot rečeno, na izvrševanje
               proračuna.</p>
               <p>Z rebalansom leta 2012 je bilo načrtovanih tudi neto 485 milijonov evrov prilivov iz
               naslova proračuna EU iz naslova evropskih sredstev. Realiziran je bil neto presežek
               za dobrih 450 milijonov evrov, kar predstavlja približno 93 odstotkov prvotno
               načrtovanega.</p>
               <p>V zaključku še gibanja državnega dolga v letu 2012. Konec leta 2012 je dolg državnega
               proračuna znašal 16,8 milijarde evrov oziroma 47,4odstotka BDP in se je neto povečal
               v letu 2012 za 1,7 milijarde evrov. Kot rečeno, predlog Vlade je, da Državni zbor
               potrdi zaključni račun proračuna Republike Slovenije za leto 2012. Hvala.</p>
            </sp>
            <sp xml:id="SDZ6-Redna-19-2013-11-27.sp87">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Mavko.</p>
               <p>Predlog zaključnega računa je obravnavala Komisija za nadzor javnih financ.
                   Besedo dajem predsedniku mag. Andreju Vizjaku. 
               
            </p>
            </sp>
            <sp xml:id="SDZ6-Redna-19-2013-11-27.sp88">

               <speaker>MAG. ANDREJ VIZJAK (PS SDS):</speaker>

               <p>Hvala lepa.</p>
               <p>Res je, Komisija za nadzor javnih financ je 7. 11. kot matično delovno telo
               obravnavala ta Predlog zaključnega računa proračuna za leto 2012. Po uvodu, ki ga je
               podobno kot danes predstavil državni sekretar na Ministrstvu za finance, je dobil
               besedo predsednik Računskega sodišča, ki je povedal, da so po reviziji predloga
               zaključnega računa podali mnenje s pridržkom o splošnem delu zaključnega računa in
               tudi mnenje s pridržkom o pravilnosti izvrševanja oziroma o pravilnosti njegove
               izvršitve.</p>
               <p>Glede splošnega dela zaključnega računa je opozoril na nekatere primere knjiženj, ki
               so po njihovem mnenju povzročili, da prihodki in odhodki niso pravilno prikazani. Po
               njihovem izračunu bi morali prihodki biti višji za 48 milijonov, vendar bi se to
               izničilo, če bi bilo upoštevano tudi napačno izplačilo regresa javnim uslužbencem in
               izplačilo tretje četrtine uskladitve plač. Zato to ni bistveno vplivalo na samo
               bilanco.</p>
               <p>Glede pravilnosti izvršitve proračuna je predsednik Računskega sodišča pojasnil, da
               so mnenja s pridržkom podali zaradi številnih kršitev zakonskih predpisov, ki se iz
               leta v leto ponavljajo pri izvršitvi proračuna. Največje napake so glede na izvajanje
               Zakona o javnih financah in glede na javna naročila. Računsko sodišče je v skladu s
               svojo zakonsko vlogo podalo revizorjeve popravke, ki pa jih Vlada ni upoštevala v
               celoti. Če bi jih, potem mnenje Računskega sodišča ne bi bilo s pridržkom. Podali so
               tudi priporočila in zahtevo za odzivno poročilo, ki mora biti posredovano v 90
               dneh.</p>
               <p>V razpravi članov Komisije za nadzor javnih financ je bil zlasti izpostavljen
               problem, da revidiranec, v tem primeru Ministrstvo za finance, in ostala ministrstva
               in Vlada dostikrat ne upoštevajo in ne popravljajo napak, ki jih ugotovi Računsko
               sodišče in ne najdejo nekega skupnega jezika. Zlasti pomembna je bila diskusija na
               temo načrtovanja proračuna, zlasti njegovih prihodkov, in analogija se vleče v
               letošnje leto in z načrtovanimi proračuni za prihodnji dve leti. Državni sekretar je
               povedal, da se pripravljajo novi zakonski predpisi, ki naj bi bistveno spremenili
               načrtovanje in izvrševanje proračunov, to je zlasti zakon o fiskalnem pravilu, ki ga
               še nismo ogledali pa bi ga že morali, kakor tudi spremembe Zakona javnih financah in
               Zakona o računovodstvu.</p>
               <p>Izpostavljen je bil tudi problem fiksnosti odhodkov državnega proračuna, saj je
               vnaprej zabetoniran z zakonskimi obveznostmi že kar več kot 80 odstotkov proračunskih
               odhodkov in to daje izredno težavo pri tudi črpanju evropskih sredstev in tudi neki
               razvojni ambiciji proračunskih dokumentov.</p>
               <p>Potem je bila izpostavljena tudi problematika državnega premoženja oziroma veliko
               osnovnih sredstev, preko 35 tisoč jih je ovrednoteno po 1 evro. Podani so bili tudi
               razlogi za to. Komisija je potem odprla tudi diskusijo glede državnega premoženja
               oziroma s kakšnim premoženjem država sploh razpolaga. Še vedno je problem, da ni
               nekih enotnih evidenc in posledično tudi velik dvom oziroma neka vrzel pri tem,
               kolikšno bo finančno breme glede na uvedeni davek na nepremičnine.</p>
               <p>Komisija je sprejela sklep, da je zavezala Vlado, da ji posreduje seznam nepremičnega
               premoženja v neposredni in posredni lasti države z ocenjeno vrednostjo GURS, in
               komisija je tudi je tudi zahtevala, da ji Vlada v istem roku posreduje seznam
               premičnega premoženja z vrednostjo nad 5 tisoč evrov. Delno je Vlada ta sklep
               izpolnila, ker smo pred nedavnim dobili neke vrste seznam in na koncu je tudi
               Komisija za nadzor javnih financ sprejela sklep, da Državni zbor sprejme zaključni
               račun proračuna Republike Slovenije in s tem smo tu zaključili delo. Hvala.</p>
            </sp>
            <sp xml:id="SDZ6-Redna-19-2013-11-27.sp89">

               <speaker>PODPREDSEDNICA ROMANA TOMC:</speaker>

               <p>Hvala lepa, gospod Vizjak.</p>
               <p>Prehajamo na predstavitev stališč poslanskih skupin. V imenu Poslanske skupine
               Slovenske ljudske stranke, gospod Janez Ribič.</p>
            </sp>
            <sp xml:id="SDZ6-Redna-19-2013-11-27.sp90">

               <speaker>JANEZ RIBIČ (PS SLS):</speaker>

               <p>Hvala za besedo, spoštovana podpredsednica Državnega zbora. Spoštovani predstavniki
               Vlade, poslanke in poslanci!</p>
               <p>Vsi vemo, kakšno leto je bilo leto 2012. Gospodarska kriza je šele dobro začela
               kazati svoje zobe, potem ko je padel v vodo načrt vlade Boruta Pahorja, da krizo
               prebrodimo z intenzivnim zadolževanjem skozi visoke javnofinančne primanjkljaje.
               Kriza ni kar minila sama od sebe, saj so problemi, s katerimi se sooča Slovenija,
               strukturne narave in te probleme bi bilo treba reševati in ne prelagati na poznejše
               čase. Tudi v političnem smislu ni šlo za enostavno leto, potem ko smo konec leta 2011
               doživeli več mesecev prostega teka zaradi padle vlade in izpeljave državnozborskih
               volitev, je nova vlada z operativnim delom dobro začela šele v mesecu marcu.</p>
               <p>Poglejmo, v kakšnem stanju so bile slovenske javne finance v začetku leta 2012, sodeč
               po podatkih Statističnega urada o tekočem primanjkljaju. Leta 2009 2 milijardi in 250
               milijonov minusa v državni blagajni ali 6,3 odstotka bruto domačega proizvoda, leta
               2010 2 milijardi in 80 milijonov minusa ali 5,9 odstotka bruto domačega proizvoda,
               leta 2011 2 milijardi in 290 milijonov evrov minusa v državni blagajni ali zopet 6,3
               odstotka BDP. In potem pride leto 2012, ki ga danes obravnavamo. Po besedah
               sekretarja s finančnega ministrstva je proračunski primanjkljaj dosegel 3,1 odstotek
               BDP, kar nanese eno milijardo in 100 milijonov minusa v državnem proračunu.</p>
               <p>Vseeno bi se na tem mestu, če želimo biti korektni, raje dotaknil oktobrskega
               poročila o presežnem primanjkljaju in dolgu, ki ga je pripravil Statistični urad
               Republike Slovenije. Ta pravi, da je primanjkljaj za leto 2012 ocenjen na 3,8
               odstotka BDP oziroma eno milijardo in 350 milijonov evrov. Seveda, še vedno veliko.
               Preveč! Vendar v primerjavi s številkami, ki sem jih navajal pred tem, vidimo velik
               premik k boljšemu uravnoteženju javnih financ. Velik del tega bremena je prevzel
               Zakon o uravnoteženju javnih financ in čeprav je bilo nekaj rešitev naknadno tudi
               razveljavljenih z ustavnega vidika, pa danes nihče ne more zanikati resnih finančnih
               učinkov tega zakona.</p>
               <p>Zelo zgovorna je tako navedba državnega sekretarja, ki je na Komisiji za nadzor nad
               javnimi financami ob obravnavi zaključnega računa povedal, da je bila nižja
               realizacija izkazana pri vseh kategorijah odhodkov, razen pri tekočih transferjih,
               kjer je bila poraba višja za 88 milijonov evrov od tiste predvidene z rebalansom. To
               so predvsem socialni transferji brezposelnim in ostalim socialno ogroženim. Prvič po
               letu 2008 se je poraba države znižala. Proračun za leto 2012 je torej dokaz, da se
               znamo tudi v tej državi obnašati odgovorno in bolj racionalno, da se zavedamo
               resnosti situacije in da samo urejene javne finance omogočajo dolgoročno uspešnost
               države. Zatiskanje oči pred realnostjo pač ne pomaga.</p>
               <p>Mimogrede, obseg sredstev za plače javnega sektorja, ki je nezadržno rastel praktično
               skozi celotno zgodovino, se je v letu 2012 prvič znižal, in sicer za 5,68 odstotka
               glede na leto prej. Glede na leto prej se je število zaposlenih pri vladnih
               proračunskih porabnikih, torej sistemu državne uprave, zmanjšalo za 3,13 odstotka ali
               tisoč 69 zaposlenih. Pomemben podatek!</p>
               <p>Nikakor ne želim trditi, da je bilo v minulem letu vse v redu. Še vedno so potrebne
               sistemske reforme podsistemov, tako široka reforma javnega sektorja in plačnih
               sistemov kot tudi zdravstvena, šolska, davčna reforma. Svet se tudi po veliki
               gospodarski krizi vrti naprej in če ne bo Slovenija sedaj izpeljala teh sprememb, nas
               bo nekoliko pozneje v to prisililo naše gospodarstvo, ki bo zaradi našega neukrepanja
               vedno manj in manj konkurenčno. In zaključni račun za leto 2012 nakazuje ravno to, da
               so potrebni tako strukturni premiki kot tudi samoomejevanje, kajti Evropa nikoli več
               ne bo takšna, kot je bila pred krizo; torej takrat, ko je šlo tudi Sloveniji
               relativno dobro. Zato me kot poslanca Slovenske ljudske stranke skrbi naslednje, da
               se trend, ki smo ga zastavili leta 2012, ne bo nadaljeval.</p>
               <p>Oktobrsko poročilo Statističnega urada o preseženem primanjkljaju ocenjuje, da naj bi
               primanjkljaj države v letu 2013 po napovedih zopet znašal 2 milijardi evrov ali 5,7
               odstotka bruto domačega proizvoda, bruto konsolidirani dolg države konec leta 2013 pa
               bo presegel 63 odstotkov bruto domačega proizvoda. Ali vemo, kaj to pomeni – da se
               vračamo v čase pred letom 2012! Res je, tudi to leto je na začetku zaznamovala
               politična kriza, toda od takrat naprej soglasja za kakršno koli varčevalno politiko v
               vladajoči koaliciji ni bilo. Proračun se želi uravnotežiti, toda ne s poudarkom na
               obvladovanju odhodkov, temveč z višjimi davki, ki bi povečali prihodke. Kaj to pomeni
               za naše gospodarstvo, za naše izvoznike, vse tiste, ki morajo tekmovati na zahtevnih
               mednarodnih trgih, najbrž ni treba posebej poudarjati.</p>
               <p>Spoštovani! Zaključni račun proračuna za leto 2012 dokazuje, da je bilo proračunsko
               načrtovanje v letu 2012 nesporni korak v pravo smer. Ne samo da je zmanjšal minus v
               državni blagajni, ob tem ni neposredno prizadel slovenskih podjetij in podjetnikov,
               obrtnikov, kmetov in ostalih zaposlenih v realnem sektorju. In to je najpomembneje,
               da je pustil realnemu sektorju dihati, da mu je pustil ustvarjati, česar pa zagotovo
               ne moremo trditi za politiko sedanje vlade, ki nas spet vrača nazaj v čase, ko se
               zadolžujemo, v upanju, da bo jutri bolje. Hkrati pa ta vladna koalicija ni sposobna
               nobenega dogovora, da bi do kakšne reformne spremembe tudi zares prišlo. Če se ne
               motim, je to zelo jasno povedal tudi nedavno odstopljeni zdravstveni minister.</p>
               <p>Zato bomo poslanci in poslanka Slovenske ljudske stranke Predlog zaključnega računa
               za leto 2012 podprli. Po nekajletnem trendu visokega presežnega primanjkljaja je to
               prvi račun, ki je nakazal normalizacijo stanja v Sloveniji. V Slovenski ljudski
               stranki bi si želeli, da bi se takšna praksa tudi nadaljevala. Hvala.</p>
            </sp>
            <sp xml:id="SDZ6-Redna-19-2013-11-27.sp91">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospa Marjana Kotnik Poropat bo predstavila stališče Poslanske skupine Demokratične
               stranke upokojencev Slovenije.</p>
            </sp>
            <sp xml:id="SDZ6-Redna-19-2013-11-27.sp92">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, gospa podpredsednica. Lepo pozdravljeni predstavniki Ministrstva za
               finance, spoštovane poslanke in poslanci!</p>
               <p>Poslanska skupina DeSUS bo Predlog zaključnega računa proračuna Republike Slovenije
               za leto 2012 podprla. Zaključni račun proračuna predstavlja dokument realizacije, ki
               izkazuje prejemke in izdatke za preteklo leto. Tako je bilo v letu 2012 realiziranih
               prejemkov državnega proračuna v višini 7,887 milijarde evrov, kar pomeni, da je bilo
               55 milijonov evrov manj, kot je bilo načrtovanih v drugem rebalansu državnega
               proračuna. Realiziranih izdatkov je bilo 8 milijard 993 milijonov evrov oziroma za 20
               milijonov evrov manj od načrtovanih v drugem rebalansu. Proračunski primanjkljaj je
               tako znašal 1,106 milijarde evrov oziroma 3,1 odstotek bruto družbenega proizvoda,
               kar je bilo za 0,1 odstotek več od načrtovanega. Zaradi višjega proračunskega
               primanjkljaja od načrtovanega je bilo potrebno dodatno zadolževanje, tako je skupni
               dolg konec leta 2012 znašal 47,4 odstotka bruto družbenega proizvoda.</p>
               <p>Na strani prejemkov je bilo v letu 2012 v primerjavi z načrtovanimi, davčnih
               prejemkov za 56 milijonov evrov manj, nedavčnih za 48 milijonov evrov več,
               kapitalskih pa kar za 17 milijonov manj. To je 31-odstotna realizacija. Izjemno nizka
               realizacija prodaje državnega premoženja in prejetih sredstev iz Evropske unije pa za
               46 milijonov manj.</p>
               <p>Na strani izdatkov so bili pri vseh skupinah odhodkov, razen tekočih, ki so znašali
               179 milijonov evrov več, in investicijskih transferov, ki so znašali 15 milijonov
               evrov več, dosežene nižje vrednosti tekočih odhodkov – 98 milijonov manj;
               investicijskih odhodki – 13 milijonov evrov manj, plačila sredstev v proračun
               Evropske unije za 13 milijonov evrov manj. Za celotno socialno varnostno je bilo v
               letu 2012 realiziranih izdatkov v višini 2 milijardi 432 milijonov evrov oziroma za
               58 milijonov evrov manj od sprejetega proračuna. Torej, realizacija 97,7
               odstotka.</p>
               <p>V okviru te politike socialne varnosti je bilo za pokojninsko in invalidsko
               zavarovanje oziroma varstvo, oprostite, realiziranih 1 milijarda 363 milijonov evrov
               oziroma za 35 milijonov manj sredstev od načrtovanih v sprejetem proračunu. Torej je
               bila realizacija 97,5-odstotna.</p>
               <p>Za zdravstveno varstvo znaša realizacija le 56,6 odstotka oziroma je bilo za 68
               milijonov evrov manj realiziranih sredstev od načrtovanih v preteklem letu. V
               Poslanski skupini DeSUS ugotavljamo, da so se sredstva za namen zdravstvenega varstva
               občutno, torej skoraj za eno polovico, znižala, zato opozarjamo, da ima lahko to zelo
               hude posledice za državljanke in državljane Republike Slovenije, ki potrebujejo
               zdravstveno varstvo, posebej še velja to za starejšo populacijo.</p>
               <p>Tudi mnenje Računskega sodišča kot pristojnega revizorja državnega proračuna ni
               zanemarljivo, saj mnenje s pridržkom tako do splošnega dela zaključnega računa kot
               tudi do pravilnosti njegove izvršitve narekuje na stanje, za katerega je po našem
               mnenju potrebno ukrepanje, sploh na odhodkovni strani.</p>
               <p>Za prihodnje bi še opozorila na to, da bi glede na vsesplošno ekonomsko-socialno
               stanje v državi in glede strogih varčevalnih ukrepov veljalo razmisliti o rezih, če
               ne že o ukinitvi velikih nabav za informacijsko tehnologijo in izdatkov za nakupe
               vozil. Da ne govorim o tem, koliko sredstev je namenjenih za uspešnost zaposlenih v
               javnem sektorju.</p>
               <p>V Poslanski skupini DeSUS menimo, da takšno načrtovanje ne izkazuje razvojno naravnan
               proračun, še manj pa racionalno in smotrno porabo. V upanju, da bomo v prihodnosti le
               izravnali javnofinančno bilanco, bomo zaključni račun za leto 2012, ki je le še
               realizacija načrtovanega, v Poslanski skupini DeSUS podprli. Hvala lepa.</p>
            </sp>
            <sp xml:id="SDZ6-Redna-19-2013-11-27.sp93">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Nove Slovenije ima besedo gospod Jožef Horvat.
               Izvolite.</p>
            </sp>
            <sp xml:id="SDZ6-Redna-19-2013-11-27.sp94">

               <speaker>JOŽEF HORVAT (PS NSi):</speaker>

               <p>Hvala lepa za besedo, gospa podpredsednica. Spoštovane kolegice, spoštovani kolegi,
               spoštovani predstavniki ministrstva!</p>
               <p>Proračunskih prihodkov je bilo v letu 2012 nekaj manj kot 8 milijard, odhodkov pa
               okrog 9 milijard evrov. Proračunski primanjkljaj je znašal 3,1odstotka bruto domačega
               produkta in se je približal ciljem, ki jih je tedanja vlada, v kateri smo tudi mi
               sodelovali kot koalicijska stranka, zasledovala in so v veliki meri rezultat ukrepov,
               ki so bili sprejeti za zmanjšanje javnofinančnega primanjkljaja. Gre predvsem za t.
               i. znani ZUJF, ki je nekaj rezultatov prinesel že v proračunskem letu 2012, zlasti na
               področju zmanjševanja izdatkov za plače in druge prejemke javnih uslužbencev, večji
               del rezultatov pa bo prinesel v proračunskem letu 2013.</p>
               <p>V predstavitvi stališča Poslanske skupine Nove Slovenije k Predlogu zaključnega
               računa proračuna Republike Slovenije za leto 2012 se bom osredotočil na nekaj
               pomembnih vprašanj, ki bistveno vplivajo na proračunske prihodke, pa tudi odhodke.
               Rad pa bi povedal nekaj, da je vlada v letu 2012 uspela bistveno zmanjšati
               proračunski primanjkljaj, če primerjamo leto 2012 z letom prej, se pravi z letom
               2011. Proračunski primanjkljaj se je glede na leto 2011 praktično razpolovil in gre
               za tektonski premik v politiki vlade, ki je obvladovala leto 2012, v primerjavi z
               vlado, ki je vlada Sloveniji leta 2011.</p>
               <p>Lahko rečemo, da smo bili pri črpanju evropskih sredstev tudi v letu 2012 premalo
               uspešni. Ta problematika se nam ponavlja že kar nekaj let zaporedoma, zamudili smo
               kar nekaj priložnosti za pridobitev sredstev znotraj finančne perspektive, ki se z
               letošnjim letom izteka. Pomemben razlog za ta neuspeh so gotovo na strani prevelike
               zbirokratiziranosti postopkov ter razpršenosti služb, ki skrbijo za črpanje evropskih
               sredstev, med različna ministrstva. Te pomanjkljivosti se vlečejo skozi dolga leta,
               vendar jih ves ta čas nismo znali odpraviti, žal. Ta trenutek sploh ne vemo, kdo je
               za to politiko odgovoren na Ministrstvu za gospodarski razvoj in tehnologijo, ne
               glede na to, da imamo ministra v odhajanju, po odhodu državne sekretarke gospe Monike
               Kirbiš Rojs, praktično poslanci, vsaj opozicije, ne vemo, kdo skrbi za učinkovitejše
               črpanje evropskih sredstev. In ta so edina, ki pomenijo razvojna sredstva v tej
               državi. Ker prehajamo v naslednjem letu v naslednjo finančno perspektivo, ki bo
               trajala od leta 2014 do 2020, pričakujemo, da bo vlada pripravila ustrezno strategijo
               za učinkovitejše črpanje teh sredstev. Republika Slovenija bo za izvajanje kohezijske
               politike Evropske unije v novi finančni perspektivi imela na voljo skupaj 3,3
               milijarde evrov. Gre za praktično, kot že rečeno, edina razpoložljiva razvojna
               sredstva, zato je njihova pomembnost toliko večja. Slovenija mora, podobno kot druge
               države članice Evropske unije, pripraviti nekaj dokumentov, ki bodo podlaga za
               črpanje evropskih sredstev. Čaka nas priprava in sklenitev t. i. partnerskega
               sporazuma, ki bo predstavljal neko pogodbo med Evropsko unijo in Republiko Slovenijo
               glede izvajanja kohezijske politike v finančni perspektivi 2014 do 2020. Le-ta določa
               t. i. predhodne pogojenosti, ki jih država mora izpolnjevati. Ena izmed takšnih je
               tudi priprava strategije pametne specializacije. Vladi predlagamo, da se pri pripravi
               programskih dokumentov za obdobje 2014 do 2020 osredotoča na tisto področje, na
               katerem obstaja največja možnost, da prispevajo k izboljšanju gospodarske rasti in
               novim delovnim mestom, še posebej če zanje obstajajo zadostni naravni potenciali in
               človeški viri.</p>
               <p>Drugo vprašanje, na katerega bi rad opozoril, je vprašanje porabe proračunskih
               sredstev za informacijsko tehnologijo oziroma za informacijske sisteme. Posebej bi
               opozoril na problem, vsaj po našem prepričanju, prevelikega deleža izdatkov za
               zunanje izvajalce. Točnega podatka, koliko sredstev je namenjenih za te storitve,
               kljub obljubam finančnega ministrstva poslanci vse do danes nismo dobili, so pa brez
               dvoma visoka. Prepričani smo, da imamo znotraj javne uprave dovolj strokovnjakov, ki
               so usposobljeni za pripravo ustreznih programskih rešitev, in je sodelovanje zunanjih
               izvajalcev – in s tem povezani stroški – pogosto nepotrebno. Veliko več bi morali
               narediti na področju vzajemne povezljivosti posameznih programov. Izognili bi se
               nepotrebnemu podvajanju evidenc oziroma redundacije podatkov po različnih
               organih.</p>
               <p>Pri odhodkih bi se dotaknil še področja slabega gospodarjenja Republike Slovenije.
               Računsko sodišče je v svojem revizijskem poročilu opozorilo na pomanjkljive evidence
               glede vrednosti državnega premoženja in na nizek odstotek sredstev od prodaje
               državnega premoženja. Pričakujemo, da se bodo zakonodajne spremembe na področju
               upravljanja s stvarnim premoženjem države in samoupravni lokalni skupnosti, ki so
               bile sprejete v letu 2012, odrazile v boljših rezultatih upravljanja s tem
               premoženjem v tem in naslednjih proračunskih letih. Tukaj mislim zlasti na možnost
               prenosa premoženja države na lokalne skupnosti in fleksibilnejše možnosti oddajanja
               premoženja v najem.</p>
               <p>Poslanci Poslanske skupine Nove Slovenije sprejemamo Predlog zaključnega računa
               proračuna Republike Slovenije za leto 2012. Kot sem že uvodoma povedal, v tem letu,
               letu 2012, je prišlo do tektonskega premika v smislu zmanjšanja proračunskega
               primanjkljaja, posebej če primerjamo to z letom 2011. Nas so v naši politikah v letu
               2012 vodila med drugim tudi dva aksioma; to je varčnost in podjetnost. To sta dva
               aksioma, ki sta ključna za razvoj družbe. Pričakujem in upam, da jih pozna tudi
               sedanja vlada. Hvala lepa.</p>
            </sp>
            <sp xml:id="SDZ6-Redna-19-2013-11-27.sp95">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Pozitivne Slovenije, gospod Alojzij Potočnik,izvolite.</p>
            </sp>
            <sp xml:id="SDZ6-Redna-19-2013-11-27.sp96">

               <speaker>ALOJZIJ POTOČNIK (PS PS):</speaker>

               <p>Hvala.</p>
               <p>Spoštovani, proračun seveda ni samo tehnično ali pa strokovno vprašanje, je tudi in
               predvsem odraz ekonomskih razmer in neizogibno kaže na politiko takratne koalicije in
               njeno odgovornost. Najprej o slednjem. O razmerah in o politiki.</p>
               <p>V letu, na katerega se naša pričujoči zaključni račun, se je že zelo zgodaj in resno
               zastavljajo vprašanje, zakaj je recesija v Sloveniji udarila tako silovito. Na delu
               je bilo več doktrinarnih odgovorov in na delu je bilo zelo malo izkušenj. Že kako
               leto poprej je postalo jasno, da kriza ne bo kratka in da se na točko leta 2007 ne bo
               več mogoče vrniti.</p>
               <p>Mimogrede, 19. novembra 2013, nekaj dni nazaj torej, nobelovec Paul Krugman kolumno v
               New York Timesu naslovi z razvpitim naslovom Stalni padec, kjer stanje mehke
               depresije opiše kot novo normalnost prihodnjega desetletja. Bi rekel: tektonska
               misel.</p>
               <p>Kakorkoli že. Slovenija je v letu 2012 z ZUJF zategnila pas in šla skozi dva
               rebalansa proračuna. S prvim, ki je uvedle novo politiko, in drugim, ki je popravljal
               posledice nove politike, ki se niso pričakovale, a jih je bilo moč predvideti:
               padajoče investicije, nižje plače, manjša potrošnja seveda s posledično nižjimi
               prihodki. Vse to je neuravnotežilo javnofinančne prihodke in odhodke.</p>
               <p>Drugi razlog je bil povsem nov – problem javnih financ. V javnofinančnem
               primanjkljaju se namreč pojavijo postavke, ki niso povezane s klasično javno porabo,
               temveč so odraz prezadolženosti podjetij in bank. Zneski, ko država posreduje kot
               lastnik v skrajni sili, gredo v nebo. Ob tem naj le rečem: zaradi večnega vprašanja
               krivde, tudi v izjemno resni in globoki družbeni gospodarski krizi, politika na obeh
               straneh – ponavljam, politika na obeh straneh – ni našla občutka za nujno razširitev
               socialnih in političnih zavezništev oziroma soglasij. Kakor je misel zoprna, v
               mnogočem drži. Politična nestabilnost ima visoko ceno in jo nenehno brez zadržkov
               izstavlja. Vsled povedanemu je lahko zaključni račun proračuna strokovno brezmadežen,
               pa nas vsakoletno revizija Računskega sodišča na domala istih vprašanjih, na domala
               istih postavkah in problemih pospremi s podanim mnenjem s pridržkom, kar je težko
               razumljivo in po nekaj letih že nedopustno.</p>
               <p>O primerjavah posameznih postavk med realizacijo in načrti ima komaj smisel
               izgubljati čas, saj je šel proračun dvakrat skozi postopek rebalansa, ki je seveda
               računska kalibracija vseh odstopanj.</p>
               <p>Poslanska skupina Pozitivne Slovenije bo zaključni račun za leto 2012 – če tako rečem
               z jezikom Računskega sodišča – s pridržkom podprla. Hvala.</p>
            </sp>
            <sp xml:id="SDZ6-Redna-19-2013-11-27.sp97">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Slovenske demokratske stranke pa bo stališče predstavil mag. Andrej
               Vizjak.</p>
            </sp>
            <sp xml:id="SDZ6-Redna-19-2013-11-27.sp98">

               <speaker>MAG. ANDREJ VIZJAK (PS SDS):</speaker>

               <p>Hvala lepa, podpredsednica. Spoštovani državni sekretar s sodelavkami!</p>
               <p>Najprej retorično vprašanje, kako se to na tipki pozna, podpora s pridržkom, mi ni
               čisto jasno, pa verjamem, da se bom še česa naučil v tem parlamentu.</p>
               <p>Zaključni račun proračuna za leto 2012 odseva spremenjeno politiko v kriznih časih
               glede na obdobje pred tem, to se pravi glede na obdobje od leta 2009 do leta 2011.
               Namreč, to obdobje od leta 2008 oziroma 2009 do leta 2011 je bilo zabeleženo z
               ekstremnim gospodarskim padcem, velikim zadolževanjem in ogromnimi primanjkljaji, pri
               čemer pa se na odhodkovni strani proračuna v smislu racionalizacije varčevanja ni
               zgodilo veliko. Zato je nova vlada, ki je pač nastopila v letu 2012, spremenila to
               politiko in rezultati so naslednji. Rezultati so ti, da je skoraj za eno milijardo
               znižala primanjkljaj. Primanjkljaj je znašal 1,1 milijarde in je bil 3,1 odstotka
               BDP, kar je lep rezultat, in po moje bi bili ali pa bo vlada lahko ponosna v
               letošnjem letu, če bo ta rezultat ponovila oziroma ga dosegla. Seveda to se ni
               zgodilo kar tako. Potrebno je bilo sprejeti določene ukrepe, tudi nepriljubljene, in
               Zakon o uravnoteženju javnih financ je eden izmed teh. Res je tudi to, da je bil
               proračun za leto 2012 uravnotežen oziroma spravljen na tako nizek primanjkljaj tudi
               zaradi krčenja določenih investicij. Nekatere investicije pa se, roko na srce, tudi
               niso dale izvesti, ker je prejšnja vlada nastopila februarja in lahko izvede
               pravzaprav tisto, kar je projektno pripravila do tega nivoja, da se da izvesti.</p>
               <p>Še eno dimenzijo bi rad povedal, zakaj je tudi v prejšnjem mandatu minila oziroma
               tudi v letu 2012 – in zaključni račun to odseva – zadeva minila relativno mirno, ko
               govorimo o odnosih s socialnimi partnerji. Namreč, leto 2012 je bilo leto relativno
               plodnega socialnega dialoga in dogovarjanja. Sedanji vladi bi toplo priporočil, da se
               zgleduje po tistih časih. Naj omenim nekaj pomembnih dosežkov tega socialnega
               dialoga.</p>
               <p>Prvi je ta, da smo uspeli uskladiti izhodišča k socialnemu sporazumu. To je bilo
               dogovorjeno in tudi podpisano. Uskladiti oziroma uskladiti do najvišje stopnje, mere,
               smo uskladili Zakon o uravnoteženju javnih financ in dosegli tudi dogovor s
               policisti, ki so pri tem blokirali to delovanje in sprejemanje. Usklajena s
               socialnimi partnerji je bila tudi pokojninska reforma. Ne bom omenjal reforme trga
               dela, kajti ta je bila šele v začetku letošnjega leta. Želim povedati, da bi sedanji
               vladi tudi zato, da se bo proračun lahko izvrševal učinkovito, tak kot je, da se
               skuša v najvišji možni meri posluževati dobrih praks in voditi učinkovit socialni
               dialog.</p>
               <p>Naj omenim v bistvu samo še konceptualno politiko, ki jo je imela prejšnja vlada in
               je odsevan v tem zaključnem računu vizavi načrtovanja te vlade oziroma tudi tveganj,
               ki jih tako načrtovanje povzroča. Konceptualno razhajanje je pač v tem, da je v letu
               2012 bilo veliko narejenega na tem, da se racionalizira določena področja delovanja
               države s posegi v plače, s posegi v določene zakonske pravice in da se pravzaprav ni
               posegalo v dvigovanje davkov. Dvigovanje davkov bi seveda bilo zgolj rezervni
               scenarij, da se ne dosega zavez po odpravljanju presežnega primanjkljaja. Menim, da
               bi veljalo s tako politiko nadaljevati tudi v letošnjem letu, kajti še kar kaj je za
               racionalizirati v tej državi. Verjamem, da obstaja cela kopica nekih služb in uradov,
               ki funkcionirajo povsem po nepotrebnem.</p>
               <p>Recimo, da malo izzovem, ker sem dobil tudi en mail, da bodimo bolj konkretni. Na
               primer sprašujem se, zakaj ne obstaja volja, da bi ukinili na primer Upravo za javna
               plačila. Upravlja nekatere naloge bivšega SDK in se res sprašujem, zakaj nekaj sto
               ljudi – jaz ne vem koliko jih je tam zaposlenih, slišim, da okrog 200 – opravlja neke
               funkcije, neke stvari, ki bi jih po mojem lahko s poenostavitvami, deregulacijo zelo
               poenostavili in verjetno odpravili neke nepotrebne uprave in službe v tej državi.
               Tudi prepričan sem, da ne potrebujemo tako razbohotenega delovanja raznih
               soglasodajalcev pri praktično vsakem koraku našega življenja, še posebej pa kadar
               posegamo v prostor. Tudi tukaj je nešteto možnosti poenostavitev, deregulacij,
               ukinjanja nekaterih pristojnosti in posledično tudi racionalizacija funkcioniranja
               države, debirokratizacije, da ne govorimo o sinergijah, ki bi jih takšni učinki imeli
               na gospodarstvu oziroma tudi na atraktivnosti Slovenije, ko govorimo o neposrednih
               tujih investicijah.</p>
               <p>Torej pravim, da je ta koncept pred dvigom davkov boljši, na nek način odprtejši in
               zagotavlja tudi pogoje za gospodarsko aktivnost, kajti le gospodarska in povečana
               gospodarska aktivnost nas lahko popelje iz objema krize, v kateri se kot ena redkih
               držav, očitno, nahajamo in smo pravzaprav poleg Cipra edina država, ki bo imela v
               prihodnjem letu še recesijo oziroma negativno gospodarsko rast.</p>
               <p>Torej spoštovani, prav neka osvežitev v zaključnih računih ali pa na proračunskem
               načrtovanju zadnjega petletnega obdobja je ta zaključni račun za leto 2012, kjer je
               ena vlada dokazala, da se da tudi kdaj poseči v že pridobljene pravice, s tem
               racionalizirati funkcioniranje države in zmanjšati proračunski primanjkljaj. Verjetno
               se nobena vlada ne bi odločila posegati v pridobljene pravice, če bi s prihodki lahko
               pokrivala to trošenje. Ker pa je postalo to trajno nevzdržno, polagam toplo na srce
               tudi sedanji vladi, da naj ima malo samorefleksije, naj se pogleda malo v ogledalo,
               vidi, kje so določene neracionalnosti in jih z neko reformo funkcioniranje javnega
               aparata tudi odpravi.</p>
            </sp>
            <sp xml:id="SDZ6-Redna-19-2013-11-27.sp99">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Socialnih demokratov ima besedo gospod Matevž Frangež.</p>
            </sp>
            <sp xml:id="SDZ6-Redna-19-2013-11-27.sp100">

               <speaker>MATEVŽ FRANGEŽ (PS SD):</speaker>

               <p>Mimogrede, zdaj bo kakšnih slabih 20 let, odkar smo se odločili za neko
               liberalizacijo in deregulacijo na področju institucije, ki smo ji svoj čas rekli SDK,
               Služba družbenega knjigovodstva, jo ukinili in korenito transformirali v dve
               instituciji, daleč manjše teže, vpliva in možnosti. In kogar koli boste danes v
               državi vprašali, bo dejal, da je bila ukinitev Službe družbenega knjigovodstva ena
               ključnih napak, ki so v veliki meri omogočile tudi sedanje težave. Tako vsakršna
               deregulacija in vsakršna liberalizacija pač ni koristna stvar.</p>
               <p>Prav tako bi bilo dobro, da si ogledalo postavijo tudi tisti med predhodniki, ki so
               hvalili proračunsko politiko prejšnje vlade, ki jo izkazuje tudi ta zaključni račun.
               Socialni demokrati smo politiko prehitrega krčenja javne porabe, javne potrošnje, pa
               tudi zmanjševanja transferjev, ki so bistveno vplivali, da se je na eni strani
               znižala javna poraba, na drugi strani pa domača potrošnja, to pa je, kot izhaja tako
               iz tega zaključnega računa kot nekaterih ocen uglednih mednarodnih institucij,
               bistveno prispevalo k temu, da je bil zdrs v gospodarski rasti, da je bila visoka
               negativna rast v letu 2012 dosežena. To je točka, ki omogoča razpravo o zgodovini in
               preteklih ukrepih ekonomske politike. Jaz na tem mestu ne bi želel pogrevati tovrstne
               razprave, a dejstvo je, da ima vsakršna ekonomska politika te ali druge vlade učinke
               ne samo na leto, ko upravlja z državo, pač pa bistveno bolj dolgoročne posledice.
               Tudi za padec gospodarske rasti v letošnjem letu, ki ga je mogoče vezati na podobne
               razloge kot pri padcu v letu 2012, je mogoče trditi enako.</p>
               <p>No, ker pa nas opozicija pogosto napada, da slabo planiramo, naj stališče Socialnih
               demokratov k zaključnemu računu za leto 2012 pospremim samo z eno primerjavo. Zadnji
               rebalans lanskega proračuna je bil sprejet v Državnem zboru 29. decembra, torej le
               dva dni, preden se je proračunsko leto sploh končalo. Kljub temu odhodki državnega
               proračuna za 20 milijonov evrov odstopajo od planiranih, prihodki pa so za kar 55
               milijonov evrov manjši od načrtovanih, kljub temu da je bil rebalans sprejet le dva
               dni pred zaključkom proračunskega leta. Tudi pri zadolževanju, pri katerem nekateri
               zaradi ukrepov te vlade pretiravajo s slikovitimi ciframi, velja poudariti, da je
               bilo zadolževanje države v letu 2012 višje od njegovega neto zadolževanja. Skupaj smo
               se zadolžili za 2,9 milijarde evrov, res je, da pomemben del tega odpade na
               predfinanciranje za letošnje leto, tako je bilo ustvarjeno neto zadolževanje v višini
               1,6 milijarde evrov – mimogrede, to pa je bilo tudi za 665 milijonov evrov več, kot
               je bilo planirano s sprejetim proračunom.</p>
               <p>Socialni demokrati ne želimo problematizirati teh številk, ker razumemo, da je to del
               izvedbene proračunske politike, ampak dobro pa bi bilo na te dvojnosti opozoriti vsaj
               takrat, kadar ena stran rada interpretira podatke pač tako, kot ustreza njenim
               političnim ciljem. Proračunska politika v letu 2012 je v veliki meri zaostrila
               gospodarske, finančne in socialne razmere v državi, ker je stavila na prehitro,
               premalo postopno javnofinančno konsolidacijo, to pa je skupaj z nepremišljenimi
               izjavami najvišjih predstavnikov države bistveno otežilo dostop Slovenije do
               mednarodnih finančnih trgov. Sedanja vlada se trudi, da ta položaj izboljša, da
               povrne kredibilnost Slovenije, in kot vidimo, nekatere odločne in pogumne poteze te
               vlade, vključno s prejeto zaupnico in sprejetimi proračunskimi dokumenti, že dajejo
               rezultate brez kakšne tvegane in odločne poteze, pa tudi pričakovani donos na
               triletne obveznice naj bi bil realiziran v tem tednu. Ne nazadnje pa je mogoče
               trditi, da brez teh pogumnih potez ne bi bilo mogoče prebirati v mednarodnem
               finančnem tisku optimističnih ocen in rastočega prepričanja, da se bo Slovenija
               izognila skušnjavi, da zaprosi za mednarodno finančno pomoč v okviru ESM ali odkupa
               dolga države znotraj drugih mehanizmov v Evropski uniji.</p>
               <p>Socialni demokrati, ki smo nasprotovali proračunski politiki v letu 2012, danes, ker
               verjamemo, da gre za točno in pravilno izkazovanje podatkov, ne bomo nasprotovali
               sprejetju zaključnega računa. Hvala.</p>
            </sp>
            <sp xml:id="SDZ6-Redna-19-2013-11-27.sp101">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Državljanske liste ima besedo gospod Marko Pavlišič.</p>
            </sp>
            <sp xml:id="SDZ6-Redna-19-2013-11-27.sp102">

               <speaker>MARKO PAVLIŠIČ (PS DL):</speaker>

               <p>Hvala za besedo, gospa predsedujoča. Spoštovani gospod Mavko s sodelavkami,
               sodelavcem, spoštovani ljubitelji nekdanjega SDK, pa tudi vsi ostali!</p>
               <p>Leto 2012 je že skoraj pozabljeno in vsi naši pogledi so že usmerjeni v naslednje
               leto. Pa vendar se je občasno potrebno ozreti nazaj, predvsem z namenom, da se na
               minulih napakah kaj naučimo in jih ne ponavljamo več.</p>
               <p>Naj izpostavim nekaj točk leta 2012. Masa za plače se je v tem letu pri neposrednih
               proračunskih uporabnikih zmanjšala za 3,5 odstotka, pri posrednih pa le za 1odstotek.
               Podobne tendence opazimo tudi pri številu zaposlenih, kjer se pri neposrednih
               proračunskih uporabnikih zmanjšalo za 1,6 odstotka, pri posrednih pa povečalo za 1,3
               odstotka. Z drugim rebalansom je bilo določeno zadolževanje v višini 2 milijardi 291
               milijonov 512 tisoč 151 evrov. Realizacija zadolževanja pa je navedena kot 2
               milijardi 947 milijonov 410 tisoč 118 evrov, kar pomeni realizacijo zadolževanja v
               višini 128,62 odstotka načrtovanega.</p>
               <p>Računsko sodišče je na podlagi ugotovitev pravilnosti izvršitve proračuna za leto
               2012 izreklo mnenje s pridržkom. Tega ne smemo biti veseli niti s tem biti
               zadovoljni, pa čeprav to mnenje ni nekaj novega, ampak se ponavlja iz leta v leto.
               Ravno to ponavljanje vedno istih pripomb in priporočil Računskega sodišča je tisto,
               kar nas v Državljanski listi skrbi. Izgleda, kot da gredo mnenja in priporočila
               Računskega sodišča mimo ušes, ki naj bi jih slišala, in mimo uradnikov, ki naj bi jih
               izvajali, ter mimo ministrov, ki naj bi delo usmerjali. Ne moremo pri proračunu leta
               2012 mimo ene točke. V letu 2012 je po poročilu ugotovljen končni proračunski
               primanjkljaj še vedno zelo visokih milijardo 106 milijonov 452 tisoč 476 evrov, kar
               pa je skoraj 30 odstotkov manj kot leto pred tem. Ključno sporočilo tega dejstva, se
               pravi skoraj 30-odstotnega zmanjšanja proračunskega primanjkljaja v enem letu, pa je,
               da se da narediti marsikaj. Kjer je volja, je tudi pot.</p>
               <p>Ne glede na izpostavljene točke smo v Poslanski skupini Državljanske liste Predlog
               zaključnega računa proračuna Republike Slovenije za leto 2012 prejeli in sprejeli.
               Hvala.</p>
            </sp>
            <sp xml:id="SDZ6-Redna-19-2013-11-27.sp103">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Končali smo predstavitev stališč poslanskih skupin.</p>
               <p>Lahko vam povem, da je kar nekaj prijavljenih k besedi to željo odjavilo. Kot prvemu
               bomo dali besedo mag. Mateju Tonino, za njim mag. Ivanu Vogrinu, Matevžu Frangežu,
               gospodu Francu Bogoviču, mag. Andreju Vizjaku in s tem potem tudi počasi končamo.</p>
               <p>Izvolite, gospod Tonin.</p>
            </sp>
            <sp xml:id="SDZ6-Redna-19-2013-11-27.sp104">

               <speaker>MAG. MATEJ TONIN (PS NSi):</speaker>

               <p>Spoštovana podpredsednica, najlepša hvala za besedo, kolegice in kolegi, lepo
               pozdravljeni!</p>
               <p>Zaključni račun proračuna za leto 2012 je na nek način osebna izkaznica naše vlade.
               Prepričan sem, da ta osebna izkaznica ni slaba, da ni tako grda, kot se zdi, in da
               tisti, ki ste zdaj problematizirali na primer ceno zadolževanja in še kakšno drugo
               stvar, bi vendarle spomnil, da je takratna vlada po zelo dolgem času se začela realno
               ukvarjati z uravnoteženjem javnih financ in smo končno začeli ustavljati prosto
               padanje v gospodarskem smislu, in je treba tistim dosežkom dati neko priznanje.</p>
               <p>Glavni produkt tiste politike oziroma tistega proračuna je bil ZUJF. Brez takratnega
               ZUJF bi sedanja vlada praktično ne imela česa pokazati Bruslju, žal je takšna
               resnica. Če pogledate rezultate ali prave učinke ZUJF, so se ti začeli kazati šele v
               letu 2013, in brez tega ZUJF enostavno ne bi bilo ničesar pokazati.</p>
               <p>Če zdaj malo brskam po spominu in razmišljam o tistih slavnih časih leta 2012, če se
               smem malo pošaliti, se boste lahko vsi spomnili, kakšno silovito nasprotovanje je
               bilo takratnemu … / znak za konec razprave/ … zmanjševanju proračunskih odhodkov.
               Skratka, vidim, da mi časa zmanjkuje, zato bom zelo jasno poudaril, da se kaže
               evidentna razlika med takratno vladno politiko in sedanjo; da smo mi vse stavili na
               rezanje oziroma zmanjševanje proračunskih odhodkov, sedanja vlada pa stavi na
               zviševanje davkov. Razmere po svetu in tudi v Evropi so pokazale, da politika
               zviševanja davkov ne pelje v pravo smer in je slej ko prej edina rešitev, da se še
               dodatno zareže v proračunske odhodke. Prej, ko boste to storili, lažje vam bo.</p>
            </sp>
            <sp xml:id="SDZ6-Redna-19-2013-11-27.sp105">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Naslednji razpravljavec je mag. Ivan Vogrin.</p>
            </sp>
            <sp xml:id="SDZ6-Redna-19-2013-11-27.sp106">

               <speaker>MAG. IVAN VOGRIN (NeP):</speaker>

               <p>Hvala lepa, se odpovedujem.</p>
            </sp>
            <sp xml:id="SDZ6-Redna-19-2013-11-27.sp107">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Nadaljujemo z mag. Andrejem Vizjakom. Se odpoveduje.</p>
               <p>Zdaj pa sprašujem, ker smo prišli do konca seznama razpravljavcev, ker imamo še čas,
               ali bi želel kdo še razpravljati v razdelitvi časa. Želi Vlada še besedo? <stage>(Ne.)</stage> To
               pomeni, da lahko zaključim razpravo.</p>
               <p>O Predlogu zaključnega računa bomo v skladu s časovnim potekom seje zbora odločali
               danes v okviru glasovanj, pol ure po prekinjeni 2.a točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>3. TOČKO DNEVNEGA REDA – PREDLOG ZAKONA O SPREMEMBI ZAKONA O
                  POSLANCIH, SKRAJŠANI POSTOPEK.</title>
               </p>
               <p>Predlog zakona je v obravnavo Državnemu zboru predložila skupina 5 poslancev s
               prvopodpisanim Jakobom Presečnikom.</p>
               <p>V zvezi s tem predlogom zakona Mandatno-volilna komisija predlaga Državnemu zboru
               sprejetje sklepa, da predlog zakona ni primeren za nadaljnjo obravnavo.</p>
               <p>Besedo dajem predsednici Mandatno-volilne komisije mag. Meliti Župevc za dopolnilno
               obrazložitev predloga sklepa.</p>
            </sp>
            <sp xml:id="SDZ6-Redna-19-2013-11-27.sp108">

               <speaker>MAG. MELITA ŽUPEVC (PS PS):</speaker>

               <p>Hvala lepa, predsedujoča.</p>
               <p>Mandatno-volilna komisija je na 20. seji 7. 11. 2013 obravnavala Predlog zakona o
               spremembi Zakona o poslancih, ki ga je Državnemu zboru v obravnavo in sprejetje na
               podlagi 88. člena Ustave predložila skupina poslank in poslancev s prvopodpisanim
               Jakobom Presečnikom.</p>
               <p>Komisiji je bilo posredovano mnenje Zakonodajno-pravne službe, ki je predlog zakona
               proučila z vidika njegove skladnosti z ustavo, pravnim sistemom in z
               zakonodajno-tehničnega vidika in nanj nima pripomb.</p>
               <p>Komisija je bila seznanjena tudi z mnenjem Komisije Državnega sveta za državno
               ureditev, ki predlog zakona podpira.</p>
               <p>V poslovniškem roku kvalificirani predlagatelji niso vložili amandmajev, zato je
               komisija prešla na obravnavo predloga zakona na podlagi 126. člena poslovnika.</p>
               <p>Predstavnik predlagateljev je v uvodni obrazložitvi povedal, da predlog zakona sledi
               ustavnima načeloma delitve oblasti, v okviru katerega je poudarjena samostojnost
               zakonodajne, izvršilne in sodne veje oblasti ter neodvisnost in samostojnost lokalne
               samouprave. Obe načeli zahtevata vzpostavitev učinkovitega sistema zavor in
               ravnotežja med nosilci različnih funkcij oblasti. S spremembami zakona odpravljajo
               interesne nezdružljivost vlog, v katerih večkratni funkcionarji sočasno
               nastopajo.</p>
               <p>Naslednji razlog za spremembo zakona po njihovem mnenju izhaja iz ustavno določenega
               mandata poslancev, po katerem naj bi poslanci zastopali interese vseh
               državljanov.</p>
               <p>V razpravi je bilo izpostavljeno stališče, da je bilo v preteklosti več poskusov v
               zvezi z ureditvijo nezdružljivosti poslanske funkcije, da pa je ravno stranka, ki je
               vložila ta predlog zakona, takšnim rešitvam doslej vedno nasprotovala. Nekateri
               razpravljavci so tudi menili, da odločitev o dokončni rešitvi tega vprašanja ni
               lahka. Če je bila kot ključni razlog za sprejem tega zakona s strani predlagateljev
               izpostavljena nezdružljivost funkcije poslanca in funkcionarja v lokalni skupnosti,
               ki jo je treba dokončno urediti, je bilo postavljeno tudi vprašanje, kje so meje tega
               urejanja. Med drugim je bilo izpostavljeno vprašanje, ali bo takšno dokončno urejanje
               pomenilo tudi prepoved petinskega dela poslancev, kdo bo v tej državi sploh še lahko
               poslanec in kako daleč bomo s tem še šli.</p>
               <p>Po koncu razprave je bil na podlagi 128. člena Poslovnika Državnega zbora predlagan
               in tudi izglasovan sklep, da Predlog zakona o spremembi Zakona o poslancih ni
               primeren za nadaljnjo obravnavo. Hvala.</p>
            </sp>
            <sp xml:id="SDZ6-Redna-19-2013-11-27.sp109">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Besedo dajem predstavniku predlagateljev predloga zakona Jakobu Presečniku za uvodno
               predstavitev stališča do predloga matičnega delovnega telesa. Izvolite.</p>
            </sp>
            <sp xml:id="SDZ6-Redna-19-2013-11-27.sp110">

               <speaker>JAKOB PRESEČNIK (PS SLS):</speaker>

               <p>Hvala lepa za besedo, gospa podpredsednica. Kolegice in kolegi!</p>
               <p>Moram reči, da ni enostavno zagovarjati nek predlog, ki je v matičnem delovnem telesu
               dobil negativno oceno, torej poskušam iz negativne ocene narediti nekaj
               pozitivnega.</p>
               <p>Dejstvo je, da ta zakon – najprej kakšen je zakon. Zakon ima dva člena, en člen
               govori o nezdružljivosti poslanske funkcije s funkcijo občinskega oziroma mestnega
               svetnika in drugi člen govori, da stopi zakon v veljavo ob prvih državnozborskih
               volitvah. Obstoječi Zakon o poslancih je bil pred leti že spremenjen. In zanimivo,
               večina tistih, ki danes nasprotujejo tej združitvi, je takrat zagovarjala
               nezdružljivost županske, podžupanske in svetniške funkcije. To je dejstvo. Dejstvo
               je, da smo takrat v naši poslanski skupini – to, kar korektno predstavila predsednica
               Mandatno-volilne komisije – tem ureditvam nasprotovali. Takrat je bila sprejeta
               sprememba glede nezdružljivosti poslanske z župansko oziroma podžupansko funkcijo.
               Medtem ko je bilo, mislim, da z amandmajem izvzeto sočasno opravljanje svetniške in
               poslanske funkcije, torej to sočasno opravljanje je ostalo kot možnost v veljavi. To
               so dejstva.</p>
               <p>Dejstvo je pa tudi to, da se je po mojem trdnem prepričanju situacija v teh letih, v
               teh zadnjih mandatih pa bistveno spremenila. Zagotovo! Če pogledamo statistiko ali
               število občinskih oziroma mestnih svetnikov v tem sestavu Državnega zbora, je ta
               številka takšna, da še nikoli takšna ni bila. Zaradi tega trdim, da se to mnogokrat
               zelo pozna, ne bom rekel pri delu Državnega zbora, ampak predvsem pri delu odborov in
               da so mnogokrat izredno izpostavljeni lokalni interesi bistveno bolj, kot je to
               razumljivo in kot je to potrebno. Dejstvo je tudi to, da mnogi prihajamo iz okolij,
               kjer že sam volilni okraj pokriva večje število občin, torej če je nekdo svetnik v
               eni od teh občin, potem mogoče v 3, 4, 5 ali še več ni in prihaja, zagotovo, do
               očitkov tistih občin tistih županov, tistih občin, tistih občanov in občank, kjer ta
               poslanec ni doma in tudi ni svetnik.</p>
               <p>Zaradi tega, pa še zaradi nekaterih … Ampak mislim, da nima smisla na dolgo
               razpravljati – torej, trdno sem prepričan, da bi bilo delo tako Državnega zbora kot
               delo posameznih občinskih in mestnih svetov boljše, če te združljivosti ne bi bilo.
               Hvala lepa.</p>
            </sp>
            <sp xml:id="SDZ6-Redna-19-2013-11-27.sp111">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Sledi predstavitev stališč poslanskih skupin.</p>
               <p>V imenu Poslanske skupine Demokratične stranke upokojencev Slovenije ima besedo gospa
               Marjana Kotnik Poropat.</p>
            </sp>
            <sp xml:id="SDZ6-Redna-19-2013-11-27.sp112">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovana podpredsednica. Spoštovani prisotni, spoštovane prisotne
               – oprostite, morala bi obrniti, da ne bi bilo zopet pripombe, pa tudi sama mislim, da
               je tako prav, da se prej naslovi ženske, potem moške, ampak se mi je zgodilo.</p>
               <p>Poslanska skupine DeSUS pritrjuje sklepu delovnega telesa, da je ta novela Zakona o
               poslancih neprimerna za nadaljnjo obravnavo. Razlogi nesprejemljivosti rešitve glede
               nezdružljivosti funkcije poslanca in funkcionarja v lokalni skupnosti so že bili
               podrobno razloženi na seji Mandatno-volilne komisije, zato jih tukaj ne bi zdaj
               ponavljala. Razlogi, zakaj je predlagatelj, to je Poslanska skupina Slovenske ljudske
               stranke, vložil ta zakon, pa so izjemno krhki; od ustavnih načel, ki jih navajajo,
               načel integritete in nezdružljivosti, zavarovanje samoupravne lokalne skupnosti. V
               nobenih od teh načel ali morebiti v kakšnih drugih določilih zakonske ali ustavne
               narave ni najti te zahteve.</p>
               <p>Tudi naj spomnimo, da je celotna Poslanska skupina Slovenske ljudske stranke v letu
               2011, ko smo sprejemali nezdružljivost funkcij poslanca in župana, to je dveh
               funkcij, v katerih nalogah oziroma dolžnostih je zaslediti pristojnost odločanja,
               glasovali proti. Torej, Poslanska skupina Slovenske ljudske stranke je v celoti
               glasovala proti in se na vse kriplje takrat upirala, da ta nezdružljivost ne bi bila
               sprejeta.</p>
               <p>Zakaj? Seveda zato, ker ima Slovenske ljudska stranka številčno največ županov.
               Slovenska ljudska stranka ima tako tudi ogromno število občinskih svetnikov. In naj
               jim zdaj verjamemo, da se resnično zavzemajo za rešitev, ki jo predlagajo? V
               Poslanski skupini DeSUS jim tega žal ne moremo verjeti.</p>
               <p>V svojem stališču pa tudi ne morem mimo komentarja, mnenja Državnega sveta. Državni
               svet namreč opozarja, da gre za parcialno rešitev, saj lahko poslanci še vedno
               opravljajo pedagoško delo. To pravi državni organ, ki je ob razpravi v Državnem zboru
               glede odločanja o ukinitvi Državnega sveta glasno razglašal, da gre za organ
               zakonodajne veje oblasti, torej za drugi dom, in to pravi organ, ki je ravno tako
               predstavnik ljudstva, sicer posredno, in ki praktično nima nikakršnih omejitev glede
               nezdružljivosti. Člani Državnega sveta so seveda plačani za opravljanje funkcije
               državnega svetnika, so plačani za opravljanje županske, so plačani za delo v
               nadzornih organih, so plačani za pedagoško, znanstveno delo, so lahko predstavniki
               sindikatov in prejemajo visoko plačo in dodatke. Zato sprašujemo predlagatelja, ali
               ste pripravljeni vložiti novelo Zakona o Državnem svetu in korigirati to
               anomalijo.</p>
               <p>Skratka, Poslanska skupina DeSUS se enotno strinja s sklepom delovnega telesa, da
               zakon ni primeren za nadaljnjo obravnavo. Hvala lepa.</p>
            </sp>
            <sp xml:id="SDZ6-Redna-19-2013-11-27.sp113">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Nove Slovenije ima besedo mag. Matej Tonin.</p>
            </sp>
            <sp xml:id="SDZ6-Redna-19-2013-11-27.sp114">

               <speaker>MAG. MATEJ TONIN (PS NS):</speaker>

               <p>Spoštovane kolegice in kolegi, lepo pozdravljeni!</p>
               <p>Zakon, ki je pred nami, predvideva, da poslanci hkrati ne bi smeli biti tudi občinski
               svetniki. Krščanski demokrati ocenjujemo, da tisti poslanci, ki so hkrati tudi
               občinski svetniki, niso v nasprotju interesov in da ne vidimo nobenih razlogov, da ti
               dve funkciji ne bi mogel nek človek opravljati hkrati.</p>
               <p>Če vemo, da ustava deli naše veje oblasti na tri veje, in sicer na zakonodajno,
               izvršno in sodno, in če to zadevo primerjamo na državni ravni in na lokalni ravni,
               potem lahko ugotovimo, da zakonodajno vejo oblasti na državni ravni predstavlja
               Državni svet, na lokalni ravni občinski svet, izvršna veja oblasti pa na državni
               ravni Vlada, na lokalni ravni pa župan. Torej že tudi po tej, recimo temu, ustavni
               razdelitvi vej oblasti mi ne vidimo, da bi bil hkrati poslanec in občinski svetnik v
               navzkrižju interesov in da bi se zakonodajna in izvršna veja oblasti prepletali, tako
               kot sta se prepletali v primeru poslancev in županov. V tem parlamentu je kar nekaj
               poslancev, ki so hkrati tudi občinski svetniki. Ocenjujemo, da iz tega izhaja tudi
               vrsta dobrih praks, da se številne informacije, ki nastajajo, ki se proizvajajo v
               Državnem zboru, učinkovito prenašajo tudi na ravni občin v občinske svete in tako
               pomagajo pri delovanju občinskih svetov in izboljšujejo učinkovitost delovanja
               občinskih svetov. Veste pa, kakšno je trenutno razpoloženje v javnosti, da smo
               poslanci krivi za tiste stvari tudi, na katere nimamo niti najmanjšega vpliva, in da
               je težko razumeti, zakaj poslanec ne bi smel biti občinski svetnik, lahko pa je
               predsednik gasilske zveze oziroma poveljnik gasilcev, če nekoliko karikiram.</p>
               <p>Zaradi vseh navedenih razlogov bomo žal v Novi Sloveniji podprli sklep, da je ta
               zakon neprimeren za nadaljnjo obravnavo.</p>
            </sp>
            <sp xml:id="SDZ6-Redna-19-2013-11-27.sp115">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Pozitivne Slovenije ima besedo mag. Melita Župevc.</p>
            </sp>
            <sp xml:id="SDZ6-Redna-19-2013-11-27.sp116">

               <speaker>MAG. MELITA ŽUPEVC (PS PS):</speaker>

               <p>Ustava Republike Slovenije v 82. členu določa, da se z zakonom določi, kdo ne sme
               biti izvoljen za poslanca, ter nezdružljivost funkcije poslanca z drugimi funkcijami
               in dejavnostmi. V Zakonu o poslancih nezdružljivost funkcije poslanca določa 10.
               člen.</p>
               <p>Vprašanje hkratnega opravljanja večjega števila voljenih funkcij in medsebojna
               nezdružljivost javnih funkcij, če gre za funkcijo poslanca in lokalnega funkcionarja,
               predvsem župana, je bilo sproženo že večkrat, in sicer 8-krat. Kljub omenjenim
               številnim poskusom pa je Državni zbor vprašanje nezdružljivosti funkcije uredil v
               skladu z načeli ravnovesja oblasti in avtonomije lokalne samouprave šele leta
               2011.</p>
               <p>V Pozitivni Sloveniji želimo opozoriti, da so predlagatelji te novele kot člani
               parlamentarne stranke, ki sodeluje pri delu Državnega zbora vse od začetka, doslej
               zavrnili prav vse omenjene predloge za določitev nezdružljivosti. Tudi v prejšnjem
               mandatu Državnega zbora so nasprotovali tako noveli Zakona o poslancih, s katero naj
               bi se določilo, da poslanci v organih lokalnih skupnosti ne smejo opravljati funkcije
               tako poklicno kot tudi nepoklicno, kot tudi noveli, ki je bila sicer sprejeta in ki
               je določila zgolj nezdružljivost funkcije poslanca in župana ter podžupana v lokalni
               skupnosti. V SLS so kot argumente za zavračanje obeh zakonov navajali, da so župani
               in občinski svetniki, ki so obenem tudi poslanci Državnega zbora, jamstvo, da bodo
               tudi ljudje in njihove lokalne težave slišane ter zastopane na nacionalni ravni tudi
               v bodoče. Zato v Pozitivni Sloveniji ne razumemo razlogov, ki so predlagatelje
               privedli do takega preobrata v doslej izraženih stališčih. Nas pa slednje napotuje na
               to, da gre za politično odločitev, ki ne sledi namenom zakona, ampak predvsem načelu
               politične všečnosti. Ali gre v tem primeru tudi za nenačelnost predlagatelja, pa ni
               stvar presoje Državnega zbora, ampak predvsem volivk in volivcev na naslednjih
               volitvah.</p>
               <p>V Pozitivni Sloveniji ne nasprotujemo nezdružljivosti funkcije poslanca in župana ter
               podžupana v lokalni skupnosti, pri tem pa opozarjamo, da obravnavano dvakratno
               funkcionarstvo poslancev in županov samo po sebi ni bilo neustavno in nezakonito,
               vendar je šlo pri tem za interesno nezdružljivost vlog, v katerih so ti sočasno
               nastopali – zakonodajni na državni ravni in izvršilni na občinski. Obe funkciji, na
               državni in lokalni ravni, sta bili po svojem namenu in ciljih tako različni, da jih
               ni bilo mogoče opravljati hkrati. Na podlagi navedenega pa slednje ne pomeni, da je
               moč iste argumente oziroma razloge, ki veljajo za nezdružljivost poslanske in
               funkcije župana, uporabljati tudi za nezdružljivost s funkcijo člana občinskega
               sveta. Poudariti velja, da gre za razlike tako v načinu izvolitve in v vlogi in
               položaju v sistemu organov občinske oblasti v primerjavi z županom. Slednje velja
               tudi v luči cilja preprečevanja konflikta interesov. Eden od argumentov za ohranitev
               možnosti opravljanja dvojne funkcije pa je tudi ta, da so politične stranke omejene s
               kadrovskim potencialom oziroma posamezniki, ki bi bili voljni opravljati voljene
               javne funkcije.</p>
               <p>Opozoriti velja tudi, da se glede nezdružljivosti funkcij Evropska listina lokalne
               samouprave osredotoča predvsem na razloge za nezdružljivost opravljanja izvršilnih
               funkcij. In tudi primerjalni pregled nezdružljivosti za poslanca in župana kaže, da
               večina držav določa zgolj nezdružljivost teh dveh funkcij in ne funkcij v ostalih
               organih lokalnih skupnosti.</p>
               <p>Zato predlaganega zakona v Pozitivni Sloveniji ne bomo podprli oziroma bomo podprli
               sklep Mandatno-volilne komisije. Hvala.</p>
            </sp>
            <sp xml:id="SDZ6-Redna-19-2013-11-27.sp117">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Socialnih demokratov ima besedo gospod Matjaž Han.</p>
            </sp>
            <sp xml:id="SDZ6-Redna-19-2013-11-27.sp118">

               <speaker>MATJAŽ HAN (PS SD):</speaker>

               <p>Hvala lepa, spoštovana podpredsednica. Spoštovane kolegice in kolegi!</p>
               <p>Ta predlog spremembe Zakona o poslancih predvideva nezdružljivost funkcije poslanca s
               funkcijo občinskega svetnika in je vložen, spoštovani, s strani predlagateljev, ki so
               v preteklosti vedno najbolj nasprotovali tovrstnim poskusom, zlasti ko je šlo za
               vprašanje združljivosti oziroma nezdružljivosti funkcije poslanca in funkcije
               župana.</p>
               <p>V Poslanski skupini Socialnih demokratov zato močno dvomimo v iskrenost
               predlagateljev, ko pri tem poudarjajo skrb za varovanje načela delitve oblasti ter
               načela samostojnosti in neodvisnosti lokalne samouprave. Po drugi strani pa smo tudi,
               spoštovani, razočarani, da si na dnevne rede, sami, dela Državnega zbora vseskozi
               uvrščamo teme, ki na žalost pomenijo ukvarjanje samim s seboj. Ta mandat v tem
               pogledu zagotovo lahko označimo kot rekorden. Z nenehnimi posegi v obliki različnih
               omejevanj v funkcijo in položaj poslancev skušajo predvsem nekateri biti všečni v
               javnosti in si nabirati politične poceni točke. Ampak tak pristop zanesljivo vodi k
               postopni eroziji poslanske funkcije in posledično tudi Državnega zbora kot nosilca
               zakonodajne veje oblasti.</p>
               <p>Socialni demokrati še zlasti v tem mandatu opažamo, da mnogi enostavno ne razumejo
               ali ne želijo ločiti dveh ključnih, vendar različnih stvari, ampak vse skupaj
               demagoško tlačijo v en koš. Na eni strani imamo vlogo in položaj funkcije poslanca,
               ki je na najvišji ravni opredeljena v Ustavi Republike Slovenije ter podrobneje tudi
               posameznih zakonih. Najbrž lahko soglašamo, da načeloma v tej točki ni nekih
               bistvenih pomislekov, da je funkcija poslanca z ustavnopravnega vidika neustrezno ali
               pa celo slabo urejena. Na drugi strani pa imamo posamezne nosilce poslanske funkcije
               ter njihova ravnanja, ki so žal mnogokrat v nasprotju s tistim, kar se od poslanca
               kot javnega funkcionarja pričakuje. Kljub vsemu tovrstna nesprejemljiva ravnanja ne
               smejo biti in ne morejo biti razlog ali pa opravičilo za to, da se s posameznimi
               restrikcijami ves čas posega v vlogo in položaj poslanca. To ni prava pot, saj z
               nobeno ustavno ali zakonsko ureditvijo ne bomo preprečili posameznih neustreznih
               ravnanj poslank in poslancev. Tu odgovornost v prvi vrsti nosimo sami posamezniki, ki
               smo nosilci javnih funkcij, in da razumemo na nek način svoj položaj tako in da se
               takemu položaju tudi na nek način primerno ravnamo.</p>
               <p>Odgovornost pa je tudi na političnih strankah in drugih predlagateljih, da na
               posamezne javne funkcije predlaga primerne kandidate oziroma kandidatke, ki bodo
               znali in zmogli takšno funkcijo opravljati v skladu z določenimi standardi, kar se v
               javnosti tudi od njih pričakuje.</p>
               <p>Socialni demokrati ocenjujemo, da se s sprejemom omenjenega zakona v ničemer ne bi
               pripomoglo k večji odgovornosti poslank in poslancev pri njihovih ravnanjih, zato
               tega zakona ne bomo podprli in bomo podprli sklep Mandatno-volilne komisije.
               Hvala.</p>
            </sp>
            <sp xml:id="SDZ6-Redna-19-2013-11-27.sp119">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Državljanske liste ima besedo mag. Katarina Hočevar.</p>
            </sp>
            <sp xml:id="SDZ6-Redna-19-2013-11-27.sp120">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Prav lepo vas pozdravljam!</p>
               <p>Pri glasovanju o predlogu zakona o poslancih sva se poslanca Državljanske liste na
               Mandatno-volilni komisiji vzdržala in tako bomo ravnali tudi danes. Do same vsebine
               sicer nimamo velikih pripomb oziroma na nek način lahko rečemo, da podpiramo idejo,
               da bi bila svetniška in poslanska funkcija nezdružljivi, vendar zavračamo sam način,
               ki si ga je na nek način tudi predlagatelj dovolil v tem zakonodajnem postopku.</p>
               <p>Državni svet je institucija, ki na predloge zakonov daje mnenja. K temu predlogu je
               svoje mnenje podala tudi komisija Državnega sveta, in sicer je zapisala pozitivno
               mnenje, ob tem pa so na nek način, če rečem, pošteno zapisali, da so pri obravnavi na
               komisiji v Državnem svetu predlagatelji, torej stranka SLS, izpostavili, da se je
               njihova poslanska skupina vedno zavzemala za obstoj Državnega sveta in jih opozorili
               na to, da so prav oni tudi odigrali ključno vlogo pri glasovanju o predlogu za
               spremembo ustave, s katerim se je predlagala ukinitev Državnega sveta. Takšno
               ravnanje res očitno dokazuje, da za vsak zapitek pride račun, in na to v Državljanski
               listi ne moremo pristati oziroma niti ne želimo.</p>
               <p>Če izpostavim še drugi primer, in sicer pred kratkim smo v Poslanski skupini
               Državljanske liste v zakonodajni postopek vložili tako imenovani paket za očiščene
               politike, ki si ga je prijel delovni naslov Mr. Musculo in s katerim smo želeli, da
               na javne funkcije ne bi smeli kandidirati državljani, ki so obremenjeni s kazenskim
               postopki. Nobena izmed parlamentarnih strank nas pri tem ni podprla. Tudi kolegom iz
               SLS se je naš predlog zdel sporen in če zelo poenostavim zadevo, vas sprašujem; ni se
               jim zdelo sporno, da je poslanec obremenjen s kazenskimi postopki, sporno pa naj bi
               bilo, da je na primer član sveta krajevne skupnosti ali občinski svetnik.</p>
               <p>Mogoče bi spomnila tudi na to, da pred dvema letoma, ko so sicer v drugi sestavi
               Državnega zbora obravnavali novelo Zakona o poslancih, je bilo večkrat poudarjeno, da
               je biti župan in poslanec dobro za Slovenijo. Glede vprašanja, ali je biti občinski
               svetnik in poslanec tudi dobro za Slovenijo, pa je mogoče prav, da se o tem odločimo
               oziroma da o tem odpremo kakšno širšo debato oziroma razgovore.</p>
               <p>Zaradi vseh naštetih razlogov smo se v Poslanski skupini Državljanske liste odločili,
               da se do tega predloga ograjujemo. Hvala.</p>
            </sp>
            <sp xml:id="SDZ6-Redna-19-2013-11-27.sp121">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Končali smo predstavitev stališč poslanskih skupin.</p>
               <p>O predlogu sklepa bomo v skladu s časovnim potekom seje Državnega zbora odločali
               danes v okviru glasovanj, pol ure po prekinjeni 2.a točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA – PREDLOG ZAKONA O DOPOLNITVAH ZAKONA O
                  VODAH, SKRAJŠANI POSTOPEK.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Predlog zakona je obravnaval Odbor za kmetijstvo, gozdarstvo, prehrano in okolje kot
               matično delovno telo.</p>
               <p>Za predstavitev poročila odbora dajem besedo podpredsedniku Branku Ficku.</p>
            </sp>
            <sp xml:id="SDZ6-Redna-19-2013-11-27.sp122">

               <speaker>BRANKO FICKO (PS PS):</speaker>

               <p>Dober dan vsem skupaj!</p>
               <p>Odbor za kmetijstvo je Predlog zakona o dopolnitvah Zakona o vodah obravnaval na 27.
               seji 6. 11. 2013. Odboru je bilo posredovano mnenje Komisije Državnega sveta za
               lokalno samoupravo in regionalni razvoj in mnenje Državnega sveta, ki predlog zakona
               podpirata in nanj nimata pripomb.</p>
               <p>Predstavnik Zakonodajno-pravne službe je predstavil pisno mnenje in ponovno
               izpostavil nekatere pomisleke, predvsem glede ureditve podelitve vodne pravice v
               prehodnem obdobju, in ustavnopravni vidik predvidene dajatve, nadomestila za rabo
               vode.</p>
               <p>Svoje stališče do predlagane novele zakona je predstavil tudi predstavnik Računskega
               sodišča, ki je v razpravi izrazil zadovoljstvo, ker je resorno ministrstvo sledilo
               zahtevi sodišča, da se v predlogu zakona ustrezno uredi vprašanje plačevanja javne
               dajatve za celotno obdobje rabe naravnih virov, v tem primeru vode. Opozoril pa je na
               oceno finančnih posledic predloga zakona za državni proračun in druga javnofinančna
               sredstva. V predlogu zakona je namreč navedeno, da bodo morali v obdobju od 1. 1.
               2005 do 31. 12. 2013 zavezanci za nadomestilo za rabo vode za omenjeno obdobje
               plačati 0,39 milijona evrov, pri čemer pa iz predlaganega besedila ni povsem jasno,
               na kakšen način so bili zneski izračunani, niti ni jasno, kolikšni bodo zneski
               dobropisov, ki jih bodo dobili povrnjene sedanji koncesionarji, ki so dobili vodno
               pravico po 199. člena Zakona o vodah in so zanjo plačevali.</p>
               <p>Predstavnik Komisije za preprečevanje korupcije je opozoril, da je obrazložitev ocene
               dejanskega stanja k predlogu zakona netransparentna, saj ni razvidno, kako bo
               izvajanje zakonskih določb vplivalo na javnofinančna sredstva, kolikšna bodo vodna
               povračila in kdo so upravičenci do teh sredstev.</p>
               <p>V okviru razprave o posameznih členih so člani odbora razpravljali le o 1. členu, ki
               opredeljuje namene, za katere se lahko porabijo sredstva Sklada za vode, in o
               vloženem amandmaju k temu členu. V razpravi je bilo izraženo nestrinjanje s
               predlagano rešitvijo, da se bo dve tretjini sredstev iz Sklada za vode, ki se polni s
               koncesninami za rabo vode in vodnimi povračili in v katerega se steče ca 35 milijonov
               evrov, namenjalo za gradnjo posavskih hidroelektrarn, namesto da bi se sredstva
               vračala lokalnim skupnostim, ki bi ta sredstva nujno potrebovale za razvoj vodne
               infrastrukture in poplavno varnost. Čeprav s predloženo novelo ni mogoče rešiti
               vprašanja razdelitve sredstev Sklada za vode, je izraženo pričakovanje, da bo resorno
               ministrstvo v najkrajšem času pripravilo načrt, za katere namene se bodo uporabljala
               sredstva tega sklada, in bo tudi razvidno, da se namensko zbrana sredstva tudi
               namensko porabljajo. Odbor je na podlagi pisnih predlogov Zakonodajno-pravne službe
               in Ministrstva za kmetijstvo in okolje za amandmaje odbora sprejel dva amandmaja, in
               sicer k 1. in 3. členu. Odbor je tudi sprejel vse amandmaje koalicijskih poslanskih
               skupin in tudi vse člene predloga zakona.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               vključeni sprejeti amandmaji. Dopolnjeni predlog zakona je sestavni del poročila
               odbora. Hvala lepa.</p>
            </sp>
            <sp xml:id="SDZ6-Redna-19-2013-11-27.sp123">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Sledi predstavitev stališč Poslanskih skupin in kot prvi bo stališče Poslanske
               skupine Nove Slovenije predstavil mag. Matej Tonin.</p>
            </sp>
            <sp xml:id="SDZ6-Redna-19-2013-11-27.sp124">

               <speaker>MAG. MATEJ TONIN (PS NSi):</speaker>

               <p>Spoštovane kolegice in kolegi, lepo pozdravljeni!</p>
               <p>Novela zakona o vodah predlaga delno ureditev najbolj nujnih in perečih problemov na
               tem področju. Za nas, krščanske demokrate je varovanje in primerna ureditev celinskih
               voda, še posebej območje pitne vode posebnega pomena za prihodnost Slovenije. Zakonu,
               ki je pred nami, sicer ne bomo nasprotovali, želimo pa opozoriti na nekaj dejstev, ki
               so jih v dosedanji obravnavi izrazili predstavniki nekaj institucij, predvsem
               Zakonodajno-pravne službe in Računskega sodišča.</p>
               <p>Strinjamo se z obema, da gre za zahtevno materijo, kar pomeni, da lahko vsak
               nepremišljen in nedodelan poseg v sistem povzroči neravnovesje in celo neskladje z
               Ustavo Republike Slovenije. V Novi Sloveniji smo zadovoljni, da je ministrstvo
               sledilo zahtevi Računskega sodišča in pripravilo predlog, ki dejansko sledi zahtevi,
               da se plačujejo javne dajatve za celotno obdobje rabe vode. Vendar pa Računsko
               sodišče opozarja, da ni povsem jasno, kako so bili izračunani zneski v prikazu
               finančnih posledic zakona za državni proračun, saj naj se zneski ne bi ujemali.</p>
               <p>Na to je ministrstvo kot predlagatelja opozorila tudi Komisija za preprečevanje
               korupcije. Citiram njihovo mnenje. V prvem odstavku 3. točke je namreč navedeno, da
               naj bi od obdobja 1. januar 2005 do 31. december 2013 zavezanci za nadomestilo za
               rabo vode morali plačati 390 tisoč evrov. Naj opozorimo, da je zgolj ena izmed
               slovenskih pivovarn plačevala več kot milijon evrov koncesijske dajatve letno v
               obdobju od leta 2005 naprej. Gre za res velike razlike in neenakopraven položaj
               tistih, ki so danes redno izpolnjevali obveznosti do državi in plačevali koncesijske
               dajatve.</p>
               <p>V Novi Sloveniji se zato sprašujemo, kako in na kakšen način boste vrnili razliko
               tem, ki so spoštovali predpise, in jih izenačili s tistimi, ki zneskov v tem obdobju
               niso poravnavali.</p>
            </sp>
            <sp xml:id="SDZ6-Redna-19-2013-11-27.sp125">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Pozitivne Slovenije ima besedo gospod Branko Ficko.</p>
            </sp>
            <sp xml:id="SDZ6-Redna-19-2013-11-27.sp126">

               <speaker>BRANKO FICKO (PS PS):</speaker>

               <p>Hvala.</p>
               <p>Dovolite, da podam mnenje Pozitivne Slovenije dopolnitvam Zakona o vodah. Bistvena
               vsebina novele posega v dve področji: prva je ureditev oziroma dokončanje postopkov
               nerešenih vlog, to je podelitev koncesij brez javnega razpisa, in uvaja novo pravno
               normo, nadomestilo za rabo vode. Država je v letih od 2005 naprej naredila napako, ko
               je sprejela zakonodajo, ki je v praksi ni bilo mogoče izvajati. Postopki so zastajali
               in prihajalo je do velikih zamud. Prihajalo je do neenakopravnosti in selektivnosti.
               Vodo so rabili vsi, eni so plačevali, drugi ne. Za vzroke za nepodelitev koncesij se
               sicer navaja kadrovska podhranjenost, ki pa je vprašljiva, ali pa so bili v tistem
               obdobju interesi, da do podelitve tudi ne pride. In drugo področje, dopolnitev kot
               posledica rebalansa proračuna s ciljem zagotovitve nemotenega financiranja obvezne
               javne gospodarske službe. Kot vir financiranja se določi vodni sklad, iz katerega se
               nameni 7,6 milijonov evrov za vodnogospodarska podjetja za urejanje voda.</p>
               <p>Z ureditvijo teh dveh področij v Pozitivni Sloveniji nimamo zavor in jih podpiramo,
               imamo pa problem pri porabi denarja ostalih koristi vodnega sklada. V Zakonu o vodah
               lepo piše, da se zbrana sredstva namenijo za gradnjo protipoplavne infrastrukture –
               pa se ne! Zakon o pogojih koncesije za izkoriščanje energetskega potenciala spodnje
               Save iz leta 2011 določa, da se denar iz tega sklada, to je dve tretjine oziroma cca
               32 milijonov evrov, porablja za projekte, povezane z gradnjo hidroelektrarn na
               spodnji Savi. To je seveda nedopustno, očitno so se takrat interesne skupine
               različnih političnih opcij združile za svoje lokalne interese.</p>
               <p>Denar iz tega fonda bi moral biti namenjen skrbi za protipoplavno varnost, za ujme
               širom po Sloveniji. Gre seveda za nenamensko porabljen denar. Moral bi se vračati v
               okolje, kjer je bil pobran in namenjen vzdrževanju vodnih virov. Pričakujem od
               ministrstva, da v najkrajšem času popravi spremembo določb.</p>
               <p>V Pozitivni Sloveniji bomo dopolnitve Zakona o vodah podprli s ciljem dokončanja
               postopkov nerešenih vlog, to je podelitev koncesij in ureditev financiranja
               vodnogospodarskih podjetij za urejanje voda.</p>
               <p>Istočasno pa pričakujemo takojšnjo spremembo določil, da se sredstva, zbrana v vodnem
               skladu, namenijo za protipoplavno varnost in ujme, ne pa za energetske potrebe. Hvala
               lepa.</p>
            </sp>
            <sp xml:id="SDZ6-Redna-19-2013-11-27.sp127">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Slovenske demokratske stranke ima besedo gospod Zvonko
               Lah.</p>
            </sp>
            <sp xml:id="SDZ6-Redna-19-2013-11-27.sp128">

               <speaker>ZVONKO LAH (PS SDS):</speaker>

               <p>Hvala. Spoštovana predsedujoča, predstavniki ministrstva, kolegice in kolegi!</p>
               <p>Predlog novele Zakona o vodah je rezultat revizije Računskega sodišča o učinkovitosti
               poslovanja takratnega Ministrstva za okolje in prostor pri izvajanju Zakona o vodah v
               letu 2009 in 2010, ki je ugotovilo, da so subjekti pri plačilu vodne pravice
               neenakopravno obravnavani.</p>
               <p>Zakon o vodah je leta 2002 določil, da se mora za posebno rabo vode pridobiti vodno
               pravico z vodnim dovoljenjem ali koncesijo in jo plačati, pri čemer se obveznost
               plačevanja začne izvajati z dnem izvajanja vodne pravice. Zakon je določil tudi
               prehodno obdobje dveh let, v katerem so morali zavezanci, ki so rabili vodo, oddati
               vlogo za pridobitev vodne pravice. Del zavezancev je vlogo oddalo pravočasno in z
               nekaterimi od njih je Vlada sklenila koncesijsko pogodbo, z nekaterimi potencialnimi
               zavezanci pa ne. Poleg teh kategorij zavezancev obstajajo tudi zavezanci, ki so
               uporabljali vodo, pa so vlogo za pridobitev vodne pravice oddali po izteku prehodnega
               obdobja oziroma prepozno, ali je niso oddali, ali pa so vodo pričeli uporabljati
               kasneje. To pomeni, da v mnogih primerih obstoječi uporabniki vode niso sklenili
               koncesije in zato v primerjavi s tistimi subjekti, ki so jo sklenili in jim je bilo
               odmerjeno plačilo, niso imeli finančnih obveznosti.</p>
               <p>Zaradi neenakopravne obravnave zavezance je Računsko sodišče naložilo resornemu
               ministru, da uredi to vprašanje tako, da bo obveznost plačevanja koncesijske dajatve
               določena za obdobje dejanskega izkoriščanja vodnega vira.</p>
               <p>S tem zakonom se ureja vprašanje nadomestil za rabo vode treh kategorij zavezancev,
               in sicer proizvajalcev pijač, termalnih kopališč in zavezancev, ki potrebujejo vodo
               za ogrevanje. Z dopolnitvijo prehodnih določb ta novela zakona ureja vprašanje
               podeljevanja koncesije brez javnega razpisa za vse obstoječe uporabnike vode, ki bi
               morali pridobiti vodno pravico na podlagi koncesije, a jim ni bila podeljena, če
               izpolnjuje pogoje za pridobitev koncesije.</p>
               <p>Da bi izenačili pravni položaj subjektov, ki so v preteklem obdobju uporabljali vodo
               in plačevali vodno pravico, s subjekti, ki so prav tako rabili vodo in jim vodna
               pravica ni bila izračunana, se zakonsko ureja tako imenovano nadomestilo za rabo vode
               za čas dejanske rabe vode, in sicer od 1. januarja 2005, pri čemer bodo zavezanci, ki
               so v preteklosti plačali več koncesije, kot bi plačali nadomestilo za rabo vode,
               dobili povrnjeno razliko.</p>
               <p>Novela določa tudi način izračuna in plačila navedenega nadomestila, pri čemer v
               izogib pretiranega posega v obstoječi finančni položaj gospodarskih subjektov omogoča
               plačilo na največ 30 obrokov oziroma 30 let.</p>
               <p>V Poslanski skupini Slovenske demokratske stranke upamo, da bo ta novela zakona
               pripomogla k hitrejšemu reševanju vlog na pristojnem ministrstvu s tega področja, saj
               so do sedaj nekatere čakale na rešitev skoraj celo desetletje. To se ne sme v
               prihodnosti več dogajati.</p>
            </sp>
            <sp xml:id="SDZ6-Redna-19-2013-11-27.sp129">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine Socialnih demokratov ima besedo gospod Mirko Brulc.</p>
            </sp>
            <sp xml:id="SDZ6-Redna-19-2013-11-27.sp130">

               <speaker>MIRKO BRULC (PS SD):</speaker>

               <p>Spoštovani!</p>
               <p>V Poslanski skupini Socialnih demokratov bomo predlagano novelo Zakona o vodah
               podprli.</p>
               <p>Bistveni cilj predlaganega zakona je ureditev, ki bo omogočala podelitev vodne
               pravice za navedene uporabnike vode po odločbi 199. člena Zakona o vodah. S tem
               namenom predlagani zakon uvaja pojmovno novo pravno normo, in sicer nadomestilo za
               rabo vode. Novela določa tudi zavezance in način izračuna nadomestila. Novela prav
               tako ureja način plačevanja za vodno pravico v prehodnem obdobju za vse, ki imajo
               podeljeno vodno dovoljenje za rabo vode za proizvodnjo pijač. Ker gre za obstoječe
               uporabnike vode, je izvedba javnega razpisa brezpredmetna, prav tako bi pomenila z
               vidika vlagateljev, ki so pravočasno vložili vloge, nedopusten poseg v njihova
               upravičena pričakovanja, saj so v predpisanem roku vložili prijave in s tem
               spoštovali takratno veljavno ureditev po 199. členu Zakona o vodah.</p>
               <p>Z navedeno novelo se bo vzpostavilo enakopravno obravnavo vseh zavezancev, ki rabijo
               vodo, tako z vidika pravne ureditve s sklenitvijo koncesijskih pogodb oziroma z
               zavrnitvijo njihovih vlog kot tudi poravnavo obveznosti za v tem obdobju rabljeno, a
               ne plačano plačilo za rabo vode. Gre za vzpostavitev enakopravnega razmerja med
               subjekti na trgu.</p>
               <p>Zakon s plačili za nazaj ne posega v pridobljene pravice. Uporabniki vode so vedeli,
               da morajo za rabo vode plačati in da pred pridobitvijo vodne pravice vode ne bi smeli
               uporabljati. Torej, zakon bomo podprli. Hvala.</p>
            </sp>
            <sp xml:id="SDZ6-Redna-19-2013-11-27.sp131">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Državljanske liste ima besedo gospod Branko Kurnjek.</p>
            </sp>
            <sp xml:id="SDZ6-Redna-19-2013-11-27.sp132">

               <speaker>BRANKO KURNJEK (PS DL):</speaker>

               <p>Hvala za besedo, gospa podpredsednica. Spoštovana sekretarka s sodelavci, kolegice,
               kolegi!</p>
               <p>Raba vode kot osnovne življenjske in tudi pomembne strateške dobrine je za fizične
               uporabnike v Sloveniji zakonsko urejena drugače kot za gospodarsko rabo. Dolgo je
               bilo stanje na področju rabe vode v gospodarske namene preslabo urejeno, to pa je
               pripeljalo do situacije, ki jo mora sedaj reševati Predlog zakona o dopolnitvah
               Zakona o vodah. Čeprav v Sloveniji kvantitativno in tudi kvalitativno vode ne
               primanjkuje, pa je z njo treba ravnati učinkovito in gospodarno, prav tako pa jo je
               treba z vidika gospodarske rabe tudi ustrezno finančno obremeniti, saj gre konec
               koncev za surovino, ki se v gospodarstvu v različnih oblikah trži oziroma prodaja. V
               tej smeri je Zakon o vodah iz leta 2002 določil dodelitev vodnih dovoljenj in
               koncesij proti plačilu, obveznost plačila pa bi nastopila z dnem začetka izvajanja
               vodne pravice. Zakon je določal dveletno prehodno obdobje, v katerem bi morali vsi
               vložiti vlogo za izdajo vodnega dovoljenja ali koncesije. Vendar pa vsi uporabniki
               tega niso storili v predpisanem obdobju, kar pa bi jim oziroma jim bo sedaj novela
               zakona dodatno ali bolje rečeno naknadno omogočila.</p>
               <p>Kaj se je dejansko dogajalo po sprejetju Zakona o vodah leta 2002? Uporabniki s
               pravočasno pridobljenim dovoljenjem ali koncesijo so se kot plačniki znašli v
               neenakem položaju glede na tiste uporabnike, ki tega niso storili. Na to je opozorilo
               tudi Računsko sodišče, ki je opozorilo na zamude in neenakopravno ter selektivno
               obravnavo pri podeljevanju koncesij, posledično pa je to sledilce zakona postavilo v
               nekonkurenčen položaj, saj je za njih voda kot osnovna surovina njihove dejavnosti
               postala dražja od tistih, ki zakona niso spoštovali.</p>
               <p>Je pa v svojih ugotovitvah Računsko sodišče kot popravljalni ukrep naložilo tudi
               pripravo takšne zakonodaje, ki bi določila plačilo vode za nazaj tudi za tiste
               uporabnike, ki jim vodna pravica še ni bila dodeljena. Morda bi lahko bil takšen
               popravljalni ukrep tudi v nasprotju s 155. členom Ustave, ki govori o
               retroaktivnosti, in tega se je ministrstvo tudi zavedalo in po njihovih zagotovilih
               doseglo sporazum z vsemi deležniki, ki jih zadeva novela zakona. Prav tako pa je tudi
               dejstvo, da so uporabniki vode vedeli, da morajo za rabo vode plačevati in da je pred
               uporabo vodnega dovoljenja ali koncesije ne bi smeli uporabljati; torej tudi to
               dejstvo govori samo zase.</p>
               <p>Sedaj ne bi govoril podrobneje o tem, kar še prinaša zakon; recimo, tudi natančneje
               prinaša oblike zaračunavanja vode v gospodarske namene, bi pa povedal na koncu to, da
               bomo v Državljanski listi predlog zakona podprli, saj ureja in popravlja neenakosti
               na trgu. Hvala.</p>
            </sp>
            <sp xml:id="SDZ6-Redna-19-2013-11-27.sp133">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Slovenske ljudske stranke ima besedo gospod Janez
               Ribič.</p>
            </sp>
            <sp xml:id="SDZ6-Redna-19-2013-11-27.sp134">

               <speaker>JANEZ RIBIČ (PS SLS):</speaker>

               <p>Hvala za besedo, spoštovana podpredsednica Državnega zbora. Spoštovani predstavniki
               ministrstva, poslanke in poslanci!</p>
               <p>Zakon o vodah je tudi eden tistih zakonov, ki večkrat zaide na naše poslanske klopi.
               Ta novela, ki ureja praktično plačilo za posebno rabo vode za nazaj, bi morda res
               bolj sodila v poseben zakon, torej ne bi obremenjevala Zakona o vodah kot takega, se
               nam pa v Slovenski ljudski stranki to vendarle ne zdi bistveno. Bistveno je, da se s
               to novelo zakona ureja eno področje delovanja države, ki v zadnjih desetih letih,
               odkar je v veljavi novi Zakon o vodah, ni opravila domače naloge; pa ne le, da ni
               opravila domače naloge, zaradi nepodeljenih koncesij je tudi izgubila precejšnja
               finančna sredstva v teh letih.</p>
               <p>Letošnje poročilo Računskega sodišča je vendarle pripomoglo k hitrejšemu urejanju
               tega področja in tu imamo zdaj nove člene. Kar je tu treba povedati, je, da bodo s
               tem predpisom končno izenačeni vsi uporabniki vode in ne bodo več v privilegiranem
               položaju tisti, ki nimajo sklenjene koncesijske pogodbe, čeprav ne po svoji krivdi;
               da se bodo postopki podeljevanja vodnih pravic zdaj lahko dokončali brez javnega
               razpisa; da se ureja tudi obračun nadomestil in vse, kar je s tem povezano, in da
               bodo ta nadomestila lahko plačana v daljšem časovnem obdobju, da ne bi preveč
               prizadeli poslovanja teh uporabnikov in še zlasti delovnih mest.</p>
               <p>Vsekakor je tu prisotna tudi precejšnja dilema, ko govorimo o plačevanju za nazaj,
               gre na nek način za retroaktivnost, zato obstaja določeno tveganje, da bo ta zakon
               tudi še predmet kakšne ustavne presoje. Pa čeprav je res tudi to, da so ti uporabniki
               vode ves čas vedeli, da bo to pravico treba nekoč plačati, in ker gre za pravne
               osebe, ki so vodo uporabljale za komercialne namene, bi res težko oporekali temu, pa
               tudi v mnogih drugih državah te pravice niso brezplačne. Zdaj se tudi samo
               Ministrstvo za kmetijstvo in okolje strinja, da zakon ni optimalen in tudi
               Zakonodajno-pravna služba in Računsko sodišče sta opozorila na nekatere
               nedoslednosti, na primer na vprašanje dobropisov zaradi preplačil. Gospodarska
               zbornica pa je opozorila na vprašanje obresti, saj se bo nadomestilo za nazaj
               plačevalo v dolgem časovnem obdobju. Pa še nekaj drugih opozoril smo slišali s strani
               Računskega sodišča, upajmo, da jih je Ministrstvo za kmetijstvo in okolje tudi
               slišalo in da jih bo upoštevalo pri nadaljnjih spremembah Zakona o vodah.</p>
               <p>Zaenkrat pa v Slovenski ljudski stranki menimo, da je bistveni namen spremembe Zakona
               o vodah, vezan na letošnje ugotovitve Računskega sodišča, dosežen. Zato da končno
               uredimo zadeve za nazaj in tudi za naprej, dajemo v Slovenski ljudski stranki podporo
               temu zakonu. Hvala.</p>
            </sp>
            <sp xml:id="SDZ6-Redna-19-2013-11-27.sp135">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Demokratične stranke upokojencev ima besedo gospa Marija
               Plevčak. Izvolite.</p>
            </sp>
            <sp xml:id="SDZ6-Redna-19-2013-11-27.sp136">

               <speaker>MARIJA PLEVČAK (PS DeSUS):</speaker>

               <p>Hvala za besedo in vsem prisrčen pozdrav!</p>
               <p>V Poslanski skupini DeSUS nas veseli, da se je minister za kmetijstvo pri pripravi
               Predloga zakona o spremembah in dopolnitvah Zakona o vodah posvetoval s predstavniki
               vseh prizadetih kategorij zavezancev in z njimi dosegel dogovor o višini nadomestila
               za rabo vode, o možnosti obročnega plačevanja ter o obračunu razlike plačil. Upamo,
               da bodo njegovo prakso čim pogosteje posnemali tudi drugi ministri, saj se s tem
               izognemo marsikateremu zapletu in nepotrebnim očitkom s strani zainteresirane
               strokovne javnosti.</p>
               <p>Predlagana novela Zakona o vodah je predvsem rezultat revizijskega poročila
               Računskega sodišča o učinkovitosti poslovanja takratnega Ministrstva za okolje in
               prostor pri izvajanju Zakona o vodah v letih 2009 in 2010. Ministrstvo je ugotovilo,
               da so gospodarski subjekti, kot so proizvajalci pijač, termalna kopališča in
               zavezanci, ki potrebujejo vodo za ogrevanje, pri plačilu vodne pravice neenakopravno
               obravnavani. Leta 2002 je takrat sprejeti Zakon o vodah določil, da se mora za
               posebno rabo vode pridobiti vodno pravico z vodnim dovoljenjem ali koncesijo in jo
               plačati, pri čemer se obveznost plačevanja začne izvajati z dnem izvajanja vodne
               pravice. V prehodnem obdobju dveh let, v katerem so morali zavezanci, ki so rabili
               vodo, oddati vlogo za pridobitev te vodne pravice. Nekateri zavezanci so vlogo
               pravočasno oddali in z mnogimi od njih je Vlada sklenila koncesijsko pogodbo, z
               nekaterimi potencialnimi zavezanci pa ne. Poleg teh kategorij zavezancev obstajajo
               tudi zavezanci, ki so uporabljali vodo, pa so vlogo za pridobitev vodne pravice
               oddali po izteku prehodnega obdobja ali je sploh niso oddali. Nekateri zavezanci pa
               so začeli vodo uporabljati kasneje. To pomeni, da v mnogih primerih obstoječi
               uporabniki vode niso sklenili koncesije in zato v primerjavi s tistimi subjekti, ki
               so jo sklenili in jim je bilo odmerjeno plačilo, niso imeli oziroma nimajo finančnih
               obveznosti.</p>
               <p>Zaradi neenakopravne obravnave zavezancev je Računsko sodišče naložilo resornemu
               ministrstvu, da uredi to vprašanje, tako da je obveznost plačevanja koncesijske
               dajatve določena za obdobje dejanskega izkoriščanja vodnega vira. Kot primer naj
               navedem, da je imela proizvodnja pijač izjemno visoko dajatev, in to okoli 11 evrov
               na kubični meter prodane pijače. Pri tem obstaja razlika tudi med posameznimi
               sektorji znotraj pijač. Pri proizvodnji sokov in mineralnih vod dajatev znaša okoli 2
               evra, največji plačniki pa so proizvajalci piva. Pri termalni vodi je višina vplačila
               v proračun izjemno nizka, pri čemer večina naravnih zdravilišč in kopališč, ki rabijo
               termalno vodo, sploh ni plačevala koncesijske dajatve. Podobna situacija je na
               področju rabe vode za ogrevanje, kjer je vplačilo koncesijske dajatve kot tudi
               vodnega povračila izjemno nizko, in sicer manj kot 1odstotek od celotnih prilivov v
               vodni sklad. Zato je ena od bistvenih rešitev v tem predlogu ureditev, ki bo
               omogočila dokončanje postopkov po 199. členu Zakona o vodah ter nerešenih vlog po
               izteku prehodnega obdobja, vse to pa na način, ki bo omogočal vsem navedenim
               kategorijam podelitev koncesij brez javnega razpisa in s tem v zvezi dokončanje teh
               postopkov. Za realizacijo plačila za vodno pravico za čas dejanske rabe vode novela
               uvaja novo pravno normo – nadomestilo za rabo vode, pa tudi zavezance, način izračuna
               in način plačila tega nadomestila.</p>
               <p>Druga bistvena rešitev, ki jo prinaša ta predlog novele, pa je dopolnitev 162. člena
               zakona, ki je posledica rebalansa proračuna v povezavi z zagotavljanjem nemotenega
               financiranja obvezne gospodarske in javne službe urejanja voda. S predlagano novo
               določbo se kot vir financiranja te gospodarske javne službe določi Sklad za vode.</p>
               <p>V Poslanski skupini Demokratične stranke upokojencev bomo Predlog zakona o
               dopolnitvah Zakona o vodah podprli.</p>
            </sp>
            <sp xml:id="SDZ6-Redna-19-2013-11-27.sp137">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Končali smo predstavitev poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona. Odločanje o predlogu zakona bomo v skladu s časovnim
               potekom seje zbora opravili danes v okviru glasovanj, pol ure po prekinjeni 2.A točki
               dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA – PREDLOG ZAKONA O SPREMEMBI ZAKONA O
                  INDUSTRIJSKI LASTNINI, SKRAJŠANI POSTOPEK.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Predlog zakona je obravnaval Odbor za gospodarstvo kot matično delovno telo.</p>
               <p>Za predstavitev poročila odbora dajem besedo podpredsedniku Srečku Mehu.</p>
            </sp>
            <sp xml:id="SDZ6-Redna-19-2013-11-27.sp138">

               <speaker>SREČKO MEH (PS SD):</speaker>

               <p>Spoštovane poslanke in poslanci, gospe in gospodje!</p>
               <p>Odbor za gospodarstvo je na 11. seji 30. 10. 2013 obravnaval Predlog zakona o
               spremembi Zakona o industrijski lastnini, ki ga je Državnemu zboru v obravnavo in
               sprejetje po skrajšanem postopku predložila Vlada.</p>
               <p>Kolegij predsednika Državnega zbora je na 44. seji 20. 9. 2013 sklenil, da se predlog
               zakona obravnava po skrajšanem postopku. Na seji odbora so sodelovali predstavniki
               Ministrstva za gospodarski razvoj in tehnologijo in Zakonodajno-pravne službe.</p>
               <p>Odboru je bilo posredovano mnenje Zakonodajno-pravne službe, ki je predlog zakona
               preučila z vidika skladnosti z ustavo, pravnim sistemom in z zakonodajno-tehničnega
               vidika. Služba je v svojem mnenju podala predlog o podani pojasnitvi subjektivnega in
               objektivnega roka ter opredelila pojma zamude.</p>
               <p>Razprave na seji odbora ni bilo.</p>
               <p>V poslovniško določenem roku nihče od kvalificiranih predlagateljev ni vložil
               amandmajev. Ker torej k predlogu zakona na matičnem delovnem telesu niso bili
               sprejeti amandmaji, Odbor za gospodarstvo predlaga Državnemu zboru, da Predlog zakona
               o spremembi Zakona o industrijski lastnini sprejme v predloženem besedilu. Hvala
               lepa.</p>
            </sp>
            <sp xml:id="SDZ6-Redna-19-2013-11-27.sp139">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Prehajamo na prestavitev stališč poslanskih skupin.</p>
               <p>Kot prvi bo stališče Poslanske skupine Pozitivne Slovenije predstavil gospod Jože
               Velikonja.</p>
            </sp>
            <sp xml:id="SDZ6-Redna-19-2013-11-27.sp140">

               <speaker>JOŽE VELIKONJA (PS PS):</speaker>

               <p>Spoštovana predsedujoča, poslanke in poslanci!</p>
               <p>Vlada je na predlog Urada Republike Slovenije za intelektualno lastnino v obravnavo
               Državnemu zboru Republike Slovenije posredovala Predlog zakona o spremembi Zakona o
               industrijski lastnini. Predlaga se spremembo 67. člena veljavnega zakona, s katerim
               se pri institutu nadaljevanja postopka po zamudi jasneje določa pričetek teka
               subjektivnega roka in uvaja objektivni rok za vložitev zahteve.</p>
               <p>V postopku pridobitve pravic pri Uradu Republike Slovenije za intelektualno lastnino
               se dogaja, da prijavitelj zamudi roke za izpolnitev obveznosti, zaradi česar se šteje
               njegova prijava za umaknjeno. Zato predlog zakona uvaja dva pravna instituta, in
               sicer vrnitev v prejšnje stanje in nadaljevanje postopka po zamudi. Oba instituta naj
               bi se uporabila le v izjemnih primerih, ko stranka zaradi različnih vzrokov ni mogla
               pravočasno vložiti zahteve. Cilj predlagane spremembe je jasnejša določitev teka
               subjektivnega roka – sedaj bo tekel dva meseca od dneva, ko je prenehal vzrok za
               zamudo, če pa je prijavitelj pozneje izvedel za zamudo, pa od dneva, ko je izvedel in
               ne več kot dva meseca od seznanitve z zamudo in njenimi pravnimi posledicami – in
               uvedba objektivnega roka pri institutu nadaljevanja postopka po zamudi. Zahtevo za
               nadaljevanje postopka po zamudi bo prijavitelj lahko vložil v šestih mesecih od dneva
               nastanka zamude, kasneje pa nič več.</p>
               <p>S predlagano spremembo se ohranja možnost zahtevanja nadaljevanja postopka za
               prijavitelje in vzpostavlja pravno varnost. Gre za manj zahtevno spremembo veljavnega
               zakona, ki ne bo vplivala na temeljno ureditev pravic industrijske lastnine, bo pa
               zagotovila večjo pravno varnost glede veljavnih pravic, zato je bila prelagana
               obravnava po skrajšanem postopku.</p>
               <p>V Poslanski skupini Pozitivne Slovenije bomo predlog zakona podprli.</p>
            </sp>
            <sp xml:id="SDZ6-Redna-19-2013-11-27.sp141">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>V imenu Poslanske skupine SDS ima besedo gospod Franc Breznik. Izvolite.</p>
            </sp>
            <sp xml:id="SDZ6-Redna-19-2013-11-27.sp142">

               <speaker>FRANC BREZNIK (PS SDS):</speaker>

               <p>Spoštovana podpredsednica, spoštovane kolegice in kolegi!</p>
               <p>Pravice intelektualne lastnine, kamor sodijo patenti, modeli, znamke, avtorske in
               sorodne pravice itd., so z ekonomskega vidika izredno pomembne, ker vplivajo na
               konkurenčnost in na uspešnost subjektov na samem trgu. Področje intelektualne
               lastnine urejajo mednarodne pogodbe in evropski predpisi, v Sloveniji pa še v bistvu
               trije zakoni, in sicer poleg Zakona o industrijski lastnini še Zakon o avtorski in
               sorodnih pravicah ter Zakon o varstvu topografije polprevodniških vezij.</p>
               <p>Pridobitev pravice intelektualne lastnine je pomembne korak k zavarovanju tovrstnega
               premoženja, vendar so še pomembnejši postopki, s katerim se te pravice uveljavljajo
               oziroma se branijo v primeru njihove kršitve. Novela zakona, ki jo imamo pred seboj,
               govori oziroma ureja ravno postopke uveljavljanja industrijske lastnine. Tako se v
               tem zakonu spreminja rok, v katerem lahko prijavitelj iz naslova pravic industrijske
               lastnine, patenta, modela, znamke ali geografske označbe, ki je zamudil rok za
               izpolnitev obveznosti, zahtevanih v postopku za pridobitev te pravice, zahteva, da
               urad nadaljuje postopek pridobitve pravice industrijske lastnine. Subjektivni rok
               dveh mesecev ostaja nespremenjen, spremeni se le pričetek njegovega teka, tako da
               teče od dneva, ko je prenehal vzrok, ki je povzročil zamudo, če je prijavitelj šele
               pozneje izvedel za zamudo pa od dneva, ko je za to izvedel. S tem se pričetek
               subjektivnega roka določi enako kot pri institutu vrnitev v prejšnje stanje.</p>
               <p>Uvaja se torej objektivni rok za vložitev zahteve za nadaljevanje postopka po zamudi,
               po poteku katerega prijavitelj ne more več zahtevati nadaljevanje postopka po zamudi.
               Zahtevo bo torej prijavitelj lahko vložil najkasneje v šestih mesecih od dneva
               nastanka zamude, kasneje pa ne več. Za uspešno nadaljevanje postopka po zamudi in
               odpravo njenih pravnih posledic brez presoje skrbnosti njegovega ravnanja pa mora
               prijavitelj zahtevo vložiti tako, da bo pravočasna glede na subjektivni in objektivni
               rok. Določitev objektivnega roka zagotavlja pravno varnost glede veljavnosti pravic
               industrijske lastnine, saj je preprečeno, da bi se postopek nadaljeval več let po
               zamudi nekega roka v postopku pridobitev pravice.</p>
               <p>V Poslanski skupini Slovenske demokratske stranke bomo novelo Zakona o industrijski
               lastnini podprli. Hvala.</p>
            </sp>
            <sp xml:id="SDZ6-Redna-19-2013-11-27.sp143">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Socialnih demokratov ima besedo gospod Branko Smodiš.
               Izvolite.</p>
            </sp>
            <sp xml:id="SDZ6-Redna-19-2013-11-27.sp144">

               <speaker>BRANKO SMODIŠ (PS SD):</speaker>

               <p>Hvala za besedo, gospa predsedujoča. Spoštovani vsi prisotni, dober dan!</p>
               <p>Sprememba Zakona o industrijski lastnini, ki jo danes obravnavamo, se nanaša na 67.
               člen zakona, ki ureja poseben pravni institut, to je zahteva za nadaljevanje postopka
               v primerih, ko prijavitelj zamudi rok za izpolnitev obveznosti v zvezi s prijavo
               oziroma registracijo patenta, modela, znamke ali geografske označbe pri Uradu za
               intelektualno lastnino. Namen tega instituta je, da prijavitelj lahko zahteva
               nadaljevanje postopka, ne glede na vzrok za svojo zamudo pri izpolnjevanju
               obveznosti, pri čemer zaradi zamude tudi ni kaznovan. Takšno varstvo prijavitelju
               zagotavlja že tako imenovana Evropska patentna konvencija . V dosedanji ureditvi pa
               se je pokazala slabost tega pravnega instituta, saj je rok za vložitev zahteve za
               nadaljevanje postopka tako rekoč neomejen. Sedaj namreč velja, da prijavitelja
               zavezuje le dvomesečni rok, ki pa začne teči šele z dne, ko je prijavitelj za zamudo
               izvedel. To pa je lahko tudi več let kasneje, saj urad imetnikov oziroma
               prijaviteljev evropskega patenta ne obvešča posebej o zamudi roka. Torej je določen
               le subjektivni zastaralni rok, kar je potrdila tudi sodna praksa Upravnega in
               Vrhovnega sodišča. Takšna ureditev pa posledično pomeni pravno negotovost oziroma
               ekonomsko tveganje za tiste gospodarske subjekte, ki želijo v gospodarske namene
               uporabiti izum, ki v Republiki Sloveniji ni zavarovan s patentom.</p>
               <p>Zaradi navedenega se z novelo zakona, ki jo danes obravnavamo, v ta pravni institut
               poleg subjektivnega zamudnega roka dodaja tudi objektivni zamudni rok, podobno, kot
               ima to urejeno Švica.</p>
               <p>Ob navedenem pa je tudi začetek tega opredeljen nekoliko drugače, kot velja sedaj. Po
               uveljavitvi tega zakona bo veljalo, da se zahteva za nadaljevanje postopka vloži v
               dveh mesecih od dneva prenehanja roka, ki je povzročil zamudo, oziroma v dveh
               mesecih, ko je prijavitelj izvedel za zamudo, vendar ne kasneje kot v šestih mesecih
               od dneva nastanka zamude. Takšna ureditev bo omogočila Uradu za intelektualno
               lastnino, da zagotovi resnične podatke o pravicah industrijske lastnine, ki veljajo v
               Republiki Sloveniji, kar bo po eni strani povečalo pravno varnost in po drugi strani
               zmanjšalo število sporov, zlasti glede veljavnosti evropskih patentov pri nas.</p>
               <p>Zaradi navedenega bo Poslanska skupina Socialnih demokratov predlog zakona podprla.
               Hvala.</p>
            </sp>
            <sp xml:id="SDZ6-Redna-19-2013-11-27.sp145">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupin Državljanske liste gospod Marko Pavlišič, izvolite.</p>
            </sp>
            <sp xml:id="SDZ6-Redna-19-2013-11-27.sp146">

               <speaker>MARKO PAVLIŠIČ (PS DL):</speaker>

               <p>Hvala za besedo. Spoštovane kolegice, spoštovani kolegi!</p>
               <p>Iinstitut nadaljevanja postopka po zamudi je bil v slovenski pravni sistem
               implementiran ne tako dolgo nazaj. To je bilo natanko leta 2001 s sprejetjem Zakona o
               industrijski lastnini. Predlagatelj je zasledoval cilj, da se doseže večja
               učinkovitost varstva pravic industrijske lastnine in da se poenostavijo postopki za
               pridobitev teh pravic. Hkrati z uvedbo tega instituta je zakon prinesel še mnogo
               drugih sprememb, ki so bile potrebne zaradi uskladitve naše zakonodaje z veljavnimi
               direktivami in mednarodnimi akti. Slovenija se je namreč v tistem času pripravljala
               na vstop v Evropsko unijo.</p>
               <p>Ker so v nacionalnih zakonodajah različno urejena pravna sredstva za odpravo posledic
               zamude imetnikov evropskih patentov in ker imetniki evropskih patentov od urada niso
               obveščeni o zamudi, trenutna pravna formulacija instituta nadaljevanja postopka po
               zamudi omogoča imetnikom evropskega patenta, da lahko tudi po več mesecih ali letih
               oziroma v neznano dolgem času uveljavi evropski patent v Republiki Sloveniji.</p>
               <p>Kot že rečeno, navedena nedorečenost oziroma časovna neomejenost uporabe tega
               instituta predstavlja pravno negotovost in ekonomsko tveganje za vse tiste
               gospodarske subjekte s sedežem v Republiki Sloveniji, ki želijo pri nas v gospodarske
               namene uporabiti svoje nove produkte.</p>
               <p>Ker se v času uporabe zanesejo na stanje v našem registru patentov, lahko zaradi tega
               kasneje pri njih nastane velika škoda, če določen gospodarski subjekt, imetnik
               evropskega patenta, naknadno čez leta vpiše svoj patent še pred našim organom. Z
               namenom odprave te anomalije predlagatelj s predlogom zakona sledi švicarskemu vzoru
               in med drugim pri institutu nadaljevanja postopka po zamudi uvaja objektivni rok, ki
               znaša šest mesecev od dneva nastanka zamude.</p>
               <p>Hkrati se s predlogom zakona jasneje določa tek subjektivnega roka za vložitev
               zahteve za nadaljevanje postopka po zamudi. Slednje se bo določilo enako kot pri
               institutu vrnitve v prejšnje stanje. Do sedaj je veljalo, da se nadaljevanje postopka
               lahko vloži v dveh mesecih od dneva, ko je bil prijavitelj seznanjen z zamudo oziroma
               z njenimi pravnimi posledicami. Po novem pa se bosta dva meseca štela od dneva, ko je
               prenehal vzrok, ki je povzročil zamudo, če je prijavitelj šele pozneje izvedel za
               zamudo, pa se bo štelo od dneva, ko je za to izvedel.</p>
               <p>V Poslanski skupini Državljanske liste se zavzemamo za odpravljanje administrativnih
               ovir za državljane in podjetja ter za konkurenčnejše poslovno okolje, zato bomo
               navedeni predlog zakona podprli. Hvala.</p>
            </sp>
            <sp xml:id="SDZ6-Redna-19-2013-11-27.sp147">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Slovenske ljudske stranke gospod Janez Ribič, izvolite.</p>
            </sp>
            <sp xml:id="SDZ6-Redna-19-2013-11-27.sp148">

               <speaker>JANEZ RIBIČ (PS SLS):</speaker>

               <p>Hvala za besedo, spoštovana podpredsednica Državnega zbora. Predstavniki ministrstva,
               spoštovane poslanke in poslanci!</p>
               <p>Stališče Poslanske skupine Slovenske ljudske stranke k predlogu zakona o dopolnitvah
               zakona o industrijski lastnini je sledeče. Novela zakona o industrijski lastnini
               praktično vsebuje samo en člen, to je spremembo drugega odstavka 67. člena, pri čemer
               gre za vprašanje pravne varnosti podjetij.</p>
               <p>Po novem bodo lahko imetniki pravic zahtevali nadaljevanje postopka pridobitve
               pravice najkasneje v roku šestih mesecev od nastanka zamude in ne več v neomejenem
               roku kot doslej. Po doslej veljavni zakonodaji se je namreč postopek lahko nadaljeval
               več let po zamudi nekega roka v postopku za pridobitev pravice. Novela zakona pa
               omejuje ta čas na šest mesecev. Po izteku tega roka torej za podjetja ne bo več
               tveganja glede možne kršitve patentov kot doslej.</p>
               <p>V Poslanski skupini Slovenske ljudske stranke podpiramo to dopolnitev Zakona o
               industrijski lastnini. Hvala.</p>
            </sp>
            <sp xml:id="SDZ6-Redna-19-2013-11-27.sp149">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Demokratične stranke upokojencev Slovenije ima besedo gospa
               Jana Jenko.</p>
            </sp>
            <sp xml:id="SDZ6-Redna-19-2013-11-27.sp150">

               <speaker>MAG. JANA JENKO (PS DeSUS):</speaker>

               <p>Gospa predsedujoča, hvala za besedo. Vsem skupaj lep pozdrav!</p>
               <p>V Poslanski skupini DeSUS soglašamo s Predlogom zakona o spremembi Zakona o
               industrijski lastnini in ga bomo podprli.</p>
               <p>Z novelo se omogoča uporaba instituta nadaljevanja postopka po zamudi. To je
               dodajanje 6-mesečnega objektivnega roka, po izteku katerega pa ne bo več možna
               zahteva nadaljevanja postopka. Tako se tveganje glede uveljavljanja več let po zamudi
               odpravlja, sploh glede predvidenih kršitev patentov. Seveda je po našem mnenju
               smiselna in koristna zakonska umestitev, saj se bo s tem nadaljeval učinkovit sistem
               varstva pravic industrijske lastnine in z njim povezana pravna varnost uporabnikov.
               Odpravljajo se pravne posledice tudi na podlagi upoštevanja evropskih pravil, vse za
               dobrobit gospodarskih subjektov.</p>
               <p>Kot sem že na začetku povedala, bomo v Poslanski skupini DeSUS besedilo predloga
               zakona, kot smo ga prejeli, podprli. Hvala.</p>
            </sp>
            <sp xml:id="SDZ6-Redna-19-2013-11-27.sp151">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>V imenu Poslanske skupine Nove Slovenije gospa Ljudmila Novak.</p>
            </sp>
            <sp xml:id="SDZ6-Redna-19-2013-11-27.sp152">

               <speaker>LJUDMILA NOVAK (PS NSi):</speaker>

               <p>Spoštovani!</p>
               <p>Krščanski demokrati bomo predlagano spremembo Zakona o industrijski lastnini podprli,
               saj še jasneje določa pravila za prijavo patentov.</p>
               <p>Kot navaja predlagatelj zakona, je sedaj v praksi prihajalo do situacij, ko so
               prijavitelji izumov zamudili predvidene roke za predložitev prevoda patentnih
               zahtevkov in plačilo pristojbine, lastnik izuma pa je kljub zamudi lahko naknadno
               uveljavljal pravico do vrnitve v prejšnje stanje ali pa podal zahtevo za nadaljevanje
               postopka po zamudi. Sedanji zakon je lastniku tudi omogočal, da je zahtevo za
               nadaljevanje postopka po zamudi uveljavljal celo več let po nastanku zamude. Prav
               slednje je v slovenskem pravnem redu predstavljalo pravno praznino in grožnjo za
               tiste, ki bi pri gospodarski dejavnosti nevede uporabili izum, za katerega bi se
               kasneje izkazalo, da je patentno zaščiten. Da bi na tem področju zagotovili večjo
               preglednost in tudi večjo varnost lastnikov izumov, se roki za prijavo patenta sedaj
               postavljajo bolj jasno, še sprejemljiva zamuda pa se omejuje na šest mesecev.</p>
               <p>V Novi Sloveniji menimo, da bi morala ministrstva in pristojni organi vložiti še več
               naporov v identifikacijo podobnih pravnih praznin in nedorečenosti, saj to duši naše
               gospodarstvo ter različnim špekulantom omogoča lahek zaslužek in blokado konkurence.
               Naj navedem le enega izmed podobnih primerov, ki je ravno tako v pristojnosti Urada
               Republike Slovenije za intelektualno lastnino.</p>
               <p>Gre za Zakon o avtorski in sorodnih pravicah, kjer zaradi določenih nejasnosti
               zakona, odsotnosti pravega nadzora in moči nekaterih interesnih skupin že vrsto let
               prihaja do sporov in samovolje kolektivnih organizacij. Krščanski demokrati smo pred
               nekaj tedni zato vložili predlog zakona, ki bi zdajšnje stanje izboljšal, vendar
               širše podpore pri tem v Državnem zboru, žal, nismo dobili. Kljub vsemu bomo še naprej
               delali za to, da v Sloveniji čim prej vzpostavimo pravo gospodarsko svobodo in
               konkurenčno poslovno okolje.</p>
            </sp>
            <sp xml:id="SDZ6-Redna-19-2013-11-27.sp153">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker k predlogu zakona matično
               delovno telo ni sprejelo nobenega amandmaja, amandmajev na seji Državnega zbora ni
               možno vlagati.</p>
               <p>Zaključujem drugo obravnavo predloga zakona. Odločanje o predlogu zakona bomo v
               skladu s časovnim potekom seje Državnega zbora opravili danes v okviru glasovanj, in
               sicer pol ure po prekinjeni 2.a točki dnevnega reda. S tem prekinjam to točko
               dnevnega reda.</p>
               <p>Prehajamo na <title>6. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBI IN DOPOLNITVI ZAKONA O VERSKI SVOBODI PO SKRAJŠANEM POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade, tukaj
               prisotnemu dr. Alešu Črniču, državnemu sekretarju na Ministrstvu za kulturo.</p>
            </sp>
            <sp xml:id="SDZ6-Redna-19-2013-11-27.sp154">

               <speaker>DR. ALEŠ ČRNIČ:</speaker>

               <p>Hvala lepa, spoštovana podpredsednica. Cenjene poslanke, cenjeni poslanci!</p>
               <p>Danes je pred nami po obsegu minimalna novela Zakona o verski svobodi, po vsebini vse
               prej kot nepomembna. Z njo se ukvarjamo zato, ker je po letu 2011, ko je v veljavo
               stopila odločba Ustavnega sodišča, ki je razveljavilo, nič kaj presenetljivo,
               nekatere odločbe Zakona o verski svobodi, nastala na področju registracije pravna
               praznina. To pravno praznino je treba zapolniti iz dveh razlogov. Najprej čisto iz
               praktičnega razloga, da bo Urad za verske skupnosti sploh lahko deloval, da bo lahko
               jasno, nedvoumno registriral nove verske skupnosti, če se bodo seveda takšne
               pojavile, ki bi izrazile to željo. Po drugi strani pa je treba to pravno praznino
               zapolniti tudi zaradi odnosa do Ustavnega sodišča in pravne države nasploh.
               Ministrstvo za kulturo predlaga v tej noveli, da nov kriterij za registracijo verskih
               skupnosti predstavlja 10 polnoletnih prebivalcev Republike Slovenije s stalnim
               bivališčem v Republiki Sloveniji. Število 10 je kompromis, v procesu oblikovanja in
               sprejemanja te novele ste nekateri poslanke in poslanci zagovarjali število 20,
               nekateri drugi in tudi nekateri državni svetniki število 3. Mi predlagamo število 10
               iz vrste razlogov. Najprej zato, ker je Ustavno sodišče v samo pravico do svobode
               vesti vključilo tudi primerno pravno organizacijsko obliko, ki jo lahko dobijo
               skupine samo prek te registracije na Uradu za verske skupnosti. Zato smo prepričani,
               da je prav, da dostop do te pravice širimo, ne pa ožimo, zato nižja številka od
               20.</p>
               <p>Še en razlog je za to, da se nam zdi 20 previsoko število, in to so čiste razmere v
               praksi. Mi vemo, iz relevantnih družboslovnih raziskav izhajajo podatki, da velik
               delež skupin, ki bi jih lahko v družboslovnem smislu razumeli kot religijske duhovne
               skupine, ne šteje, v Sloveniji ne šteje, ne dosega praga 20 članov. Okrog 40 %
               takšnih skupin ima manj kot 20 članov. Po drugi strani pa se nam zdi število 3
               vendarle rahlo nizko, to število sicer ima nek smisel, to število 3 konstituira
               skupino z vidika svobode združevanja, vemo, da je to pač nek minimalni prag, kot tak
               je postavljen tudi v zakonu o društvih. Pa vendarle, zakon o verski svobodi, sam
               formalni status verske skupnosti vendarle ponuja oziroma omogoča podeljuje neke
               pravice, ki jih zakon o društvih ne, zato se nam je zdelo dobro in primerno, da to
               število postavimo nekako višje. Število 10 je neka kompromisna določitev, ki je po
               našem trdnem prepričanju strokovno smiselna, več kot smiselna, mislimo, da je dobra,
               zato vas, cenjene poslanke in poslanci, pozivamo, da to novelo danes podprete. Hvala
               lepa.</p>
            </sp>
            <sp xml:id="SDZ6-Redna-19-2013-11-27.sp155">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, dr. Črnič.</p>
               <p>Predlog zakona je obravnaval Odbor za kulturo kot matično delovno telo. Za
               predstavitev poročila odbora dajem besedo predsednici mag. Majdi Potrata.</p>
            </sp>
            <sp xml:id="SDZ6-Redna-19-2013-11-27.sp156">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica. Lep pozdrav vsem! Povzela bom poročilo seje
               odbora, ki ga imate tudi v pisni obliki.</p>
               <p>Odbor za kulturo je na 5. redni seji 30. oktobra 2013 obravnaval Predlog zakona o
               spremembi in dopolnitvi Zakona o verski svobodi. Vlada ga je Državnemu zboru v
               obravnavo predložila po skrajšanem postopku. Postopek je potrdil Kolegij predsednika
               Državnega zbora na 64. redni seji. Zakonodajno-pravna služba je predloženi zakon
               proučila z vidika njegove skladnosti z ustavo in pravnim sistemom ter z zakonodajno
               tehničnega vidika. Pripombe je dala k 1. in 3. členu. K tema dvema členoma pa je dala
               pripombe tudi Komisija Državnega sveta za kulturo, znanost, šolstvo in šport pa tudi
               Državni svet. Mnenji je predstavil na seji odbora dr. Radovan Stanislav Pejovnik,
               zadevali pa sta predvsem številčno pogojevanje na najmanj 10 polnoletnih članov za
               versko skupnost, češ, da ni dovolj navedenih argumentov in da je to ravnanje
               arbitrarno. V zvezi s 3. členom pa so omenjali uporabo 155. člena Ustave, ki določa
               prepoved povratne veljave pravnih aktov. V zvezi s pripombami Državnega sveta je bilo
               odboru posredovano stališče do mnenja in na obe pripombi je reagiral tudi amandma za
               opustitev 3. člena novele.</p>
               <p>Državni sekretar na ministrstvu za kulturo dr. Aleš Črnič je uvodoma povedal, da je
               Ustavno sodišče z odložnim rokom razveljavilo prvi odstavek 13. člena Zakona o verski
               svobodi, predlagana ureditev v primerjavi z razveljavljeno ohranja le znižani pogoj
               pripadnikov cerkve ali druge verske skupnosti, ki so slovenski državljani ali
               rezidenti. Pojasnil je, da bo z znižanjem registracijskega praga postala dostopnejša
               zgolj osnovna pravna osebnost cerkve ali druge verske skupnosti, njene posebne
               pravice pa bodo še v naprej težje dostopne. Na ta člen je v poslovniškem roku prispel
               tudi amandma Poslanske skupine Nove Slovenije. Predstavnica Zakonodajno-pravne službe
               je pojasnila, da so predlagatelja pozvali k nekaterim dodatnim obrazložitvam, ki so
               jih dobili, tako da na predlog zakona nimajo pripomb. Razprava članov in članic ter
               drugih vabljenih je potekala predvsem o 1. členu novele, ki določa registracijo
               cerkve ali druge verske skupnosti. Nekateri so menili, da je število 10 polnoletnih
               članov prenizko in predlagali po njihovem mnenju primernejše število 20. Ob tem jih
               je tudi zanimalo, zakaj se ministrstvo poleg urejanja registracije ni lotilo tudi
               vprašanja zaposlovanja verskih uslužbencev v državni upravi. Opozorili so tudi na
               možne zlorabe zaradi prenizke meje za registracijo. Drugi pa so menili, da je
               določanje kateregakoli števila sporno in predlagali, da bi se problem rešil podobno,
               kot je to predvideno pri narodnih skupnostih. Da je določanje kakršnegakoli števila
               arbitrarno dejanje, je opozoril tudi predstavnik Državnega sveta. Pojasnil je, da je
               težko zagovarjati primernost kateregakoli števila, ki je večje od števila tri oziroma
               od prvega števila, ki že odraža skupino. Državni sekretar na Ministrstvu za kulturo
               pa je pojasnil, da so zlorabe stvar kazenske zakonodaje in povedal, da je do sedaj
               registracijo brez številčnega pogoja brez problemov opravilo že 42 verskih skupnosti,
               od katerih jih več kot 40 % ne dosega števila 20. Vprašanje zaposlovanja verskih
               uslužbencev v državni upravi je Ustavno sodišče preverjalo le za njihovo zaposlovanje
               v bolnišnicah in zaporih, bodo pa slednje uvedli v novem zakonu, ki se pripravlja in
               bo vseboval tudi financiranje verskih skupnosti.</p>
               <p>Po končani razpravi o posameznih členih predloga zakona odbor ni sprejel amandmaja
               Poslanske skupine Nove Slovenije k 1. členu. Pripravljen je bil tudi amandma odbora
               za črtanje 3. člena, ki je bil sprejet. Glede na sprejeti amandma je na podlagi
               prvega odstavka 133. člena Poslovnika Državnega zbora pripravljeno besedilo
               dopolnjenega predloga zakona, v katerega je vključen sprejeti amandma. Dopolnjeni
               predlog zakona je sestavni del tega poročila in je pred vami. Hvala.</p>
            </sp>
            <sp xml:id="SDZ6-Redna-19-2013-11-27.sp157">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa. Sledi predstavitev stališč poslanskih skupin.</p>
               <p>Besedo ima Poslanska skupina Socialnih demokratov in mag. Majda Potrata.</p>
            </sp>
            <sp xml:id="SDZ6-Redna-19-2013-11-27.sp158">

               <speaker>MAG. MAJDA POTRATA (PS SD):</speaker>

               <p>Hvala lepa.</p>
               <p>Dovolite, da predstavim stališče Poslanske skupine Socialnih demokratov k predlogu
               zakona. Predlog zakona vnaša zgolj eno relevantno dopolnitev, in sicer pogoj 10
               članov za registracijo verske skupnosti. S številko 10 Socialni demokrati nimamo
               problemov, bi pa seveda bili bistveno bolj zadovoljni, če bi bilo dovolj za
               registracijo že troje državljanov ali rezidentov Republike Slovenije. Predlog zakona
               torej ne odpravlja neustavnosti, ampak zgolj zapolnjuje nastalo praznino po
               razveljavitvi Ustavnega sodišča. Registracija oziroma drugačna pridobitev pravne
               osebnosti ni pogoj za ustanovitev in delovanje verske skupnosti. Verske skupnosti
               lahko delujejo popolnoma neformalno in že takšno združevanje uživa ustavno varstvo.
               Vendar je Ustavno sodišče že pojasnilo, da ustavno varovano svobodno delovanje
               verskih skupnosti državo zavezuje k vzpostavitvi mehanizma, ki verskim skupnostim, ki
               si to želijo, omogoča pridobiti status pravne osebe. Zato ni naključje, da so
               predstavniki največjih verskih skupnosti pogosto v javnosti izražali mnenje, da za
               spremembo, dopolnitev ali kaj drugega veljavnega zakona niti ni potrebe, ker lahko
               verske skupnosti delujejo po zakonu, ki smo ga sprejeli v Državnem zboru in ki smo mu
               Socialni demokrati ob sprejetju nasprotovali. Nismo pa samo v številu, potrebnem za
               registracijo, videli pomanjkljivosti. Ugotavljali smo tudi nekatere druge
               pomanjkljivosti ter neusklajenosti bodisi z ustavo bodisi z mednarodnimi pravnimi
               akti. Predlagana novela zato ni zapolnila naših pričakovanj, ker odpravlja le
               omenjeno pravno praznino. Menimo, da bi moral zakon o verski svobodi izhajati iz
               načela dejanske ločitve države in cerkve ter da bi moral zagotavljati versko in
               nazorsko svobodo. Dosledno bi moralo biti uresničeno načelo zagotavljanja
               enakopravnega položaja vseh verskih in nazorskih skupnosti. Rešitve bi morale biti
               tudi odraz splošnih pričakovanj o ustreznem in preglednem dostopanju do javnih
               finančnih sredstev. Prav zaradi navedenega Poslanska skupina Socialnih demokratov
               predloga novele ne bo podprla. Je pa Ustavno sodišče v svoji odločbi presojalo samo
               tiste stvari, ki so bile za presojo ustavnosti izpodbijane ali predlagane. Tako da je
               delež tistega, kar je za Socialne demokrate v veljavnem zakonu nesprejemljivega,
               nanaša se pa zlasti na nevključevanje nazorskih skupin, širši od tistega, kar je
               izreklo Ustavno sodišče.</p>
               <p>Amandmaja Nove Slovenije, ki povečuje število 10 na 20 oziroma predlaga tako
               povečanje, zato tudi nismo podprli. Tisto, kar bi vsekakor radi omenili, je, da se
               zavedamo, da je vprašanje, o katerem govorimo v tem zakonu, pomembno vprašanje za
               državljanke in državljane Slovenije, da pa vse dosedanje obravnave predlogov zakonov,
               ki jih je bilo kar več, kažejo na to, da je konsenz med večinskim stališčem večinskih
               verskih skupnosti in tistih, ki tem verskim skupnostim ne pripadajo, težko dosegljiv
               ideal, zaradi katerega tudi težko verjamemo, da bo v kratkem času mogoče sprejeti
               obsežnejšo novelo, ki jo Ministrstvo za kulturo napoveduje. Da ta pomislek ni prazen,
               kažejo tudi reakcije ob sprejetju Zakona o davku na nepremičnine, ob katerih je
               Komisija Pravičnost in mir pri Slovenski škofovski konferenci tudi izrazila bojazen
               tako o posledicah, ki jih bo Zakon o davku na nepremičnine prinesel, kot tudi o
               napovedani spremembi Zakona o verski svobodi. Hvala.</p>
            </sp>
            <sp xml:id="SDZ6-Redna-19-2013-11-27.sp159">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi predstavitev stališča Poslanske skupine Državljanske liste Gospa Polonca Komar,
               izvolite.</p>
            </sp>
            <sp xml:id="SDZ6-Redna-19-2013-11-27.sp160">

               <speaker>POLONCA KOMAR (PS DL):</speaker>

               <p>Hvala lepa za besedo, predsedujoča. Predstavniki Vlade!</p>
               <p>Ustavno sodišče Republike Slovenije je v postopku za oceno ustavnosti, ki ga je
               začelo na zahtevo Državnega sveta 15. aprila 2010, izdalo odločbo, s katero je med
               drugim razveljavilo prvi odstavek 13. člena Zakona o verski svobodi, in sicer z
               enoletnim odložnim rokom. Razveljavljena določba je za registracijo cerkve ali druge
               verske skupnosti določala naslednje pogoje: najmanj 100 polnoletnih članov, ki so
               državljani Slovenije ali tujci, ki imajo na njenem ozemlju prijavljeno stalno
               prebivališče, in da verska skupnost deluje v Republiki Sloveniji najmanj zadnjih 10
               let. Po stališču Ustavnega sodišča sme zakonodajalec predpisati minimalno članstvo,
               vendar mora imeti pri tem pred očmi, da zelo visok prag že pomeni poseg v človekovo
               pravico. Zahteve iz razveljavljenega prvega odstavka so pomenile prevelik poseg v
               uresničevanje pravice do svobode vesti iz prvega odstavka 41. člena Ustave in pravico
               do svobodnega združevanja iz 42. člena Ustave Republike Slovenije.</p>
               <p>Zavedamo se, da je določanje vsakršnega števila članov kot pogoj za registracijo, ki
               je manjše od 100, arbitrarno. V Poslanski skupini Državljanske liste menimo, da je
               pogoj za registracijo, ki ga določa ta novela, in sicer najmanj 10 polnoletnih
               članov, ki so državljani Republike Slovenije ali tujci, ki imajo na njenem ozemlju
               prijavljeno stalno prebivališče, ter opustitev zahteve, da mora verska skupnost
               delovati v Republiki Sloveniji najmanj zadnjih 10 let, sorazmeren in omogoča
               uresničevanje omenjenih človekovih pravic, zato bomo predlog zakona podprli. Hvala.
            </p>
            </sp>
            <sp xml:id="SDZ6-Redna-19-2013-11-27.sp161">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Slovenske ljudske stranke in gospod Janez Ribič.</p>
            </sp>
            <sp xml:id="SDZ6-Redna-19-2013-11-27.sp162">

               <speaker>JANEZ RIBIČ (PS SLS):</speaker>

               <p>Hvala za besedo, spoštovana podpredsednica Državnega zbora. Predstavniki ministrstva,
               spoštovane poslanke in poslanci!</p>
               <p>Stališče Slovenske ljudske stranke k Predlogu zakona o spremembi in dopolnitvi Zakona
               o verski svobodi je sledeče. Kot vemo, Zakon o verski svobodi ureja individualno in
               kolektivno uresničevanje verske svobode, pravni položaj cerkva in drugih verskih
               skupnosti, postopek njihove registracije z ustreznimi pravnimi jamstvi, pravice
               cerkva in drugih verskih skupnosti ter njihovih pripadnikov. Predlagana novela Zakona
               o verski svobodi, ki jo je v zakonodajni postopek vložila Vlada, je zelo kratka, saj
               ureja izključno kriterij zahtevanega števila članov, potrebnih za ustanovitev verske
               skupnosti. Predlagani zakon to mejo postavlja pri 10 polnoletnih članih, kar v
               Poslanski skupini Slovenske ljudske stranke ocenjujemo kot izjemno nizko. Po naši
               oceni bi bila primernejša številka 20, kot so na matičnem delovnem telesu predlagali
               kolegi iz Nove Slovenije, a žal njihov amandma ni bil sprejet. Predlagana sprememba
               zakona je namreč posledica odločbe Ustavnega sodišča iz leta 2010, ki je kot
               protiustavno ocenilo določbo trenutno veljavnega zakona, ki postavlja mejo za
               registracijo verske skupnosti pri 100 polnoletnih članih, ki so slovenski državljani,
               na tem bi moral biti poudarek, oziroma imajo stalno prebivališče v Sloveniji.
               Predlagani zakon zato ureja izključno ta problem in se ostalih določb Zakona o verski
               svobodi ne dotika. Velja spomniti, da smo poslanci Slovenske ljudske stranke
               februarja letošnjega leta bili med sopodpisniki novele Zakona o verski svobodi,
               katere glavni namen je bila odprava protiustavnosti oziroma uskladitev z omenjeno
               odločbo Ustavnega sodišča Republike Slovenije. Vendar je prvopodpisani predlagatelj
               zaradi zamenjave vlade in tudi spremenjenih razmerij v Državnem zboru predlog zakona
               umaknil, kljub temu da je ta predlog zakona celovito urejal protiustavnost, saj je
               poleg kriterija za registracijo verske skupnosti, ki je bil v navedenem predlogu
               zakona postavljen pri meji 20 polnoletnih oseb, urejal tudi položaj duhovnikov,
               zaposlenih v zaporih in javnih bolnišnicah. Zato se bojimo, da predlagana novela
               Zakona o verski svobodi, ki jo obravnavamo danes, ne bo v celoti odpravila že nekaj
               časa znanih neustavnosti, ki zadevajo versko oskrbo v navedenih ustanovah.</p>
               <p>Ne glede na to, bomo poslanka in poslanci Slovenske ljudske stranke predlagane
               spremembe zakona podprli. Zavedamo se namreč, da je treba zagotoviti pravno
               stabilnost z zapolnitvijo pravne praznine, ki je nastala z uveljavitvijo prej
               omenjene odločbe Ustavnega sodišča. Hvala za pozornost.</p>
            </sp>
            <sp xml:id="SDZ6-Redna-19-2013-11-27.sp163">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Demokratične stranke upokojencev Slovenije in gospa
               Marjana Kotnik Poropat.</p>
            </sp>
            <sp xml:id="SDZ6-Redna-19-2013-11-27.sp164">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovana podpredsednica. Lepo pozdravljeni predstavniki
               ministrstva! Spoštovane poslanke in spoštovani poslanci!</p>
               <p>Zdi se, da imamo v Sloveniji velike težave z doseganjem dogovora na večini področij
               in področje vere ni nobena izjema. Naša politika se ni zmožna uskladiti niti glede
               krovnih zakonov, ki bi zaradi svoje sistemske narave in izjemne pomembnosti za
               določeno področje zahtevali precejšnjo mero soglasja. Zakon o verski svobodi je
               sistemski zakon za področje religije v Sloveniji. Sprejet je bil leta 2007, in sicer
               ob obstrukciji celotne opozicije in z minimalno še zadostno večino 46 glasov. O
               zakonu ni bilo javne razprave, tudi mnenja strokovnjakov, ki se znanstveno ukvarjajo
               s preučevanjem religij, niso bila dobrodošla, še manj pa upoštevana. Tako je Ustavno
               sodišče aprila 2010 izdalo odločbo, s katero so bili razveljavljeni pogoji za
               registracijo verskih skupnosti, hkrati pa je odločba prepovedala tudi zaposlovanje
               duhovnikov v zaporih in bolnišnicah. Za pripravo novele zakona, ki bi zapolnila
               pravno praznino, ki je nastala z odločbo Ustavnega sodišča, smo potrebovali slaba tri
               leta. Minister gospod Grilc se je urejanja nastale situacije lotil optimistično in
               takoj po prevzemu resorja. Toda kot je bila težka pot do sprejetja Zakona o verski
               svobodi, je bila naporna in nepredvidljiva tudi pot do predloga novele, ki jo imamo
               danes pred sabo. Prvoten predlog, ki ga je pripravilo Ministrstvo za kulturo, je
               vseboval spremenjene pogoje registracije verskih skupnosti in tudi zagotavljanje
               plačila, to je denarne odmere duhovnikom za delo, ki ga opravijo z nudenjem verske
               duhovne oskrbe vernikom v zaporih in javnih bolnišnicah. Slednja rešitev za poslansko
               skupino DeSUS ni bila sprejemljiva. V času, ko je zdravstvena blagajna praktično
               prazna, je financiranje duhovne oskrbe v bolnišnicah po mnenju DeSUS skrajno
               neprimerno. Danes imamo tako pred seboj predlog novele, ki ureja zgolj pogoje
               registracije verskih skupnosti v Sloveniji in tako vsaj delno sledi odločbi Ustavnega
               sodišča. Težave, s katerimi se je ministrstvo srečevalo v času priprave dopolnitve
               zakona, pa so več kot očiten pokazatelj, da v naši državi potrebujemo nov sistemski
               zakon za področje religije, zakon, ki bo sprejet z dobršno mero soglasja, kot bi bilo
               za krovni zakon tudi primerno.</p>
               <p>Poslanke in poslanca Poslanske skupine DeSUS bomo Zakon o verski svobodi podprli.
               Hvala lepa.</p>
            </sp>
            <sp xml:id="SDZ6-Redna-19-2013-11-27.sp165">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Nove Slovenije in gospa Ljudmila Novak.</p>
            </sp>
            <sp xml:id="SDZ6-Redna-19-2013-11-27.sp166">

               <speaker>LJUDMILA NOVAK (PS NS):</speaker>

               <p>Hvala za besedo.</p>
               <p>Krščanski demokrati nasprotno menimo, da je duhovna oskrba nadvse pomembna in ob
               dobri duhovni oskrbi lažje prenašamo tudi telesno zdravljenje. V Novi Sloveniji smo
               letos spomladi predlagali novelo Zakona o verski svobodi. Predlagane rešitve naše
               novele zakona so natančno sledile odločbi Ustavnega sodišča Republike Slovenije glede
               neustavnosti delov posameznih členov zakona. In kar je najbolj pomembno, predlog je
               reševal vse določbe, ki jih je Ustavno sodišče razveljavilo. Škoda, da takrat ni
               prevladal konstruktivni duh tudi v koaliciji, da bi vsaj kdaj podprla tudi
               opozicijski predlog, zato nismo dobili zadostne podpore poslancev. Tokratni predlog
               ministrstva na odločbo Ustavnega sodišča odgovarja le delno in je zaradi tega po
               mnenju Nove Slovenije – krščanskih demokratov tudi zelo pomanjkljiv. Novela se v
               ničemer ne dotakne problema ureditve zaposlovanja verskih uslužbencev v javnem
               sektorju. Sprašujemo ministrstvo, kako to, da z novelo odpravlja samo eno
               nepravilnost, druge pa ne. V Novi Sloveniji smo zadržani do predlaganih rešitev tudi
               zaradi informacij, da se pripravlja obširen zakon, ki bo bistveno spremenil urejanje
               verske svobode v Sloveniji. Obstaja namreč bojazen, da nekdo želi na tem področju vse
               postaviti na glavo. Obstoječe verske skupnosti so namreč enotne, da sedanji zakon
               zadostno ureja ta razmerja in da ne potrebujemo novega zakona, razen za odpravo teh
               nesorazmerij, ki jih je ugotovilo Ustavno sodišče Republike Slovenije. Krščanski
               demokrati Nove Slovenije smo predlagali amandma, s katerim bi zvišali minimalno
               število ljudi, potrebnih za ustanovitev verske skupnosti, in sicer z 10 na 20. To pa
               zaradi tega, ker registrirana verska skupnost pridobi širše pravice, in se nam zdi
               primerno, da določimo minimalno mejo, ki bi vsaj do neke mere varovala pred
               zlorabami. Krščanski demokrati zagovarjamo sodobne pravne standarde, ki razlikujejo
               med poslanstvom cerkva in verskih skupnosti ter nalogami države. Ker pa cerkve in
               verske skupnosti primarno delujejo na področju vere in etike, so tako koristne za
               splošno družbeno kulturo. Naloga države je, da podpira njihovo delovanje in da je v
               stalnem dialogu z vsemi cerkvami in verskimi skupnostmi, še posebej pa s tistimi, ki
               imajo na slovenskem večstoletno tradicijo in ki so bistveno prispevale k slovenski
               kulturi in samobitnosti. Nova Slovenija bo še naprej delovala v duhu dobrih odnosov
               med državo in cerkvami ter verskimi skupnostmi. Vzpostavljala bo stalni dialog in
               zagotavljala pravne okvire, v katerih bo delovanje cerkva in verskih skupnosti tako
               na verskem, etičnem, kulturnem, vzgojno-izobraževalnem in socialnem področju potekalo
               čim bolj svobodno in v korist vseh državljanov Slovenije. Takšno ravnanje seveda
               pričakujemo tudi od Vlade oziroma pristojnega ministrstva.</p>
               <p>Poslanska skupina Nove Slovenije zakonu ne bo nasprotovala.</p>
            </sp>
            <sp xml:id="SDZ6-Redna-19-2013-11-27.sp167">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Pozitivna Slovenija in gospod Dragan Bosnić.</p>
            </sp>
            <sp xml:id="SDZ6-Redna-19-2013-11-27.sp168">

               <speaker>DRAGAN BOSNIĆ (PS PS):</speaker>

               <p>Hvala za besedo, predsedujoča. Poslanci vlade, poslanci ljudstva!</p>
               <p>Želim vam posredovati evangelij Poslanske skupine Pozitivne Slovenije, in sicer po
               domače dobro oznanilo, mi bomo seveda podprli novelo Zakona o verski svobodi, to
               malenkost, ki jo prinaša. Argumentirali bi s tem, da je svoboda v nasprotju z
               omejevanjem. Pomeni, čim manj je omejevanja, tem več je svobode. Naše izhodišče je
               bilo število 3, ki predstavlja neko skupnost, čeprav ustava garantira posamezniku
               pravico do verske svobode. Če pogledamo 7., 14. in 41. člen, ne bi jih navajal. Zato
               smo nasprotovali amandmaju, ki določa to mejo pri številu 20. Mislim, da je
               predstavnik Vlade povedal, da bi s tem diskriminirali 40 % registriranih verskih
               skupnosti, kar za nas ni sprejemljivo. O drugi zadevah, kar se kuratov, tiče bi
               govorili takrat, ko bo to na vrsti. Hvala.</p>
            </sp>
            <sp xml:id="SDZ6-Redna-19-2013-11-27.sp169">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, gospod Bosnić.</p>
               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 2.a točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>18. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O VIŠJEM STROKOVNEM IZOBRAŽEVANJU V OKVIRU
                  REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavniku Vlade, tukaj prisotnemu gospodu ministru za
               izobraževanje, znanost in šport dr. Jerneju Pikalu.</p>
            </sp>
            <sp xml:id="SDZ6-Redna-19-2013-11-27.sp170">

               <speaker>DR. JERNEJ PIKALO:</speaker>

               <p>Spoštovane gospe in gospodje!</p>
               <p>Ne bom dolg, glede na to, da amandmajev ni bilo, tudi ne bi rad dodatno želel
               utemeljevati zakona. Bi se pa rad pred tem visokim zborom, ker je prav tako, da
               človek prizna tudi svojo napako, opravičil javnosti in pa tudi predsedniku
               strokovnega sveta, ker smo včeraj za medije napačno interpretirali enega od sklepov
               strokovnega sveta. Napaka je bila, moram reči, izključno naša, ne vpliva na rešitve v
               tem zakonu, ki so strokovno utemeljene, je pa prav, da povem, da je prišlo do napake
               v komunikaciji. Medijem smo se že opravičili. Prav je, da povem tudi pred javnostjo
               in pred tem zborom, da je prišlo do te napake in se tudi za to napako opravičujem.
               Hvala lepa.</p>
            </sp>
            <sp xml:id="SDZ6-Redna-19-2013-11-27.sp171">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, gospod minister.</p>
               <p>Predlog zakona je obravnaval Odbor za izobraževanje, znanost, šport in mladino kot
               matično delovno telo. Za predstavitev poročila odbora dajem besedo predsedniku
               gospodu Jožefu Kavtičniku.</p>
            </sp>
            <sp xml:id="SDZ6-Redna-19-2013-11-27.sp172">

               <speaker>JOŽEF KAVTIČNIK (PS PS):</speaker>

               <p>Hvala lepa, predsedujoča. Spoštovani minister, kolegice in kolegi!</p>
               <p>Odbor za izobraževanje, znanost, šport in mladino je na 10. redni seji 7. 11. 2013
               obravnaval Predlog zakona o spremembah in dopolnitvah Zakona o višjem strokovnem
               izobraževanju, ki ga je Državnemu zboru v obravnavo predložila Vlada.
               Zakonodajno-pravna služba je predloženi zakon proučila z vidika njegove skladnosti z
               ustavo in pravnim sistemom ter z zakonodajno tehničnega vidika. Dala je pripombe k
               1., 8., 9., 10., 14., 15., 17., 25., 28. in 34. členu. Tem pripombam je koalicija
               dala svoje amandmaje, ki so nekako potem z vidika Zakonodajno-pravne službe v večini
               pokrivali te pripombe, tako da je zakon usklajen tako z ustavo kot z
               zakonodajnotehničnega vidika. Komisija Državnega sveta za kulturo, znanost, šport in
               šolstvo je v svojem mnenju predlog zakona podprla in ocenila, da ta pomembno
               dopolnjuje in izboljšuje vlogo visokošolskega izobraževanja. Komisija podpira tudi
               namen predlagatelja, da se zagotovi kakovosten prenos strokovnega znanja, in to tako
               z obvezno pedagoško andragoško izobrazbo strokovnih delavcev na višjih strokovnih
               šolah po veljavnih študijskih programih kot tudi s prenašanjem znanja in dosežkov
               drugih vrhunskih strokovnjakov v izobraževalni proces. Državni sekretar Aljuš
               Pertinač je povedal, da je cilj predlaganega zakona ustvariti pogoje za hitro
               prilaganje višjega strokovnega izobraževanja potrebam gospodarstva. Podlaga za
               pripravo višješolskih študijskih programov mora biti še naprej poklicni standard, ki
               ga uskladijo socialni partnerji in izraža ugotovljene potrebe sfere dela, pomembne za
               izvajalce višješolskega študija. Komisija za akreditacijo, ki jo imenuje strokovni
               svet, bo dala strokovnemu svetu mnenje o skladnosti predloga o novih višješolskih
               študijskih programih z izhodišči in izdala soglasje k imenovanju predavateljev.
               Vpeljan bo tudi proces ponovne akreditacije, v katerega bo vključena pristojna
               agencija za kakovost v višjem šolstvu. Pravice študentov bodo urejene tudi v povezavi
               z odgovornostjo študentov, da izpolnjujejo obveznosti po študijskih programih, zaradi
               fiktivnih vpisov v višje šole pa bo treba omejiti pravice študentov višjih strokovnih
               šol. Z novele se bodo odpravile še nekatere druge pomanjkljivosti in nejasnosti, ki
               so se pokazale v 9-letnem izvajanju zakona.</p>
               <p>Razprava je potekala predvsem o 4., 8. in 13. členu novele, ki določajo črtanje
               nekaterih nalog skupnosti višjih strokovnih šol, novo ureditev višjega strokovnega
               izobraževanja in zaostrena merila za izbiro. Predstavnica skupnosti višjih strokovnih
               šol je izrazila pomisleke glede črtanja nekaterih njihovih nalog, predvsem pri
               pripravi in izvajanju študijskih programov, pripravi izhodišč in prenove višješolskih
               študijskih programov, oblikovanju zakonodaje in predpisov, ki urejajo višješolsko
               izobraževanje, oblikovanju mreže šol, vzpostaviti enotnega informacijskega sistema in
               vzpostavitvi skupne baze publikacij šol. Njihove pripombe je povzela Poslanska
               skupina SDS, ki je s predlogom za amandma odbora želela ponovno določiti enako vlogo
               in pomen skupnosti. S strani članice odbora je bilo pojasnjeno, da je bil osnutek
               novele poslancem predstavljen že meseca januarja 2013. Državni sekretar na
               ministrstvu pa je pojasnil, da je skupnost višjih strokovnih šol sodelovala pri
               sooblikovanju novele in da bodo sodelovali tudi pri ustvarjanju ostale zakonodaje na
               tem področju. Omenjeni amandma s strani članov in članic odbora ni bil sprejet. Glede
               8. člena novele je predstavnik Študentska organizacije Slovenije povedal, da se
               njihova organizacija zavzema, da je strokovni svet pravično zastopan s strani vseh
               deležnikov, ki sooblikujejo višješolski prostor. Predlagal je tudi drugačno sestavo
               komisije za akreditacijo ter dvoletni mandat članov komisije, ki bodo prišli iz vrst
               študentov. Predstavnica skupnosti višjih strokovnih šol pa je pojasnila, da bi morala
               skupnost višjih strokovnih šol predlagati člane v komisijo za akreditacijo.
               Predstavnik ministrstva ja pojasnil, da pri komisiji za akreditacijo ne gre za
               komisijo, ki bi predstavila posamezne deležnike, ampak gre za strokovnjake s področja
               višjega strokovnega izobraževanja. Študentska organizacija Slovenije lahko predlaga
               strokovnjaka s tega področja, saj gre za sestavo komisije, ki je strokovna. Podobno
               ureditev je tudi drugje v okviru Zakona o višjem strokovnem izobraževanju. Razprava
               je potekala tudi o drugih členih novele, so pa člani in članice odbora načeloma
               pozdravili njen sprejem.</p>
               <p>Odbor je sprejel amandmaje poslanskih skupin koalicije k 1., 9., 10., 14., 15., 17.,
               25., 28. in 34. členu. Glede na sprejete amandmaje je na podlagi prvega odstavka 133.
               člena Poslovnika Državnega zbora pripravljeno besedilo dopolnjenega predloga zakona,
               v katerega so vključeni sprejeti amandmaji. Dopolnjeni predlog zakona je sestavni del
               tega poročila.</p>
            </sp>
            <sp xml:id="SDZ6-Redna-19-2013-11-27.sp173">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima Poslanska skupina Socialnih demokratov in mag. Majda Potrata.</p>
            </sp>
            <sp xml:id="SDZ6-Redna-19-2013-11-27.sp174">

               <speaker>MAG. MAJDA POTRATA (PS SD):</speaker>

               <p>Še enkrat hvala za besedo, gospa podpredsednica. Spoštovani gospod minister, poslanke
               in poslanci!</p>
               <p>Visoka stopnja podpore, ki je bila dosežena pri predlaganem zakonu, nedvomno korenini
               v tem, da je bil predlog zakona z minimalnimi nomotehničnimi popravki podoben
               tistemu, ki ga je prejšnja državna sekretarka Mojca Škrinjar skupaj s sodelavci
               predstavila tudi naši poslanski skupini februarja letos. Vendar pa velja opozoriti,
               da je to drug predlog, z nekaterimi drugačnimi rešitvami, kot so bile prvotno
               predlagane. Opuščena je, recimo, ambicija, da bi dobili neke vrste višješolski
               NAKVIS, pa tudi to je zanimivo, da ta predlog odstopa od prvotne različice, po kateri
               bi za izpolnjevanje pogojev oziroma neizpolnjevanje pogojev zadostovalo že pozitivno
               mnenje študentov o posameznikovem pedagoškem delu.</p>
               <p>Cilje je mogoče strniti v dve točki, in sicer posodobitev obstoječe zakonodaje zlasti
               na področju spodbud k čimprejšnjemu zaključku izobraževanja in zmanjšanje fiktivnega
               vpisa ter, drugič, ustvarjanje pogojev za hitro prilagajanje višjega strokovnega
               izobraževanja potrebam gospodarstva. Najprej beseda, dve o fiktivnem vpisu. Zadnje
               čase v razpravah vidimo dvojno reakcijo na fiktivni vpis. Poleg pozivov o zajezitvi
               fiktivnega vpisa tudi opozorila na to, da je včasih rastoča brezposelnost zlasti med
               mladimi, ta porast, opozorilo, ali je zajezitev fiktivnega vpisa ustrezna rešitev,
               ker število tistih, ki so na Zavodu za zaposlovanje, je zelo naraslo. Ali pa, recimo,
               podatek, da je v prvem tednu oktobra, se pravi v novem študijskem letu je bilo
               odprtih kar tisoč 38 espejev. Na tak način so tisti, ki niso imeli več statusa
               študenta, reševali svoj eksistenčni položaj. Fiktivnih vpisov so se lotile tudi
               posamezne šole. Spomnimo se primera Višje strokovne šole na Ptuju. Tako smo že
               opazili oznako, da postajajo višje šole nekakšni vzporedni zavodi za zaposlovanje
               oziroma center za rezervno armado brezposelnih. V Sloveniji posebej skrbi hitro
               rastoče število brezposelnih mladih. Glede na to, da je fiktivnih vpisov po navedbah
               ŠOS med 15 do 30 tisoč, da je to med 9 do 10 %, je to zelo resen problem, zato smo
               zadovoljni, da se je predlog dotaknil tega problema.</p>
               <p>Naslednji problem ali ključna značilnost je nova ureditev akreditacije. Postopek
               sprejemanja programov in imenovanje predavateljev je povezan. Komisija za
               akreditacijo kot en organ poda mnenje o skladnosti programov in ga posreduje
               strokovnemu svetu ter da soglasje k imenovanju predavateljev, vpis v razvid pa ostane
               ministrstvu. Omeniti bi kazalo še sklenjenost pogodb z delodajalci za vse redne in
               polovico za redne študente, ponovna akreditacija se uvede vsakih pet let, za nekatere
               programe tudi preskus nadarjenosti, tudi razmerje med strokovnim svetom in komisijo,
               ki ni pristojna le za akreditacijo višješolskih programov, ampak tudi šol, je
               zanimiva sestava. Opozoriti kaže še na zrahljane pogoje za predavatelje. In to je
               bila tudi tista točka, v kateri se predsednik strokovnega sveta in predlog nista
               popolnoma ujela. Gre namreč za to, da je andragoška izobrazba potrebna za redno
               zaposlene, tisti, ki prihajajo po pogodbah kot zunanjih sodelavci, pa take naj ne bi
               potrebovali.</p>
               <p>Kaj vse bo predlagana novela dosegla, upamo, da bodo cilji doseženi in da se bo
               kakovost višješolskega študija samo še izboljševala. Hvala.</p>
            </sp>
            <sp xml:id="SDZ6-Redna-19-2013-11-27.sp175">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Državljanske liste in gospod Branko Kurnjek.</p>
            </sp>
            <sp xml:id="SDZ6-Redna-19-2013-11-27.sp176">

               <speaker>BRANKO KURNJEK (PS DL):</speaker>

               <p>Hvala za besedo, spoštovana podpredsednica. Gospod minister, poslanke in
               poslanci!</p>
               <p>Zakon o višjem strokovnem izobraževanju je bil sprejet leta 2004. Njegova temeljna
               značilnost je, da je višje strokovno izobraževanje uredil kot kratko visokošolsko
               izobraževanje, kljub temu pa je ohranil povezanost s poklicnim in strokovnim
               izobraževanjem na srednješolski ravni. Z novelo zakona, ki je pred nami, se
               poenostavljajo in povezujejo postopki akreditacije, in sicer tako, da se uvaja enoten
               postopek potrjevanja programa in predavateljev, ki bo povezan z zunanjim
               ugotavljanjem kakovosti. Vpeljan bo tudi proces ponovne akreditacije, v katerem bo
               vključena Agencija za kakovost v visokem šolstvu. Z novelo se odpravljajo tudi
               nekatere pomanjkljivosti, ki so se doslej pokazale pri izvajanju samega zakona.</p>
               <p>Pomembno je, da se urejajo pravice študentov v povezavi z njihovimi dolžnostmi. V
               praksi se žal dogaja, da narašča število študentov, ki ne nameravajo študirati in si
               pridobiti višje strokovne izobrazbe, ker dejansko študirajo na visokih strokovnih
               šolah oziroma fakultetah, v višje strokovne šole pa se vpisujejo le zaradi pridobitve
               statusa študenta, ki jim prinaša določene ugodnosti. Tako je prihodnost rednega
               študija, skupaj s t. i. fiktivnimi vpisi samo okoli 40 %. Zato se ureja dolžnost
               študentov, da izpolnjujejo zlasti obvezne sestavine študijskih programov, kot so vaje
               in praktično izobraževanje. Pomembna je tudi novost, ki jo prinaša 13. člen novele,
               in sicer se pri vpisu v redni študij v izbirnem postopku daje prednost kandidatom, ki
               pred tem še niso bili vpisani v redni študij v višjem strokovnem ali visokošolskem
               izobraževanju. Dosedanja ureditev, po kateri so šole ob omejitvi vpisa izbirale med
               prijavljenimi kandidati le na podlagi rezultatov oziroma ocen v predhodnem
               izobraževanju, je omogočala, da so bili najbolj uspešni kandidati predvsem tisti, ki
               so že bili vpisani v visokošolsko izobraževanje, in je bila višja strokovna šola
               zanje druga izbira, in to največkrat zaradi zagotovitve statusa študenta. V slabšem
               položaju pa so bili kandidati, ki so končali poklicno in strokovno izobraževanje in
               bi v višjem strokovnem izobraževanju želeli nadgraditi svojo izobrazbo na izbranem
               strokovnem področju. Zato je smiselno, da imajo v primeru omejitve vpisa prednost
               tisti kandidati, ki se prvič vključujejo v terciarno izobraževanje.</p>
               <p>Z novelo zakona o višjem strokovnem izobraževanju ustvarjamo pogoje za hitro
               prilaganje višjega strokovnega izobraževanja potrebam gospodarstva, s ciljem oziroma
               željo, da se teoretično znanje čim prej in čim bolje uporabi v praksi, zato bomo v
               Poslanski skupini Državljanske liste predlog zakona podprli. Sicer pa je trenutno v
               javni razpravi še nek drug zakon, ki pa bo za uskladitev deležnikov najverjetneje
               potreboval veliko več vloženega napora in kompromisov. Govorim seveda o zakonu o
               visokem šolstvu, ki bo kmalu tudi pred našimi klopmi. Hvala.</p>
            </sp>
            <sp xml:id="SDZ6-Redna-19-2013-11-27.sp177">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Slovenske ljudske stranke in gospod Mihael Prevc.</p>
            </sp>
            <sp xml:id="SDZ6-Redna-19-2013-11-27.sp178">

               <speaker>MIHAEL PREVC (PS SLS):</speaker>

               <p>Hvala lepa za besedo, gospa podpredsednica. Spoštovani minister, spoštovane kolegice
               in kolegi!</p>
               <p>Višje strokovno izobraževanje naj bi predstavljalo najbolj neposredno vez med
               izobraževalnim procesom in gospodarstvom, saj prihaja pri tej vrsti izobraževanja do
               največjega prepletanja praktičnih in teoretičnih znanj, katerih cilj je ustvarjanje
               nove dodane vrednosti. Žal se je pri nas, podobno kot na marsikaterem drugem
               področju, plemenit namen po vzpostavitvi kvalitetnega teoretično- praktičnega
               strokovnega izobraževanja izjalovil in trenutno ne opravičuje tega namena in ne
               dosega ciljev zaradi katerih je bil uveden. Dokaz za to ugotovitev je po našem mnenju
               veliko število študentov, ki se vpišejo na tovrsten študij, a ga nikoli ne
               zaključijo, saj je njihov namen zgolj uveljavljanje pravic, ki izhajajo iz statusa
               študenta, z drugimi besedami fiktivni študenti. Ti ne le da predstavljajo velik
               strošek za javno blagajno, pač pa tudi jemljejo prostor tistim, ki se vpisujejo na
               višješolske strokovne programe z iskreno željo po pridobivanju znanj.</p>
               <p>Zato v Poslanski skupini Slovenske ljudske stranke podpiramo predlagane rešitve iz
               novele zakona o višjem strokovnem izobraževanju, saj je njihov glavni namen
               ustvarjanje boljših pogojev za hitrejše prilagajanje višjega strokovnega
               izobraževanja potrebam gospodarstva, kar v naši državi še kako potrebujemo.
               Opozarjamo, da tovrstne spremembe ne bodo dovolj. Za boljše povezovanje izobraževanja
               in gospodarstva je namreč bistveno bolj pomembno stabilno poslovno okolje, ki
               podjetnike spodbuja k zaposlovanju strokovnih kadrov iz izobraževalnih institucij ter
               sodelovanju s temi institucijami pri razvoju novih proizvodov in s tem ustvarjanju
               višje dodane vrednosti. Takšno okolje pa je mogoče doseči z ustreznimi davčnimi
               prilagoditvami, z izboljševanjem pogojev za financiranje razvoja s strani bank in ne
               z dodatnimi obremenitvami gospodarstva, predvsem malega podjetništva in kmetijstva,
               katerim smo trenutno priča. S tovrstnimi ukrepi namreč odganjajo investitorje iz naše
               države, kar posredno pomeni tudi zmanjšanje zaposlitvenih možnosti diplomantov
               višjega strokovnega izobraževanja.</p>
               <p>Naj se vrnem k vsebini predlaganega zakona. V Poslanski skupini Slovenske ljudske
               stranke pozdravljamo namero zakona po izboljšanju načina priprave višješolskih
               študijskih programov, ki bo po novem temeljila na usklajenih poklicnih standardih in
               ugotovljenih potrebah trga dela.</p>
               <p>Zasnova izobraževalnih programov višjih strokovnih šol bo tako dosledno izhajala iz
               povezovanja zahtev razvoja stroke in zahtev dela, izhodišča za pripravo višješolskih
               študijskih programov pa bo v soglasju z ministrom sprejel strokovni svet za poklicno
               in strokovno izobraževanje. Kot najbolj pozitivne pa v naši poslanski skupini
               ocenjujemo rešitve, ki se nanašajo na pravice študentov višjih strokovnih šol. Le-te
               bodo namreč urejene v povezavi z odgovornostjo študentov, da izpolnjujejo obveznosti
               po študijskih programih. Z namenom preprečevanja tako imenovanih fiktivnih vpisov pa
               se pravice iz statusa študenta omejujejo samo na tiste študente višjih strokovnih
               šol, ki niso izkoristili pravic iz statusa študenta na visokošolskih programih.
               Predlagani zakon tako določa, da se ne more vpisati v redni študij v višjem
               strokovnem izobraževanju tisti posameznik, ki je bil že tri leta vpisan v študijski
               program visokega šolstva. S tem se po našem mnenju močno omejujejo fiktivni vpisi in
               tako tudi racionalizira porabo javnih sredstev. Na omenjeno problematiko v Poslanski
               skupini Slovenske ljudske stranke opozarjamo že dolgo časa. Ukrepanje pristojnih
               ministrstev na tem področju smo namreč zahtevali že v prejšnjem mandatu, vendar se iz
               nam neznanih razlogov ni naredilo nič.</p>
               <p>Naj zaključim. Predlagano spremembo zakona o višjem strokovnem izobraževanju bomo v
               Poslanski skupini Slovenske ljudske stranke podprli, saj menimo, da so predlagane
               spremembe dobrodošle in potrebne, če želimo višje strokovno izobraževanje narediti
               bolj učinkovito. Upam, da nam bo to tudi uspelo. Hvala.</p>
            </sp>
            <sp xml:id="SDZ6-Redna-19-2013-11-27.sp179">

               <speaker>PODPREDSEDNICA RENATA BURNSKOLE:</speaker>

               <p>Hvala lepa.</p>
               <p>Poslanska skupina Demokratične stranke upokojencev Slovenije in gospa Marjana Kotnik
               Poropat.</p>
            </sp>
            <sp xml:id="SDZ6-Redna-19-2013-11-27.sp180">

               <speaker>MARJANA KOTNIK POROPAT (PS DeSUS):</speaker>

               <p>Hvala lepa za besedo, gospa podpredsednica. Spoštovani minister, spoštovane poslanke,
               spoštovani poslanci!</p>
               <p>Cilj vsake države je čim višje razviti gospodarstvo, čim višja raven zaposlenosti in
               čim višja raven izobrazbene strukture prebivalcev. Zato je nujno, da gresta
               izobraževalni sistem in gospodarstvo po poti razvoja skupaj z roko v roki, kar pa
               seveda pomeni tesno sodelovanje med njima in nujnost hitre odzivnosti izobraževalnega
               sistema na potrebe gospodarstva. Še posebej je to pomembno v času gospodarske krize,
               saj se gospodarstvo mora prilagajati poslovnim trendom in potrebam trgov še hitreje
               kot sicer v normalnih razmerah. Posledično temu je izobraževalni sistem tisti, ki
               lahko pripomore k temu s plasiranjem ustreznih kadrov na trgu delovne sile. Le-ta
               namreč mora imeti vedno na voljo dovolj obsežno in široko paleto izbire vsakovrstnih
               poklicev. Ta novela po oceni Poslanske skupine DeSUS sledi tem težnjam, saj se
               pomembno dopolnjuje in izboljšuje vlogo višješolskega izobraževanja, s ciljem
               ustvariti pogoje za hitro prilagajanje potrebam gospodarstva. Tako je zelo pomembno,
               da je podlaga višješolskim programom poklicni standard, ki je usklajen med socialnimi
               partnerji, pri čemer je pomembno, da je vsak program izoblikovan na tesni povezanosti
               med stroko in sfero dela. Zagotovo k temu ustrezno prispeva učinkovitost prenosa
               strokovnega znanja. Zato pozdravljamo rešitev, da so višješolski predavatelji lahko
               tudi vrhunski strokovnjaki, ki sicer ne izpolnjujejo pogoja pedagoško-andragoške
               izobrazbe, lahko pa svoje specialno znanje in dosežke iz svoje kariere prenesejo na
               šolajočo se mladino in bodočo delovno silo. Tudi v ostalih ciljih novele podpiramo
               predlagane spremembe veljavnega zakona. Soglašamo s predlagano rešitvijo na področju
               vpisov v študijske programe, ki onemogočajo izkoriščanje vpisov, saj so fiktivni
               vpisi resnično velik problem. Na eni strani namreč zloraba statusa pomeni zlorabo
               pravic, ki iz tega statusa izvirajo. Tukaj mislim na študentske ugodnosti v zvezi s
               prehrano, prevozom, zdravstvenim zavarovanjem, študentskim delom in podobno. Na drugi
               strani pa zapolnitev študijskih mest zaradi takih zlorab pomeni onemogočanje študija
               tistim, ki imajo resnični namen študirati.</p>
               <p>Poslanska skupina DeSUS podpira predlagatelja zakona tudi v delu, ki se nanaša na
               poenostavitev postopkov akreditacije, združitev postopkov imenovanja predavateljev
               višjih šol in sprejemanja študijskih programov. Poslanska skupina DeSUS bo novelo
               zakona o višješolskem strokovnem izobraževanju podprla. Hvala.</p>
            </sp>
            <sp xml:id="SDZ6-Redna-19-2013-11-27.sp181">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Nove Slovenije in gospa Ljudmila Novak.</p>
            </sp>
            <sp xml:id="SDZ6-Redna-19-2013-11-27.sp182">

               <speaker>LJUDMILA NOVAK (PS NSi):</speaker>

               <p>Spoštovani gospod minister, kolegice in kolegi!</p>
               <p>Spremembe zakona o spremembah in dopolnitvah Zakona o višjem strokovnem izobraževanju
               so dobre in temeljijo na besedilo, ki ga je v veliki meri pripravila že prejšnja
               ekipa ministrstva za izobraževanje. Krščanski demokrati Nove Slovenije posebej
               pozdravljamo, da zakon nakazuje smer močnejšega povezovanja izobraževanja in
               gospodarstva. Prepričani smo, da je v izobraževanju potrebno tesnejše povezovanje
               teorije in prakse, še posebej v srednješolskem strokovnem in poklicnem izobraževanju
               ter na visokošolski ravni. Krščanski demokrati se zavzemamo za povezovanje teorije s
               prakso ter za doseganje kakovostnega in uporabnega znanja. Predvsem pa potrebujemo
               izobrazbo in poklice, po katerih povprašuje gospodarstvo. Smo pa začudeni, da zakon
               nima finančnih posledic za državni proračun, kot je navedeno v gradivu. Kako bomo
               financirali te procese povezovanja? Morda je to lep namen, morda so le besede, bomo
               videli. Podpiramo tudi ukrepe, s katerimi se bo omejilo koriščenje pravic in
               ugodnosti, ki izhajajo iz statusa študenta. Tistim študentom, ki so te pravice že
               izkoristili v visokem šolstvu, se bo torej preprečil fiktivni vpis in s tem zloraba
               pravic iz tega naslova.</p>
               <p>V Novi Sloveniji opozarjamo tudi ne nekaj problemov, ki jih ta novela ne rešuje, pa
               bi jih morda lahko. Na primer težava z omejenim številom imenovanj višješolskih
               predavateljev na štiri module. Če ugasne program, predavatelju imenovanje ostane in
               ima zavezane roke pri pridobivanju novih imenovanj. Predlagamo, da ministrstvo
               vključi v novelo spremembo, da višješolskemu predavatelju imenovanje preneha skupaj z
               ukinitvijo programa. Če tukaj tega ni mogoče urediti, pa predlagamo ministrstvu, naj
               to uredi z drugo novelo.</p>
               <p>Poslanska skupina Nove Slovenije bo glasovala za predlog zakona.</p>
            </sp>
            <sp xml:id="SDZ6-Redna-19-2013-11-27.sp183">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Pozitivna Slovenija in gospod Jožef Kavtičnik.</p>
            </sp>
            <sp xml:id="SDZ6-Redna-19-2013-11-27.sp184">

               <speaker>JOŽEF KAVTIČNIK (PS PS):</speaker>

               <p>Hvala lepa za besedo. Še enkrat lep pozdrav!</p>
               <p>Pred nami je operativni zakon, ki je po mnenju poslancev Pozitivne Slovenije
               nadgradnja in izboljšava zakona, ki ga je že podpisala prejšnja vlada. V Poslanski
               skupini Pozitivna Slovenija podpiramo tak pristop spreminjanja in sprejemanja zakona,
               kot ga je bil deležen zakon o višjem strokovnem izobraževanju. Pri oblikovanju zakona
               so sodelovali tako zainteresirana kot strokovna javnost, sindikati, študentje,
               skupnost višjih strokovnih šol. Vsi so bili nekako upoštevani, seveda ne
               stoprocentno, vendar zadovoljivo.</p>
               <p>Predlog zakona o spremembah in dopolnitvah zakona o višjem strokovnem izobraževanju
               sledi opozorilom gospodarstva in je nekako pisan na kožo tako gospodarstvu kot vsem
               tem, ki so opozarjali, da je treba v izobraževanje vnesti čim več stroke. Predvsem pa
               spremembe gredo v smer, da se ustvarjajo pogoji za boljše in hitrejše prilagajanje
               višjega strokovnega izobraževanja v gospodarstvu, poenostavi se postopek akreditacije
               programov in imenovanje predavateljev, izboljša se povezava med teorijo in prakso,
               zato lahko pričakujemo tudi več operativnih znanj pri diplomantih, kar pomeni tudi
               takojšnje delo in znanje pri samem delu, omeji se fiktivni vpis, kot je že bilo
               predhodno večkrat opozorjeno, omeji se prehajanje študentov iz šol na šolo, preveč je
               bilo teh zlorab do sedaj. Pravice študentov postanejo tako vedno bolj soodvisne z
               njihovo obveznostjo do izpolnjevanja študijskih obveznosti. V procesu izobraževanja
               sodelujejo tako vrhunski strokovnjaki iz gospodarstva, za katere ni nujno, da imajo
               pedagoško andragoško izobrazbo, in seveda vrhunski teoretiki, in ta sinergija bo dala
               sigurno boljše rezultate, kot jih je dala do sedaj. Torej lahko pričakujemo tudi
               večje sodelovanje le-teh strokovnjakov v procesu izobraževanja.</p>
               <p>Predlog zakona o spremembah in dopolnitvah Zakona o višjem strokovnem izobraževanju
               je bolj življenjski in operativen, zato ima našo podporo. Imel pa je tudi podporo
               vseh na Odboru za izobraževanje, znanost, šport in mladino, ki je omenjeni zakon
               soglasno podprl. Zato v Poslanski skupini Pozitivna Slovenija omenjenemu zakonu ne
               nasprotujemo in ga bomo tudi podprli. Hvala.</p>
            </sp>
            <sp xml:id="SDZ6-Redna-19-2013-11-27.sp185">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Slovenske demokratske stranke in gospa Mateja Pučnik.
            </p>
            </sp>
            <sp xml:id="SDZ6-Redna-19-2013-11-27.sp186">

               <speaker>MATEJA PUČNIK (PS SDS):</speaker>

               <p>Hvala lepa za besedo, spoštovana podpredsednica. Spoštovani minister, kolegice in
               kolegi!</p>
               <p>V Poslanski skupini Slovenske demokratske stranke bomo spremembe in dopolnitve Zakona
               o višjem strokovnem izobraževanju podprli. Ta zakon je začel nastajati že pod
               prejšnjo vlado in se tudi pod sedanjim ministrom v ključnih točkah ni spreminjal.
               Spremembe zakona v prvi vrsti odražajo skrb za hitro prilagajanje višjega strokovnega
               šolstva potrebam gospodarstva, kar je v časih krize in velike brezposelnosti, še
               posebej med mladimi, ključnega pomena. Novela zakona predvideva tudi poenostavljen in
               povezan postopek akreditacije študijskih programov in postopek preverjanja
               ustreznosti predavateljev ter ga povezuje z zunanjim ugotavljanjem kakovosti v okviru
               NAKVIS, ki bo imela v pristojnosti tudi proces ponovne akreditacije.</p>
               <p>V poslanski skupini še posebej podpiramo spremembo zakona v smislu omejevanja
               fiktivnih vpisov, s čimer pa se ne omejuje dostopnost do izobraževanja, ampak
               omejevanje pravice do izobraževanja v okviru javnih sredstev in s tem povezane
               zlorabe s strani kandidatov, ki ne nameravajo študirati, temveč si želijo zagotoviti
               samo pravice iz statusa študenta. Namen zakona je tudi okrepiti sodelovanje in
               povezovanje višjih strokovnih šol z visokošolskim izobraževalnim prostorom. Ravno
               povezovanju znotraj našega izobraževalnega sistema je v prihodnosti treba nameniti
               več pozornosti.</p>
               <p>Predlog zakona torej prinaša mnoge rešitve, ki bodo izboljšale stanje na področju
               višjega strokovnega izobraževanja, zato bomo v poslanski skupini novelo zakona tudi
               podprli. Hvala lepa.</p>
            </sp>
            <sp xml:id="SDZ6-Redna-19-2013-11-27.sp187">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Končali smo predstavitev stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.</p>
               <p>Glasovanje o predlogu zakona bomo v skladu s časovnim potekom seje zbora opravili
               danes v okviru glasovanj, in to pol ure po prekinjeni 2.a točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>7. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  DOPOLNITVI ZAKONA O VOJNIH INVALIDIH PO SKRAJŠANEM POSTOPKU.</title>
               </p>
               <p>Predlog zakona je v obravnavo Državnemu zboru predložila skupina štirih poslank in
               poslancev, s prvopodpisanim mag. Matejem Toninom.</p>
               <p>V zvezi s tem predlogom zakona Odbor za delo, družino, socialne zadeve in invalide
               predlaga Državnemu zboru sprejetje sklepa, da predlog zakona ni primeren za nadaljnjo
               obravnavo. Besedo dajem predsednici odbora dr. Andreji Črnak Meglič za dopolnilno
               obrazložitev predloga sklepa oziroma tu prisotni podpredsednici. mag. Barbari Žgajner
               Tavš.</p>
            </sp>
            <sp xml:id="SDZ6-Redna-19-2013-11-27.sp188">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa za besedo, predsedujoča.</p>
               <p>Odbor je obravnaval Predlog zakona o dopolnitvi Zakona o vojnih invalidih, ki ga je
               Državnemu zboru v obravnavo in sprejetje na podlagi 88. člena Ustave in 19. člena
               Zakona o poslancih predložila skupina poslank in poslancev, s prvopodpisanim mag.
               Matejem Toninom. Kolegij predsednika Državnega zbora je postopek potrdil.</p>
               <p>Pri delu odbora so sodelovali predstavnica predlagateljev, predstavniki Ministrstva
               za delo, družino, socialne zadeve in enake možnosti, z ministrico, predstavnica
               Zakonodajno-pravne službe, predstavnik Državnega sveta in predstavniki
               zainteresiranih organizacij.</p>
               <p>Odbor je bil seznanjen z mnenjem Zakonodajno-pravne službe, mnenjem Komisije
               Državnega sveta za socialno varstvo, delo, zdravstvo in invalide, ki predloga zakona
               ne podpira, mnenjem Vlade, ki prav tako ne podpira predloga zakona, in mnenjem
               Zdravniške komisije druge stopnje.</p>
               <p>Predstavnica predlagateljev je v uvodni obrazložitvi na kratko predstavila predlog
               zakona. Predstavnica Zakonodajno-pravne službe je v svoji predstavitvi mnenja
               povedala, da so bile njihove pripombe upoštevane z vloženim amandmajem. Predstavnica
               Vlade je nato povedala, da Vlada nasprotuje rešitvam, ki jih vsebuje predlog zakona,
               osredotočila pa se je predvsem na vsebinske razloge.</p>
               <p>Uveljavljanje invalidskega statusa na podlagi bolezni iz časa vojaške agresije na
               Republiko Slovenijo leta 1991 je zaradi časovne oddaljenosti problematično, ker je po
               preteku dveh desetletij po končani agresiji na našo državo oteženo ugotavljanje
               vzročne zveze med obolenjem in vojnimi napori oziroma vojnimi dogodki, ki naj bi
               povzročili nastanek okvare zdravja. V teh 20 letih je prišlo tudi do pojava
               starostnih in drugih degenerativnih obolenj, tudi drugih stresnih situacij, kar
               nadalje otežuje, da se lahko vzpostavi ta vzročna povezanost med dogodki leta 1991 in
               leta 2015. Glede na mnenje Vlade je bil predlagan sklep, da Predlog zakona o
               dopolnitvi Zakona o vojnih invalidih ni primeren za nadaljnjo obravnavo. V razpravi o
               navedenem predlogu sklepa so nekateri razpravljavci menili, da je upravičencev zelo
               malo, in da bi bilo prav, da se jim da možnost, da si uredijo svoj status skozi
               postopek pred zdravniško komisijo.</p>
               <p>Odbor je sprejel sklep, da Predlog zakona o dopolnitvi Zakona o vojnih invalidih ni
               primeren za nadaljnjo obravnavo.</p>
            </sp>
            <sp xml:id="SDZ6-Redna-19-2013-11-27.sp189">

               <speaker>PODPREDSEDNICA RENATA BURNSKOLE:</speaker>

               <p>Hvala lepa.</p>
               <p>Besedo dajem predstavniku predlagateljev predloga zakona mag. Mateju Toninu za uvodno
               predstavitev stališča do predloga matičnega delovnega telesa.</p>
            </sp>
            <sp xml:id="SDZ6-Redna-19-2013-11-27.sp190">

               <speaker>MAG. MATEJ TONIN (PS NSi):</speaker>

               <p>Spoštovana podpredsednica, drage kolegice in kolegi!</p>
               <p>Ta zakon je Nova Slovenija enkrat že vložila. Takrat ste ga zavrnili, zato ga zdaj
               ponovno vlagamo. Leta 1991 je morala Slovenija svojo samostojnost in neodvisnost
               zavarovati s silo. V tej vojni je po podatkih Rdečega križa žal padlo 35 ljudi.
               Veliko je bilo tudi ranjenih, nekateri oziroma številni pa so za obrambo domovine
               dali tudi svoje zdravje. Država se je vsem tem ljudem poskušala oddolžiti leta 1995
               tudi s sprejetjem Zakona o vojnih invalidih, in sicer tako, da je do leta 1997
               ustvarila rok, v katerem si lahko vsi prizadeti, ki so v vojni za Slovenijo leta 1991
               izgubili dobro zdravstveno stanje oziroma se jim je njihovo zdravstveno stanje
               poslabšalo, do leta 1997 uredijo in pridobijo status vojnega invalida. V tem
               dveletnem roku si nekateri tega statusa niso uspeli urediti. Nekateri ne zaradi
               nevednosti, drugi pa zaradi tega, ker do leta 1997 niso uspeli pridobiti še vseh
               zdravniških potrdil. Po podatkih ministrstva naj bi bilo takih upravičencev oziroma
               takih posameznikov 37. Torej govorimo o številki 37, govorimo o 37 posameznikov in
               posameznic, ki so za Slovenijo, za samostojno in neodvisno Slovenijo darovali svoje
               zdravje, pa zaradi tega, ker si do leta 1997 niso uspeli urediti vseh zadev, danes ne
               morejo uživati statusa vojnega invalida.</p>
               <p>Kaj predlagamo mi s tem zakonom? Z zakonom, ki je pred vami, predlagamo, da si lahko
               tisti, ki so sodelovali v vojni za Slovenijo oziroma so bili v tej vojni kakorkoli
               poškodovani oziroma se jim je poslabšalo njihovo zdravstveno stanje, da si do leta
               2015 lahko uredijo status vojnega invalida. Tem ljudem ničesar ne dajemo na lepe oči,
               za ta status ti ljudje še vedno potrebujejo vsa potrebna zdravniška opravičila in
               potrdila.</p>
               <p>Glavni očitki na odboru zoper naš zakon so bili, da je nomotehnično nedodelan in da
               ni dober. Te očitke moram že nič kolikokrat zavrniti, ker enostavno ne držijo. Že
               velikokrat sem pojasnjeval, da je naša poslanska skupina v celoti upoštevala in
               sledila navodilom Zakonodajno-pravne službe in je zakon nomotehnično izboljšala.</p>
               <p>Očitki, da gre za predolgo časovno distanco, da je od te vojne minilo že predolgo
               časa in da se ne bo dalo nič več dokazovati vzročne povezave med vojno in sedanjim
               zdravstvenim stanjem posameznika – ne vem, zakaj bi se s temi stvarmi obremenjevali
               poslanci. Če mi v zakon zapišemo, da je vsak posameznik preko zdravniške komisije to
               dolžan dokazati, potem to ni več naša skrb in se mi zdi popolnoma neutemeljeno, da
               koalicijske poslance skrbi, da je ta časovna distanca predolga. Naj vas ne skrbi. Če
               je predolga in če posameznik ne bo uspel preko zdravniške komisije dokazati teh
               vzrokov, potem do tega statusa sploh ne bo upravičen in je zaradi tega vaša skrb
               popolnoma odveč. V preteklosti so nas kolegi iz SDS in SLS pri teh naših
               prizadevanjih podpirali, zato verjamem, da nas bodo podprli tudi tokrat. Bi pa zelo
               lepo prosil za podporo tudi koalicijske poslance in jih vendarle opomnil tudi na
               preteklo razpravo v zvezi z izbrisanimi. Očitno tam časovna distanca ni bila
               problematična. Zakaj pri izbrisanih časovna distanca ni problematična, pri teh, ki so
               v vojni za Sloveniji utrpeli škodo, pa je problematična. Jaz teh stvari enostavno ne
               morem razumeti.</p>
               <p>Ne vidim nobenega pravega razloga, zakaj bi temu zakonu nasprotovali, zato vas
               prosim, da ta zakon podprete s tem, da glasujete proti sklepu, da je ta zakon
               neprimeren za nadaljnjo obravnavo.</p>
            </sp>
            <sp xml:id="SDZ6-Redna-19-2013-11-27.sp191">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima Poslanska skupina Državljanske liste in gospa Kristina Valenčič.</p>
            </sp>
            <sp xml:id="SDZ6-Redna-19-2013-11-27.sp192">

               <speaker>KRISTINA VALENČIČ (PS DL):</speaker>

               <p>Hvala lepa za besedo, spoštovana predsedujoča. Kolegice in kolegi!</p>
               <p>Kolegici in kolega iz Nove Slovenije so v zakonodajni postopek ponovno vložili
               Predlog zakona o spremembah in dopolnitvah Zakona o vojnih invalidih, s katerim
               predlagajo, da se določi novi rok, v katerem lahko pripadniki Teritorialne obrambe,
               ki so sodelovali v osamosvojitveni vojni za Slovenijo, vložijo zahtevo za pridobitev
               statusa vojaškega vojnega invalida. V Državljanski listi smo skrbno proučili tudi ta
               ponovni predlog. Pri tem ugotavljamo, da predlog ne vsebuje nobene nove rešitve, novo
               dejstvo, nov pogled oziroma nov argument, ki jih ne bi upoštevali že pri odločanju ob
               prvem predlogu novele na septembrski seji Državnega zbora. Še več. Obravnavi
               tokratnega predloga je bilo predloženo tudi mnenje zdravniške komisije druge stopnje,
               v katerem navajajo, da bi se pri osebi v obdobju šestih let, torej od same
               osamosvojitvene vojne do poteka roka za vložitev zahteve za priznanje statusa vojnega
               invalida, po načelih medicinske stroke morali pokazati znaki bolezni kot tudi
               poslabšanje predhodne kronične bolezni, katere vzrok so bili vojni dogodki iz leta
               1991.</p>
               <p>Zaradi vseh navedenih dejstev Državljanska lista svojega mnenja ni spremenila.
               Podpiramo torej mnenje matičnega odbora, da zakon ni primeren za nadaljnjo
               obravnavo.</p>
            </sp>
            <sp xml:id="SDZ6-Redna-19-2013-11-27.sp193">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Slovenske ljudske stranke in gospod Janez Ribič.</p>
            </sp>
            <sp xml:id="SDZ6-Redna-19-2013-11-27.sp194">

               <speaker>JANEZ RIBIČ (PS SLS):</speaker>

               <p>Hvala za besedo, spoštovana podpredsednica Državnega zbora. Poslanke in poslanci!</p>
               <p>V Poslanski skupini Slovenske ljudske stranke podpiramo predlog zakona, ki so ga
               kolegi iz Nove Slovenije ponovno vložili v postopek in so ga dopolnili v skladu z
               mnenjem pravne službe Državnega zbora, ki določa možnost ponovne uveljavitve statusa
               vojnega ali civilnega invalida vojne za Slovenijo upravičencu ali družinskim članom v
               času do 31. 12. 2015. Torej bomo glasovali proti sklepu, da zakon ni primeren za
               obravnavo, saj menimo, da bi tak zakon morali sprejeti in ga je povsem možno
               sprejeti. Vse druge razlage po našem mnenju ne vzdržijo.</p>
               <p>Kot smo povedali poslanci Slovenske ljudske stranke že pri prejšnji obravnavi in na
               matičnem odboru, ponovno ponavljam tudi na tej obravnavi, dejstvo je, da gre za
               izredno malo število upravičencev, pri katerih je vsekakor možno z individualno
               obravnavo primerov ugotoviti resnično dejansko stanje in na podlagi zdravstvene
               dokumentacije in vseh dosedanjih zdravniških pregledov in izvidov ugotoviti dejansko
               povezavo med vzrokom in zdravstvenimi posledicami, ki so jih utrpeli zaradi
               sodelovanja v vojni za Slovenijo. V bistvu gre za neke vrste popravo krivic vojnim in
               civilnim invalidom vojne za Slovenijo, ki si niso mogli pravočasno urediti svojega
               statusa.</p>
               <p>Zato bomo v Slovenski ljudski stranki glasovali proti zavrnitvi zakona.</p>
            </sp>
            <sp xml:id="SDZ6-Redna-19-2013-11-27.sp195">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Demokratične stranke upokojencev Slovenije in gospod Ivan
               Hršak.</p>
            </sp>
            <sp xml:id="SDZ6-Redna-19-2013-11-27.sp196">

               <speaker>IVAN HRŠAK (PS DeSUS):</speaker>

               <p>Hvala za besedo, predsedujoča. Spoštovane kolegice in kolegi!</p>
               <p>Na 17. redni seji Državnega zbora je tekla obravnava predloga zakona, ki je urejala
               to isto tematiko in katerega predlagatelji so prav tako isti. Skupina poslancev in
               poslank iz Nove Slovenije vztraja pri svojem predlogu, kljub temu da je bil zakon že
               zavrnjen v parlamentu, niti mu ni bila naklonjena Vlada. Prav tako ga tudi ni podprl
               Državni svet. Tudi tokrat ni podpore s strani Vlade in Državnega sveta ter matičnega
               delovnega telesa Državnega zbora. Poslanska skupina DeSUS takrat predloga ni podprla
               in tudi tokrat ga ne bomo. Po predlogu bi po že 15 let zaprtem oziroma končanem
               obdobju možnosti za vlaganje zahtevkov za priznanje pravic oziroma statusa invalida
               za pripadnike Teritorialne obrambe, ki so sodelovali v vojni za Slovenijo, rok za
               vložitev zahtevka ponovno odprli, in sicer vse do konca leta 2015.</p>
               <p>V Poslanski skupini DeSUS smo bili in smo še vedno mnenja, da je ključna težava pri
               tem zakonu vprašljivost dokazljivosti vzročne zveze med obolenjem, poškodbo ali
               vojnimi napori oziroma dohodki, ki naj bi povzročili nastanek okvare zdravja v tako
               dolgem, več kot dve desetletji trajajočem, obdobju po agresiji. V tej proceduri nam
               je na voljo še dodatno strokovno gradivo. Gre za mnenje zdravniške komisije druge
               stopnje, ki po načelih medicinske stroke ugotavlja, da bi se pri osebi v obdobju do
               konca leta 1997, torej dokončnega možnega roka za vložitev zahtevkov za priznanje
               statusa vojnega invalida, morali pokazati znaki bolezni kot tudi poslabšanje
               predhodne kronične bolezni, katere vzrok so bili vojni dogodki iz leta 1991. Dejstvo,
               ki izhaja iz tega mnenja, pa je tudi, da je obstajala možnost pridobiti status in
               pravice tudi v primeru, ko zdravljenje oziroma zdravniška obravnava do poteka roka za
               uveljavljanje statusa ni bila zaključena.</p>
               <p>Poslanska skupina DeSUS ne podpira predlaganega zakona. Hvala.</p>
            </sp>
            <sp xml:id="SDZ6-Redna-19-2013-11-27.sp197">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Nove Slovenije in mag. Matej Tonin.</p>
            </sp>
            <sp xml:id="SDZ6-Redna-19-2013-11-27.sp198">

               <speaker>MAG. MATEJ TONIN (PS NSi):</speaker>

               <p>Spoštovani!</p>
               <p>V Novi Sloveniji smo bili prisiljeni ta zakon vložiti že drugič. Ne želim si, da bi
               bili krščanski demokrati prepoznani po tem, da smo v tem mandatu Državnega zbora
               znova in znova vlagali ta zakon, in že zdaj napovedujem, če ga boste zavrnili, bomo
               mi to ponovno naredili in ponovno ta zakon vložili. To bomo počeli, vse dokler
               koalicija ne bo sprejela našega zakona oziroma dokler koalicija ne bo pripravila
               svojega zakona. Če vas moti to, da je predlagatelj Nova Slovenija, lahko zaradi
               prestižnih razlogov tudi spišete svoj zakon, vložite svoj zakon in na nek način
               rešimo problem na ta način. Možnosti so, samo rešitve je treba poiskati. Mi smo
               prepričani, da gre za dolg domovine, da gre za dolg Slovenije do tistih, ki so za
               samostojno svobodno in neodvisno Slovenijo dali svoje zdravje. Jaz težko poslušam
               argumente, ko se iščejo iz vseh mogočih kotov, da se takšnemu zakonu nasprotuje. Še
               enkrat bi rad izjemno jasno poudaril naslednje. Tega statusa ti ljudje ne dobivajo na
               lepe oči. Teh 37 ljudi, ki je dobilo zavrnilne odločbe, tega statusa ne bo dobilo
               tako čez noč, ga ne bodo dobili na lepe oči, ampak bo moral vsakdo svoje zdravstvene
               posledice dokazati in pokazati preko zdravniške komisije. In če mu zdravniška
               komisija ne bo izdala sklepa, da obstaja določena povezava med vojno za Slovenijo in
               njegovim zdravstvenim stanjem, potem do tega statusa ti ljudje ne bodo upravičeni. In
               vas zelo lepo prosim, vse poslanske kolege, da kot razlog za nasprotovanje temu
               zakonu izpostavljate to, da je predolga časovna distanca. Če to poudarjate in če
               toizpostavljate, potem vas moram vedno znova spomniti na razpravo o izbrisanih. Tam
               ni bila noben problem časovna distanca, čeprav gre za isto časovno razmerje, za isto
               časovno oddaljenost. Razlika je ta, da se bodo po našem zakonu, po Zakonu o vojnih
               invalidih tisti, ki so v vojni izgubili svoje zdravje, obravnavali individualno.
               Vsakdo bo moral z zdravniškimi potrdili pokazati svoje obolenje zaradi vojne. Na
               drugi strani izbrisani pavšalno dobivajo odškodnine. Jaz ne želim polemizirati ali
               zdaj v to godljo vpletati vseh stvari ali pa vseh zgodb, ki so nastajale v času
               osamosvajanja, ampak vidi pa se, da na določenih točkah enostavno nimamo prave mere
               za pravičnost. Enkrat zagovarjamo eno stvar, drugič pa v zelo podobnih primerih imamo
               diametralno nasprotno stališče. Mislim, da je popolnoma odveč, da poudarim, da bo
               Nova Slovenija glasovala proti sklepu, ki ga je predlagal odbor, da je predlog zakona
               neprimeren za nadaljnjo obravnavo. In če danes koalicija in poslanci glasujete za to,
               torej da glasujete proti temu sklepu, temu zakonu daste priložnost, da nadaljuje
               svojo pot, ga na tej poti še dodatno izboljšate in izpopolnite ter končno enkrat
               odpravite to krivico, ki je nedopustna.</p>
               <p>Za zaključek res še enkrat napovedujem, če nas koalicija in večina v tem Državnem
               zboru ne bo uslišala, potem bomo ta zakon vložili tudi tretjič, četrtič, tolikokrat,
               kolikor bo treba, da bo vendarle ta zakon sprejet in krivica popravljena.</p>
            </sp>
            <sp xml:id="SDZ6-Redna-19-2013-11-27.sp199">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Naslednja ima besedo Poslanska skupina Pozitivna Slovenija in mag. Barbara Žgajner
               Tavš.</p>
            </sp>
            <sp xml:id="SDZ6-Redna-19-2013-11-27.sp200">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa še enkrat za besedo.</p>
               <p>Upam, spoštovane kolegice in kolegi, da pri vsebinah takšnih zakonov nikogar ne
               vodijo tako ali drugače kakršnikoli prestižnostni razlogi. Ampak ne bom o tem, to je
               pač stvar morale, nekateri jo imajo, drugi ne. Nekaj besed o vsebini oziroma
               postopku.</p>
               <p>V roku dobrega meseca ali pa dveh mesecev obravnavamo praktično že drugič novelo
               zakona istega predlagatelja z identično vsebino. Predlagatelj predlaga, da se rok za
               vlaganje priznanja oziroma upravičenosti do statusa vojnega invalida in pravic, ki
               izhajajo iz tega statusa, ponovno odpre in podaljša še za dve leti, torej do leta
               2015. Pri tem je treba še enkrat omeniti, da je rok po veljavnem zakonu o vojnih
               invalidih, gre za vojne invalide iz obdobja osamosvojitvene vojne, potekel, kot smo
               danes že slišali, 31. decembra 1997. Že pri prvi obravnavi novele istega
               predlagatelja smo v Pozitivni Sloveniji opozorili, da bi bilo ponovno odpiranje rokov
               za nazaj z vidika spoštovanja ustave in enakosti pred zakonom lahko sporno. Lahko
               sporno, pravim. Po drugi strani pa smo že takrat opozorili na mnenje zdravstvene
               stroke, ki ga bom skušala poenostavljeno povzeti. Gre preprosto za predolgo časovno
               oddaljenost, da bi lahko zdravstvena stroka relevantno ugotavljala neposredno
               povezavo med zdravstvenim stanjem posameznika oziroma poškodbami in vojnimi
               dogodki.</p>
               <p>V Pozitivni Sloveniji smo ne glede na to, da smo novelo zakona enkrat iz obeh
               navedenih razlogov že zavrnili, poskušali tudi v dialogu z resornim ministrstvom
               vendarle dobiti oziroma najti odgovor, ali je navkljub temu neka potreba, resnična
               potreba po popravku osnovnega zakona, se pravi, da obstajajo potencialni upravičenci,
               ki so zaradi predolgih postopkov zdravljenja in ugotavljanja zdravstvenega stanja
               zamudili rok za vložitev zahteve za priznanje statusa vojnega invalida oziroma tega
               zaradi predolgih postopkov niso mogli storiti. Tu naj omenim, da, prvič, število teh
               potencialnih upravičencev pravzaprav ni znano, niti predlagatelj tega ni navedel v
               obrazložitvi zakona. Če ste pridobili številke, se opravičujem, jaz teh številk
               nimam, tudi po pozivu predlagatelju na odboru teh številk nismo dobili. In drugič,
               pridobili smo tudi na insistiranje Pozitivne Slovenije mnenje zdravniške komisije
               druge stopnje, iz katerega zelo jasno izhaja, in v tej točki bi rada oporekala
               navedbam predlagatelja Tonina, da niso uspeli vsi pridobiti vseh zdravniških potrdil.
               Namreč iz tega mnenja, ki smo ga pridobili, jaz mislim, da ga imate vse poslanske
               skupine, na našo željo, kolikor sem seznanjena, je bilo tudi razdeljeno to mnenje. Pa
               mi dovolite samo da povzamem. V tem času je oseba lahko vložila zahtevo za priznanje
               statusa vojnega invalida. Če zdravljenje ni bilo zaključeno, je bil postopek
               invalidnosti ugotovljen začasno. Status in pravice na tej podlagi, se pravi osebna
               invalidnina, so bile navkljub temu priznane začasno. Po poteku začasnosti pa je
               upravna enota uvedla postopek po uradni dolžnosti. Oseba je bila pozvana k ponovni
               predložitvi ustrezne medicinske dokumentacije. Sledi ponovna ocena vojne invalidnosti
               pred pristojno zdravniško komisijo ministrstva. Po zagotovilih, ki smo jih prejeli v
               Pozitivni Sloveniji, naj bi bili postopki jasni in naj bi upoštevali tudi dejstvo, da
               so lahko zaradi predolgih postopkov morebiti upravičenci ne dobili pravočasno potrdil
               o zdravstvenem stanju. Ampak kot rečeno, zaradi samega postopka naj ne bi bil nihče
               izpuščen iz obravnave. Iz vseh teh dodatnih pojasnil izhaja, kot je navedeno tudi v
               sklepu matičnega delovnega telesa, da zakon ni primeren za nadaljnjo obravnavo in
               temu sklepu bo sledila tudi Pozitivna Slovenija.</p>
               <p>Ob tem pa za zaključek morda res še zelo na kratko. Večkrat se v Državnem zboru
               odvijajo te razprave. Ena od tovrstnih razprav je bila tudi ob vloženem zakonu leta
               2005. In takrat, verjamem, da ... / znak za konec razprave … / so poslanske skupine
               oziroma stranke, ki danes podpirajo ta zakon, tovrstni vsebini nasprotovale. Kot
               rečeno, verjamem, da ne iz neutemeljenih, ampak iz tehtnih razlogov.</p>
            </sp>
            <sp xml:id="SDZ6-Redna-19-2013-11-27.sp201">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Slovenske demokratske stranke in mag. Štefan Tisel.</p>
            </sp>
            <sp xml:id="SDZ6-Redna-19-2013-11-27.sp202">

               <speaker>MAG. ŠTEFAN TISEL (PS SDS):</speaker>

               <p>Vsem lep pozdrav, spoštovana gospa podpredsednica Državnega zbora, poslanke in
               poslanci!</p>
               <p>V SDS smo Predlog zakona o dopolnitvi Zakona o vojnih invalidih v drugi obravnavi
               podprli. Enakega mnenja smo bili v Poslanski skupini SDS tudi pred dvema mesecema, ko
               je bil vložen podoben predlog. Gre za uveljavljanje pravic, ki izhajajo iz vojnih
               dogodkov slovenske osamosvojitvene vojne leta 1991, ko je udeleženec Teritorialne
               obrambe ali drugih enot utrpel okvaro zdravja zaradi poškodbe ali okvaro zdravja
               zaradi bolezni, v povezavi z vojnimi dogodki. Po starem zakonu o vojnih invalidih je
               upravičenec lahko uveljavljal svoje pravice do 31. 12. 1997. V naslednjih letih je
               zahteve vložilo, nekje sem zasledil, 38 upravičencev in njihove zahteve so bile
               zavrnjene. Novi predlog sprememb zakona pa predvideva nov rok za pridobitev tega
               statusa in pravic, ki tečejo od uveljavitve zakona, in sicer do 31. 12. 2015. Gre
               tudi za pravice družinskih članov osebe, ki je umrla zaradi posledic bolezni ali
               poškodbe iz časa vojnih dogodkov v letu 1991. Znan je konkreten primer udeleženca
               napada na tankovsko enoto, ki je po daljšem obdobju zbolel za hudo psihično boleznijo
               in postal invalid. Število vseh zainteresiranih upravičencev ni veliko in ne bo
               predstavljalo večjega finančnega bremena. Če bi podprli predlog spremembe zakona bi
               pokazali veliko spoštovanje do vseh udeležencev osamosvojitvene vojne, še zlasti pa
               spoštovanje in hvaležnost do tistih, ki vojne so izgubili zdravje ali umrli zaradi
               posledic vojnih dogodkov. Saj se ne podeljuje statusa invalida kar tako, da bi dobil
               vsak, ki bi se prijavil. Potrebna so dokazila, izvidi in dokumentacija zdravstvene
               stroke in odločitve zdravniške komisije.</p>
               <p>V Poslanski skupini Slovenske demokratske stranke še naprej podpiramo prizadevanja,
               da se z zakonom omogočijo pravice upravičencem, ki so utrpeli invalidnost kot
               posledico vojnih dogodkov v letu 1991, pa do 21. decembra 1997 iz različnih razlogov
               niso vložili zahteve. Glasovali bomo proti sklepu, da zakon ni primeren za nadaljnjo
               obravnavo. Hvala.</p>
            </sp>
            <sp xml:id="SDZ6-Redna-19-2013-11-27.sp203">

               <speaker>PODPREDSEDNICA RENATA BURNSKOLE:</speaker>

               <p>Hvala lepa.</p>
               <p>Besedo ima poslanska skupina Socialnih demokratov in dr. Ljubica Jelušič.</p>
            </sp>
            <sp xml:id="SDZ6-Redna-19-2013-11-27.sp204">

               <speaker>DR. LJUBICA JELUŠIČ (PS SD):</speaker>

               <p>Hvala za besedo spoštovana podpredsednica. Lep pozdrav, spoštovani kolegi in
               kolegice!</p>
               <p>Socialni demokrati verjamemo v iskrene namene predlagatelja zakona in verjamemo tudi,
               da vseh posledic vojne mogoče res ni bilo možno ugotoviti in ustrezno dokumentirati
               do konca leta 1997, ki je bil rok, ki ga je postavil zakon o vojnih invalidih,
               sprejet novembra 1995. Vendar pa mislimo, da je treba opraviti temeljni vsebinski
               premislek, ali je po 15 letih od poteka roka za vložitev vlog za priznanje statusa
               vojnega invalida in kar 22 let po koncu vojaške agresije res z gotovostjo mogoče
               trditi, da so določene bolezni oziroma njihovo poslabšanje posledica vojaške
               agresije. Menimo, da je skoraj nemogoče z gotovostjo ugotoviti neposredno vzročno
               zvezo za nastanek ali poslabšanje določene bolezni. V tem razmisleku nam pritrjujejo
               tudi strokovnjaki medicinske stroke in pa tudi mnenje zdravniške komisije druge
               stopnje, ki je bilo danes že večkrat citirano. Torej ne gre za vprašanje odnosa med
               koalicijo in opozicijo in njunih različnih morebiti pogledov na udeležence v
               osamosvojitveni vojni in njihov prispevek k samostojnosti naše države ter k dolžnosti
               domovine do teh udeležencev, ampak gre za vprašanje zdravniške stroke oziroma
               medicinske stroke in ali je ta po 22 letih sposobna ugotoviti tako imenovano
               neposredno vzročno zvezo za nastanek in poslabšanja določene bolezni.</p>
               <p>Predloga zakona nista podprla ne pristojna komisija Državnega sveta in tudi ne Odbor
               Državnega zbora za delo, družino, socialne zadeve in invalide. Tudi Vlada Republike
               Slovenije v svojem mnenju o predlogu zakona meni, da, citiram: "…je vsebinsko
               vprašljivo, kako bi lahko po 22 letih od domnevnega nastanka vzroka okvare zdravja
               zaradi bolezni ali poslabšanja bolezni, te osebe dokazale vzročno zvezo med vojaško
               agresijo na Republiko Slovenijo v letu 1991 in okvaro zdravja." Konec citata. V
               navedem obdobju je namreč prišlo tudi do starostnih obolenj, obolenj in poškodb
               zaradi drugih in drugačnih udejstvovanj, načina življenja in podobno.</p>
               <p>Navkljub temu da je predlagatelj odpravil nomotehnične nepravilnosti in neskladja z
               ustavo, na katere je opozorila Zakonodajno-pravna služba Državnega zbora, Socialni
               demokrati zaradi prej navedenih vsebinskih razlogov Predloga zakona o spremembah in
               dopolnitvah Zakona o vojnih invalidih ne bomo podprli. Bi pa v zvezi s problematiko
               vojnih invalidov vendarle opozorili tudi na strokovni vidik, ki ga je bilo mogoče
               čutiti v nastopu mag. Tislja. In sicer gre za vprašanje tistih posledic, ki so
               psihične narave in ki se dejansko ne pokažejo takoj ob koncu vojne, temveč pri
               nekaterih udeležencih šele daleč po koncu vojne, torej 15, 20 in več let in jih
               zdravstvena stroka običajno imenuje posttravmatski stresni sindrom. Glede tovrstnih
               posledic slovenska medicinska stroka še ni prišla do soglasja, ali je bilo kaj
               slovenskih udeležencev osamosvojitvene vojne zaradi tovrstnih psihičnih posledic
               prizadetih. Mislim pa, da je treba ta poizkus, ki ga mag. Tonin in kolegi iz Nove
               Slovenije poskušajo potiskati dalje z zakonom, razrešiti najprej na strokovni ravni.
               In ko bo medicinska stroka pri nas priznala, da morebiti pa v Sloveniji zaradi
               osamosvojitvene vojne obstaja tudi posttravmatski stresni sindrom in ne samo neke
               neposredne fizične okvare, ki jih je bilo mogoče dokumentirati po koncu vojne, torej
               ko bo stroka to priznala, mislim, da bomo lahko tudi v zakonodajni sferi lažje
               pritrdili tovrstnim predlogom zakonov. Hvala.</p>
            </sp>
            <sp xml:id="SDZ6-Redna-19-2013-11-27.sp205">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. O predlogu sklepa bomo v
               skladu s časovnim potekom seje zbora odločali danes v okviru glasovanj, to je pol ure
               po prekinjeni 2.a točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>8. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O UREJANJU TRGA DELA PO SKRAJŠANEM POSTOPKU.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavnici Vlade dr. Anji Kopač Mrak, ministrici za
               delo, družino, socialne zadeve in enake možnosti.</p>
            </sp>
            <sp xml:id="SDZ6-Redna-19-2013-11-27.sp206">

               <speaker>DR. ANJA KOPAČ MRAK:</speaker>

               <p>Hvala za besedo, spoštovana podpredsednica. Drage poslanke in poslanci!</p>
               <p>Pred vami so pomembne spremembe zakona o urejanju trga dela, ki se nanašajo predvsem
               na področju posredovanje dela oziroma agencij za posredovanje dela. Ključni cilj
               sprememb je omejitev kršitev pravic delavcev na tem področju in po drugi strani tudi
               zagotovitev višje kakovosti opravljenih storitev. Predlog zakonskih sprememb je
               nastal v sodelovanju s sindikati in z Združenjem agencij za zaposlovanje. Na
               Ekonomsko-socialnem svetu je dobil soglasno podporo. Ključne spremembe, ki jih
               prinaša novela, se nanašajo na novo jasnejšo opredelitev dejavnosti zagotavljanja
               dela drugemu uporabniku. Dodani so novi pogoji za opravljanje dejavnosti, ki so, na
               primer, delodajalec bo moral imeti kot svojo glavno dejavnost registrirano
               posredovanje začasne delovne sile, če bo želel opravljati to dejavnost. Delodajalec
               bo moral tudi zagotoviti bančno garancijo najmanj v višini 30 tisoč evrov, tuja
               pravna ali fizična oseba pa bo morala imeti v Sloveniji ustanovljeno podružnico, če
               bo želela opravljati to dejavnost. Dopolnjujemo tudi obveznost delodajalca na način,
               da bo preprečeno vzpostavljanje razmerja delodajalec – uporabnik, vsem lastniško
               povezanim podjetjem. Kot predpogoj za vpis v registre oziroma evidenco, ki je tudi
               predpogoj za začetek opravljanja dejavnosti, se na novo uvaja dovoljenje za
               opravljanje dejavnosti. Poostrene bodo tudi možnosti nadzora, vpeljuje se tudi
               predložitev poročila neodvisnega revizorja o poslovanju take agencije, uvajamo tudi
               spremljanje izvajanja dejavnosti s strani posebne strokovne komisije, ki jo imenuje
               minister oziroma ministrica, pristojna za delo. Na novo se določajo globe za kršitve
               zakonskih določb, kjer je določen višji razpon, in pa same globe so tudi višje.</p>
               <p>Verjamem, da bomo s temi spremembami naredili več reda na našem trgu delovne sile,
               vsekakor pa se zavedamo, da zakonske spremembe niso dovolj, da je predvsem pomembno
               spremljanje izvajanja teh zakonskih sprememb in pa učinkovit nadzor. Verjamem, da
               boste predložene spremembe podprli. Hvala.</p>
            </sp>
            <sp xml:id="SDZ6-Redna-19-2013-11-27.sp207">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Predlog zakona je obravnaval Odbor za delo, družino, socialne zadeve in invalide kot
               matično delovno telo. Za predstavitev poročila odbora dajem besedo podpredsednici
               odbora mag. Barbari Žgajner Tavš.</p>
            </sp>
            <sp xml:id="SDZ6-Redna-19-2013-11-27.sp208">

               <speaker>MAG. BARBARA ŽGAJNER TAVŠ (PS PS):</speaker>

               <p>Odbor je kot matično delovno telo obravnaval Predlog zakona o spremembah in
               dopolnitvah Zakona o urejanju trga dela, ki ga je Državnemu zboru v obravnavo in
               sprejem po skrajšanem postopku predložila Vlada, Kolegij pa ga je potrdil.</p>
               <p>Pri delu odbora so sodelovali predstavniki predlagatelja z ministrico za delo,
               družino, socialne zadeve in enake možnosti, predstavnica Zakonodajno-pravne službe in
               predstavniki strokovne ter zainteresirane javnosti. Predstavnica predlagatelja,
               ministrica za delo, družino, socialne zadeve in enake možnosti je na kratko
               predstavila predlog zakona, predstavnica Zakonodajno-pravne službe je povedala, da so
               pripombe ustrezno upoštevane v amandmajih koalicijskih poslanskih skupine.
               Predstavnik Državnega sveta je predstavil mnenje Komisije Državnega sveta za socialno
               varstvo, delo, zdravstvo in invalide, ki predlog zakona podpira.</p>
               <p>V razpravi o členih in vloženih amandmajih je bilo k 2. členu s strani predstavnika
               sindikatov izpostavljeno, da naj bi predlagana sprememba 85. člena veljavnega zakona
               omogočila aktivnejšo vlogo socialnih partnerjev na trgu dela. Opozorjeno je bilo, da
               predlagana določba ne vloženi amandma k 2. členu tega ne uresničujeta. Ministrica je
               v zvezi s tem odgovorila, da je osnovni cilj res omogočiti aktivnejšo vlogo
               sindikatov in delodajalcev na trgu dela, zato bodo izpostavljene pomisleke proučili
               in po možnosti predlagani amandma v nadaljevanju zakonodajnega postopka tudi vložili,
               s katerim bi se seveda določba ustrezno dopolnila.</p>
               <p>V zvezi s 7. členom, ki zaostruje pogoje za opravljanje dejavnosti posredovanja
               začasne delovne sile, je bila s strani vseh razpravljavcev izražena podpora vsaki
               rešitvi, ki bo pripomogla k preprečevanju zlorab in izkoriščanju delavcev. V zvezi z
               amandmajem, ki kot pogoj za opravljanje dejavnosti določa tudi predložitev bančne
               garancije najmanj v višini 30 tisoč evrov, pa je bilo s strani predstavnika Združenja
               agencij za zaposlovanje opozorjeno na težave, s katerimi se srečujejo nekatere
               agencije, ki že sedaj skušajo pridobiti garancije pri bankah za pokrivanje poslov z
               večjimi naročniki oziroma uporabniki. Opozoril je, da je posledično ta določba bolj
               pisana na kožo veliki mednarodnim agencijam, medtem ko bi lahko manjšim, predvsem
               domačim agencijam predstavljala dodatno težavo pri opravljanju dejavnosti.</p>
               <p>Odbor je ob koncu sprejel amandmaje koalicijskih poslanskih skupin. Pripravljen za
               drugo obravnavo na Državnem zboru je dopolnjeni predlog zakona.</p>
            </sp>
            <sp xml:id="SDZ6-Redna-19-2013-11-27.sp209">

               <speaker>PODPREDSEDNICA RENATA BURNSKOLE:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima Poslanska skupina Slovenske ljudske stranke in gospod Jakob Presečnik.</p>
            </sp>
            <sp xml:id="SDZ6-Redna-19-2013-11-27.sp210">

               <speaker>JAKOB PRESEČNIK (PS SLS):</speaker>

               <p>Hvala za besedo, gospa podpredsednica. Gospa ministrica s sodelavcem, kolegice in
               kolegi!</p>
               <p>Poslanska skupina Slovenske ljudske stranke bo podprla spremembe zakona o urejanju
               trga dela, ki so potrebne zaradi številnih zlorab, ki jih ugotavlja inšpektorat za
               delo pri posredovanju tovrstnega dela. Predvsem podpiramo ureditev obveznosti
               delodajalca, da tudi za napotene delavce prizna vse enake pravice, ki izhajajo iz
               delovnega razmerja, ter da napotenim delavcem brez dodatnih pogojev in omejitev
               dopusti kasnejšo zaposlitev pri naročniku. Upamo in želimo si, da bo na tak način
               kakšen nezaposlen več dobil redno zaposlitev.</p>
               <p>Veseli nas, da je bil naš amandma k zakonu upoštevan in zajet v amandmaju koalicije.
               Z amandmajem smo predlagali, da morajo vsi koncesionarji, domači ali tuji, ter tudi
               konfederacije ali zveze sindikatov ter združenja delodajalcev, reprezentativna na
               območju države, izpolnjevati enake pogoje za posredovanje dela. Edino prav je, da
               morajo vsi subjekti izpolnjevati vse pogoje, da imajo torej za opravljanje dejavnosti
               ustrezne kadre, poslovne prostore in opremo ter izpolnjujejo druge pogoje, ki jih
               podrobneje predpiše minister oziroma ministrica, pristojna za delo.</p>
               <p>Podprli bomo pa tudi dopolnilo k 2. členu, ki dejansko omogoča združenjem sindikatov
               in delodajalcev, da lahko opravljajo dejavnost posredovanja dela, čeprav to ni
               njihova glavna registrirana dejavnost, kot je določeno sicer za ostale subjekte.</p>
               <p>Spoštovani! Zakon bomo podprli v upanju, da se bo uresničil namen teh sprememb
               ureditev razmer na področju posredovanja dela in izboljšanja pravic za napotene
               delavce. Podprli ga bomo tudi v upanju, da se ne bo uresničila napoved predstavnika
               združenja agencij za napotitev delavcev, ki je na matičnem odboru pozitivno ocenil
               namen zakona, ob tem pa opozoril na problem bančnih garancij in sprejeto dopolnilo na
               odboru k 7. členu v zvezi s tem. Opozoril je, da je taka rešitev voda ne mlin velikim
               mednarodnim agencijam, za majhne bo pa težji kruh v bodoče, kot je to danes. Zato
               tudi poslanci Slovenske ljudske stranke pozivamo Vlado, naj spremlja to področje in
               pravočasno ukrepa, če se bo izkazalo, da je imel predstavnik agencije prav, saj si ne
               želimo, da bi na račun zapiranja domačih espejev na široko odpirali vrata tujim
               agencijam. Hvala lepa.</p>
            </sp>
            <sp xml:id="SDZ6-Redna-19-2013-11-27.sp211">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Demokratične stranke upokojencev Slovenije in mag. Jana
               Jenko.</p>
            </sp>
            <sp xml:id="SDZ6-Redna-19-2013-11-27.sp212">

               <speaker>MAG. JANA JENKO (PS DeSUS):</speaker>

               <p>Hvala lepa za besedo, predsedujoča. Vsem skupaj ponovno lep pozdrav!</p>
               <p>Uvodoma naj spomnim, da je ta zakon nastal v sodelovanju in s soglasno sprejetimi
               rešitvami socialnih partnerjev, Združenja agencij za zaposlovanje in sindikatov. Ne
               Ekonomsko-socialnem svetu je dobil soglasno podporo in tudi tukaj v Državnem zboru je
               na matičnem delovnem telesu že bil potrjen brez glasu proti. Predvidevam, da bo tako
               tudi na plenarnem zasedanju. Zakaj to tako poudarjam? Zato, ker je to eden sila
               redkih zakonov, ki bi užival tako veliko podporo. Očitno tam, kjer je iskrena volja,
               da se reši izkazana določena problematika, lahko stopimo skupaj, ne glede na
               siceršnje interesne tendence ali politično opcijo. Delovnopravna zakonodaja je eno
               izmed področij, kjer so kršitve najpogostejše. Spremembe zakona o urejanju trga dela
               na področju delovanja tako imenovanih agencij za posredovanje dela so potrebne zaradi
               številnih zlorab, ki se dogajajo na tem področju. V mesecu oktobru so bili v register
               pravnih in fizičnih oseb za opravljanje dejavnosti zagotavljanja drugemu delodajalcu
               vpisani 203 delodajalci, ki nudijo storitve zagotavljanja delovne sile uporabniku.
               Slovenija je tako država z največ agencijami za posredovanje in zagotavljanje
               delavcev. Pogled v seznam podjetij, ki so registrirana za posredovanje delavcev
               drugemu delodajalcu, pokaže, da opravljajo tovrstno agencijsko dejavnost tudi
               podjetja, ki so registrirana za dejavnost avtošole, avtoprevozništva, pekarstva,
               sadjarstva, prodajo zelenjave in še kaj bi se našlo. Seveda pri nas je svobodna
               gospodarska pobuda ustavnopravno zavarovana. Vendar ko pride do grobih kršitev
               zakonodaje in zlorab ljudi, delovne sile, je temu treba narediti konec. Samo naj
               spomnim na primer podjetja Žito, kjer so preko slovaške agencije za zaposlovanje
               sklepali pogodbe o zaposlitvi za pičlih 327 evrov bruto. Še primer Luke Koper, ki je
               sodelovala z zaposlitvenimi agencijami na podlagi pogodb o poslovnih storitvah za
               izvajanje pristaniških storitev. Tukaj se je dejansko izkazalo prikrito posojanje
               delavcev, ki so za podjetja opravljali isto delo kot redno zaposleni v Luki, ampak po
               bistveno nižji ceni.</p>
               <p>Naslednje. Na spletu imamo možnost vsakodnevno zaslediti posredovanje delavcev v
               tujino, pri čemer se je večinoma izkazalo, da tako posredovani delavci dobijo dosti
               nižje izplačilo plač, kot jo v resnici zagotovi delodajalec uporabnik. Razlika seveda
               gre posredniku, pri čemer gre dobesedno za krajo polovice plače delavcem. Seveda
               inšpektorat za delo ugotavlja vrsto zlorab na tem področju. Tukaj pa je treba takoj
               povedati, da so kazni, ki so predpisane za kršitve, precej nizke. Ta novela razpon
               kazni bistveno popravlja in kazni zvišuje, kar seveda pozdravljamo, saj smo mnenja,
               da imajo visoko predpisane kazni lahko odvračilen učinek. V Poslanski skupini DeSUS
               pozdravljamo tudi zaostritev pogojev za ustanovitev agencije in stroge izpolnitvene
               pogoje za samo upravljanje dejavnosti posredovanja delovne sile. Za učinkovito
               preprečevanje izigravanja zakonov so pomembne tudi jasnejše zakonske opredelitve
               oziroma definicije,kot je na primer opredelitev dejavnosti zagotavljanja dela
               delavcev uporabnikov, tako da bo jasna razmejitev med agencijskim delom in
               opravljanjem storitev na podlagi civilnih pogodb.</p>
               <p>Poslanke in poslanca DeSUS bomo z veseljem podprli to novelo, saj je njen cilj
               omejiti kršitve pravic delavcev, omejiti prekerne oblike dela ter zagotoviti večjo
               kakovost storitev posredovanja dela. Seveda pa v Poslanski skupini DeSUS pozivamo k
               učinkovitejšemu nadzoru tega področja oziroma celotnega področja delovnopravne
               zakonodaje. Hvala.</p>
            </sp>
            <sp xml:id="SDZ6-Redna-19-2013-11-27.sp213">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Nove Slovenije in gospod Jožef Horvat.</p>
            </sp>
            <sp xml:id="SDZ6-Redna-19-2013-11-27.sp214">

               <speaker>JOŽEF HORVAT (PS NSi):</speaker>

               <p>Hvala za besedo, gospa podpredsednica. Spoštovana gospa ministrica s sodelavcem,
               spoštovane poslanke in spoštovani poslanci!</p>
               <p>Ta novela Zakona o urejanju trga dela prinaša kar nekaj dobrih rešitev, ki jih tudi
               poslanke in poslanca Nove Slovenije podpiramo. Predvsem smo zadovoljni ob dejstvu, da
               je zakon usklajen s socialnimi partnerji in nekaterimi ostalimi deležniki na trgu
               dela. Podpiramo uvedbo strožjih meril za delovanje agencij, ki posredujejo delavce
               delojemalcem oziroma uporabnikom. Dobro je, da omenjeno rešitev podpira tudi
               Združenje agencij za zaposlovanje. Verjamemo, da se bodo s tem dosegli višji
               standardi varstva pravic delavcev. Področje agencijskega dela je namreč v nekaterih
               primerih že mejilo na novodobno suženjstvo, kar nikakor ne spada v sodobno urejeno
               družbo države članice Evropske unije. V Novi Sloveniji pozivamo ministrstvo, da ravno
               zaradi tega zagotovi močan nadzor, ki bo preprečil zlorabo pravil. Ustaviti je treba
               kršitelje, ki mečejo slabo luč na vse agencije za posredovanje dela. Pozdravljamo
               tudi možnost, da se socialnim partnerjem omogoči pridobitev koncesije za opravljanje
               storitev za trg dela. Želimo si, da bi omenjeni ukrep vsaj malo pripomogel k rešitvi
               katastrofalno visoke brezposelnosti. Opozarjamo pa, da naj zakon omogoči vsem
               koncesionarjem enake pogoje oziroma možnosti za pridobitev koncesije, saj ne želimo,
               da bi se z zakonom povzročale nove krivice.</p>
               <p>Krščanski demokrati Nove Slovenije se zavzemamo za vključitev evropskih standardov v
               našo delovno zakonodajo v zvezi z zagotavljanjem delovnih razmer, delovnega časa,
               dopustov, varstva pri delu, pogojev za zaposlitev oziroma za prenehanje zaposlitve.
               Urejanje delovnih razmer, ki presegajo te standarde, pa mora potekati v dialogu med
               delodajalci in delavci oziroma njihovimi združenji ali sindikati. Kot rečeno,
               Poslanska skupina Nove Slovenije bo novelo Zakona o urejanju trga dela podprla. Hvala
               lepa.</p>
            </sp>
            <sp xml:id="SDZ6-Redna-19-2013-11-27.sp215">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima Poslanska skupina Pozitivne Slovenije in mag. Barbara Žgajner Tavš.</p>
            </sp>
            <sp xml:id="SDZ6-Redna-19-2013-11-27.sp216">

               <speaker>MAG. BARBARA ŽGAJNER TAVŠ (PS PS):</speaker>

               <p>Spoštovani, še enkrat pozdravljeni! Tokrat tudi pozdrav ministrici s sodelavcem!</p>
               <p>V zadnji mini reformi trga dela je ostalo odprto vprašanje tako imenovanih
               agencijskih delavcev. Pozitivna Slovenija je že takrat po razgovoru s predstavniki
               agencije oziroma posredniki agencijskega dela napovedovala spremembe na tem področju.
               Resne in odgovorne agencije, kot smo danes že slišali, so podprle prizadevanja za
               spremembe v predlagani smeri. To je bila tudi ena od koalicijskih zavez pri
               sestavljanju koalicijske pogodbe z resornega področja. Dejstvo je, pa ne bom še
               enkrat ponavljala vseh zadev, ki so bile danes že izpostavljene, vendar dejstvo
               ostaja, da je to področje relativno neurejeno, z neustreznim nadzorom, da omogoča
               zlorabe in s tem po drugi strani delavci ostajajo relativno nezaščiteni. Trenutno so
               v registru v Sloveniji vpisani 203 delodajalci za posredovanje dela, pravne in
               fizične osebe, nekateri posredovanje dela opravljajo celo kot postransko dejavnost.
               Na področju zagotavljanja dela delavcev, uporabnikov se dogaja nemalo zlorab. Kljub
               temu da delodajalec, tako imenovana agencija ob vpisu v register izpolnjuje vse
               predpisane pogoje, v praksi nedvomno prihaja do kršitev zakona o urejanju trga dela,
               pravilnika o pogojih za opravljanje dejavnosti in seveda tudi način sodelovanja
               delodajalca z zavodom za zaposlovanje in predpisov, ki urejajo delovna razmerja,
               zdravje in varnost pri delu ter zaposlovanje in dela tujcev. Cel kup zakonov je, ki
               se zaradi neustrezne zakonske ureditve tega matičnega področja ne upoštevajo oziroma
               kršijo.</p>
               <p>Trenutna ureditev omogoča relativno lahko registracijo nove pravne osebe, katere
               odgovorna oseba ostaja enaka pri pravni osebi, ki je bila zaradi kršitev veljavnih
               predpisov izbrisana iz registra. Zato, kot rečeno, dotični predlog novele zakona
               določa strožje pogoje za pridobitev dovoljenja za vpis v register ali evidenco in
               predlagajo se tudi višje globe za kršitelje zakonskih predpisov. Jaz podrobne vsebine
               ne bom še enkrat ponavljala, ministrica jo je uvodoma preletela. Tisto, kar je
               pomembno, nedvomno je, da je bil zakon soglasno podprt tudi s strani deležnikov,
               tistih, ki so neposredno povezani z zakonom, socialnimi partnerji in tudi znotraj
               parlamenta na matičnem delovnem telesu. Pomembno je, da s predlaganimi rešitvami
               želimo na nek evropsko primerljiv način normativno urediti področja agencijskega
               dela, predvsem pa je naš namen preprečiti zlorabe, ki so se oziroma se dogajajo, in
               seveda zaščititi šibkejšo stran v postopku, torej delavca, ki je napoten na delo
               preko agencije.</p>
               <p>Kot izhaja iz vseh uvodnih obrazložitev, Pozitivna Slovenija predlog novele zakona
               podpira.</p>
            </sp>
            <sp xml:id="SDZ6-Redna-19-2013-11-27.sp217">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Mag. Andrej Vizjak bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ6-Redna-19-2013-11-27.sp218">

               <speaker>MAG. ANDREJ VIZJAK (PS SDS):</speaker>

               <p>Spoštovana ministrica s sodelavcem, kolegice in kolegi!</p>
               <p>Obljuba dela dolg. Ko smo lani in tudi v začetku letošnjega leta usklajevali reformo
               trga dela, smo se še kako temeljito ukvarjali tudi z agencijskim delom. Tema je bila
               zelo v ospredju, eden od pomembnih pogojev tudi za celotno reformo se je vezal tudi
               na t. i. agencijsko delo. Zato smo uzakonili kvote, ki so po moji oceni pomembno
               posegle v obseg agencijskih delavcev v tej državi. Imeli smo namreč nekatere ekscesne
               primer, ko je nek delodajalec, ki je zaposloval tudi več tisoč ljudi, imel ogromen
               delež, krepko preko 50 % delavcev angažiranih preko agencije, in to je pravzaprav
               anomalija, ki smo jo z reformo trga dela tudi poskušali odpraviti. In jaz upam, da
               smo jo že tudi odpravili. Ker pa smo v reformi trga dela imeli odprt ta zakon o
               urejanju trga dela samo delno, nismo imeli odprtih vseh členov, smo se zavezali, da
               bomo v nadaljnji noveli spremenili tudi ta zakon v deležu, ki je danes pred nami. Jaz
               napovedujem podporo Slovenske demokratske stranke tem rešitvam, ker gredo v smeri,
               kot smo se takrat s socialnim partnerjem tudi zavezali, da na nek način vzpostavimo
               enake pogoje za delo tako imenovanih agencijskih delavcev kot tudi redno zaposlenih
               delavcev, da z zaostritvami pogojev agencije prisilimo k spoštovanju profesionalnih
               standardov, to se pravi, da imajo to posredovanje opredeljeno kot svojo glavno
               dejavnost. Zvišali smo tudi zanesljivost funkcioniranja takšnih podjetij in s tem
               tudi poplačila terjatev do delavcev. V tem smislu dodatno zaostrujemo pogoje za
               opravljanje te dejavnosti. Pogoje pa zaostrujemo zato, da pridejo in ostanejo na trgu
               zgolj tiste agencije, ki imajo tukaj resne dolgoročne namene, da nekih lovcev in
               špekulantov, ko govorimo tudi o pravicah teh agencijskih delavcev, ni, da se tega
               znebimo. Omenil bi, da je na žalost dobilo agencijsko delo kar veliko nekih
               negativnih prizvokov v Sloveniji, in to predvsem zaradi zlorab in medijsko odmevnih
               primerov. Je pa agencijsko delo oziroma posredovanje tega dela kar razširjen in jaz
               mislim, da je tudi učinkovit ukrep za večjo fleksibilnost na trgu dela. Zaradi
               pregovorne togosti slovenske ureditve na tem področju se splača ohraniti to obliko,
               vendar jo na primeren način regulirati, da ne prihaja do zlorab. To se pravi, da daje
               svoje pozitivne učinke na trg dela, ne pa svojih negativnih učinkov.</p>
               <p>Zanimivo se v tej noveli pojavlja tudi določba, ki govori o posredovanju storitev na
               trgu dela, in da se v to sfero vključujejo tudi socialni partnerji oziroma sindikati,
               in to pod relativno specifičnimi pogoji. Za njih ne velja v skladu tudi z amandmajem
               koalicije več potreba po registraciji za tovrstno dejavnost, sicer pa morajo
               izpolnjevati vse ostale pogoje, kot to velja tudi za ostale pravne osebe, ki se
               želijo registrirati za tovrsto dejavnosti, tako kadrovske, prostorske in tudi ostale
               pogoje, ki jih predpisuje ministrstvo. Pojavlja se torej vprašanje, ali je to nek
               dodaten denar oziroma pravzaprav motiv za vključitev sindikatov v to sfero oziroma v
               posredovanje storitev na trgu dela.</p>
               <p>Glede na pozitivne rešitve, ki jih ta novela zakona prinaša v smislu nadgradnje
               reforme trga dela, bomo v SDS to novelo podprli, sicer pa pričakujemo dodatna
               pojasnila glede vloge sindikatov pri posredovanju storitev na trgu dela.</p>
            </sp>
            <sp xml:id="SDZ6-Redna-19-2013-11-27.sp219">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Dr. Ljubica Jelušič bo predstavila stališče Poslanske skupine Socialnih demokratov.
            </p>
            </sp>
            <sp xml:id="SDZ6-Redna-19-2013-11-27.sp220">

               <speaker>DR. LJUBICA JELUŠIČ (PS SD):</speaker>

               <p>Lep pozdrav, spoštovani predsednik. Lep pozdrav vsem skupaj še enkrat, kolegice in
               kolegi!</p>
               <p>V Poslanski skupini SD podpiramo vse tiste ukrepe, ki vodijo v preprečevanje ali pa
               vsaj zmanjšanje številnih zlorab, ki se dogajajo na področju zagotavljanja dela
               delavcev uporabnikom. Mi menimo, da je zelo pomembno, ker so spremembe zakona o
               urejanju tega dela sledile dogovorjenemu v okviru dogovorov s socialnimi partnerji in
               so na nek način tudi povezovalni element med koalicijo in opozicijo. Pomembno je
               namreč ugotoviti, da je področje reforme trga dela tisto področje, na katerem si
               vendarle prizadevamo, ne glede na položaj v vladajoči ali nevladajoči strukturi, si
               vendarle vsi skupaj prizadevamo za določene korake naprej. In pri teh korakih je
               pomembno, da podpiramo tiste, ki skrbijo za to, da je položaj delavcev v naši državi
               kar se da dober oziroma vsaj da ne prihaja do nepotrebnih zlorab in pa tudi do
               izkoriščanja teh delavcev. Eden od ciljev je zagotovo bil zmanjšati številko 203
               agencije za posredovanje oziroma zagotavljanje dela delavcev. Novi pogoji, ki jih
               predlaga ta novela za registracijo podjetij, ki bodo lahko opravljala to dejavnost,
               po vsej verjetnosti vodijo ne samo k večji transparentnosti, ampak zagotovo tudi k
               manjšemu številu agencij. Danes je bilo v enem stališču poslanske skupine že
               opozorjeno na verjetno dejstvo, da bo na podlagi te novele na našem trgu opaziti
               okrepitev večjih, posebej mednarodno uveljavljenih agencij. Mi menimo, da bi to
               dejstvo moralo biti tudi neke vrste spodbuda tistim agencijam v slovenskem prostoru,
               ki se primarno ukvarjajo s posredovanjem dela delavcem, uporabnikom, kar zdaj ta
               novela tudi zahteva, da svoje storitve čim bolj obogatijo in postavijo na čim bolj
               profesionalne temelje.</p>
               <p>Zdi se nam pomembno tudi opozoriti na novost, ki pravi, da poleg gospodarskih družb
               in espejev lahko izvajanje tega dela, te dejavnosti opravljajo tudi konfederacije in
               zveze sindikatov, ki so reprezentativne na območju države, pa tudi združenja
               delodajalcev, ki so tudi reprezentativna na območju države. To je novost, ki je bila
               v zakonu uvedena prav na predlog sindikatov in je povezana tudi z amandmajem k 2.
               členu Predloga zakona o spremembah in dopolnitvah Zakona o urejanju trga dela. Ta 2.
               člen namreč opredeljuje te nove rešitve in kdo vse bi po novem lahko opravljal
               dejavnosti zagotavljanja dela uporabnikom. Ta amandma govori o tem, da bi
               konfederacijam in zvezam sindikatov ter združenjem delodajalcev dovolili, da se jim
               ni treba registrirati za to dejavnost. Prav zakon zahteva, da se vsi izvajalci
               zagotavljanja dela delavcem registrirajo na nov način. Ker pa gre pri sindikatih in
               združenjih delodajalcev za organizacijo, ki ima drugačno statusno pravno obliko, kot
               je v veljavi za poslovne subjekte, bi ti seveda ne mogli izpolniti pogoja obvezne
               registracije dejavnosti. Mislimo, da je to za sindikate in združenja delodajalcev nov
               izziv, in upamo, da bo ta novi izziv tudi z njihove strani dobro opravljen. Zakon
               prinaša celo vrsto novosti, ki pa jih je ministrica zelo dobro predstavila že v svoji
               uvodni besedi, pa tudi kolegice in kolegi so govorili o njih, zato sama ne bom šla v
               podrobnosti.</p>
               <p>Še enkrat naj zaključim, da Socialni demokrati podpiramo tako Predlog zakona o
               spremembah in dopolnitvah Zakona o urejanju trga dela kot tudi amandma k 2. členu.
               Hvala.</p>
            </sp>
            <sp xml:id="SDZ6-Redna-19-2013-11-27.sp221">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Branko Kurnjek bo predstavil stališče Poslanske skupine Državljanske
               liste.</p>
            </sp>
            <sp xml:id="SDZ6-Redna-19-2013-11-27.sp222">

               <speaker>BRANKO KURNJEK (PS DL):</speaker>

               <p>Hvala za besedo, gospod predsednik. Spoštovana gospa ministrica, gospod direktor,
               poslanke in poslanci, še enkrat lep pozdrav!</p>
               <p>Agencije za posredovanje dela delavcem uporabnikom v slovenskem prostoru že
               predstavljajo velikega igralca na področju trga dela. Posredniki postajajo vedno
               pomembnejši vezni člen med delojemalci in delodajalci, slednji pa se tudi zaradi
               takšne možnosti vedno redkeje odločajo za direktno iskanje delavcev na trgu dela.
               Ravno iz tega razloga je bilo treba na tem področju pripraviti Predlog zakona o
               spremembah in dopolnitvah Zakona o urejanju trga dela ter v njem urediti in popraviti
               tiste določbe, ki so se izkazale za slabe in so nekaterim posrednikom omogočale
               prepogoste kršitve.</p>
               <p>Treba je poudariti, da je ministrstvu uspelo uskladiti zakon s socialnimi partnerji,
               s predlogom spremembe zakona pa se strinja tudi Združenje agencij za zaposlovanje. To
               je pomemben podatek, ki dokazuje, da je resnim in poštenim agencijam mar za to, da se
               zadeve uredijo ter da se tudi same zavedajo, da prihaja do kršitev tudi zaradi
               trenutne preohlapne zakonodaje. Predlog zakona s tega vidika zaostruje pogoje za
               pridobitev dovoljenja in zapis v register agencij, kar bo posledično omejilo tudi
               njihovo število, ki v tem obdobju presega število 200, kar pa je za relativno majhen
               trg dela zelo veliko. Podobno preveliko število, kot je bilo še do nedavnega, je
               število posredovalnic študentskega dela.</p>
               <p>Med novimi pogoji, ki jih bo morala za vpis v register izpolnjevati agencija, je med
               drugim tudi to, da v zadnjih dveh letih ne bo smela imeti neporavnanih obveznosti iz
               naslova plačila za delo, kot svojo glavno dejavnost pa bo morala imeti registrirano
               dejavnost posredovanja dela. Prav tako bodo morali imeti posredniki iz tujine v
               Sloveniji registrirano svojo podružnico. Morda bi tudi z naše strani na koncu še
               enkrat ponovili, da na trg posredovalcev dela vstopajo tudi na območju države
               reprezentativne konfederacije ali zveze sindikatov ter združenja delodajalcev.</p>
               <p>Predlog zakona, ki bo uredil agencijsko posredovanje dela bomo v Državljanski listi
               podprli. Hvala.</p>
            </sp>
            <sp xml:id="SDZ6-Redna-19-2013-11-27.sp223">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Končali smo s predstavitvijo stališč poslanskih skupin. Zato prehajamo na razpravo o
               členu in vloženem amandmaju, ki jo bomo opravili na podlagi pregleda vloženega
               amandmaja z dne 26. 11. 2013.</p>
               <p>V razpravo dajem 2. člen ter amandma poslanskih skupin koalicije. Želi kdo
               razpravljati?</p>
               <p>Ministrica, izvolite.</p>
            </sp>
            <sp xml:id="SDZ6-Redna-19-2013-11-27.sp224">

               <speaker>DR. ANJA KOPAČ MRAK:</speaker>

               <p>Hvala za besedo, spoštovani predsednik.</p>
               <p>Jaz bi morda, preden grem do amandmaja, samo povedala, morda dala odgovore na
               nekatere izpostavljene stvari. Prej pa bi vsekakor pohvalila to, da bo zakon sprejet
               s podporo vseh poslanskih skupin, kjer se vidi, da če gre za nadaljevanje stvari, ki
               so začete, ni nujno, da na stvari gledamo drugače. Jaz sem vesela, da lahko
               nadaljujem tam, kjer je bilo končano, pri zakonu o delovnih razmerjih. Sicer nisem
               imela v predalu že pripravljenega zakona, tako da je nastajal po nastopu mandata.
               Vsekakor gre pa v tej smeri in je usklajen s socialnimi partnerji.</p>
               <p>Edina stvar, ki je bila malce odprta, pa bi morda bilo treba kakšno besedo reči, je
               glede bančnih garancij. V prvotnem predlogu zakona je bil višji osnovni kapital, je
               bilo dogovorjeno s socialnimi partnerji, vendar potem pri espejih nikakor ne moremo
               govoriti o osnovnem kapitalu, zato je bila za espeje dana bančna garancija kot neka
               oblika garancije za poplačilo pravic delavcev, če bi šlo kaj narobe. Vendar je potem
               Zakonodajno-pravna služba v Državnem zboru opozorila, da to ni enaka obravnava
               gospodarskih subjektov in je bilo po tej logiki dano, da je bančna garancija za vse
               subjekte. Torej za deooje, za vse gospodarske subjekte v višini 30 tisoč evrov. Ko
               smo pogledali tuje ureditve, smo ugotovili, da tako nizke bančne garancije nimajo
               drugje, da gre pri vseh subjektih v državah, ki imajo tako ureditev, za bistveno
               višje bančne garancije. Zato bančne garancije v predlogu ne morejo zniževati.
               Vsekakor pa verjamemo, da to ne pomeni, da bodo na našem trgu nastopali predvsem tuji
               ponudniki posredovanja dela, ampak da bodo tudi naši ponudniki dobili bančno
               garancijo, ker je relativno nizka v primerjavi z zahtevami v tujini.</p>
               <p>Kar se tiče amandmaja, ki je pred vami, pa je bilo na odboru izpostavljeno, da glede
               na dikcijo prvotnega člena, ki je bil dogovorjen s socialnimi partnerji, da ne
               omogoča, da bi se dejansko konfederacija sindikatov in reprezentativne organizacije s
               strani delodajalcev vključili v posredovanje storitev na trgu dela, ker je v
               pravilniku o koncesijah za opravljanje storitev na trgu dela jasno določeno, da
               morajo biti ti, ki želijo opravljati te storitve na trgu dela, registrirani za
               opravljanje te dejavnosti. Gre dejansko za razlike v statusni obliki. Če bi to
               pustili, da se morajo oni registrirati, so sindikati pod drugo statusno obliko
               registrirani in kot taki ne bi mogli izpolnjevati pogojev, določenih s pravilnikom.
               Na nek način dogovor, ki je bil med nami v pogajanjih usklajen, da jim odpremo to
               možnost, če izpolnjujejo druge pogoje. Če danes ta amandma ne bi bil sprejet, bi bilo
               to težje oziroma bi morali spreminjati sam pravilnik, kar seveda ni nemogoče. Z
               zakonom se pa jasneje to opredeli, zato verjamem, da tudi ni problemov s podporo tega
               amandmaja. Gre za to, da izpolnjujejo vse pogoje, kar se tiče tehničnih pogojev,
               zaposlitvenih pogojev, samo glede same registracije je izjema zaradi razlik v
               statusni organiziranosti sindikatov napram drugim, ki opravljajo to dejavnost.
               Verjamem, da je možno ta amandma tudi podpreti. Hvala.</p>
            </sp>
            <sp xml:id="SDZ6-Redna-19-2013-11-27.sp225">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati?</p>
               <p>Mag. Andrej Vizjak, izvolite.</p>
            </sp>
            <sp xml:id="SDZ6-Redna-19-2013-11-27.sp226">

               <speaker>MAG. ANDREJ VIZJAK (PS SDS):</speaker>

               <p>Hvala lepa.</p>
               <p>O tem smo že kar nekaj govorili, ampak je pravzaprav ta amandma zanimiv. S tem
               amandmajem se odpirajo vrata sindikalni aktivnosti tudi na področju, kjer sedaj niso
               bili prisotni, torej na področju storitev na trgu dela. Govorimo o koncesiji za
               storitve na trgu dela in poslej očitno sindikati ne bodo več samo neke posebne
               asociacije, ki so namenjene zaščitam pravic delavcev in njihovem zastopanju in tako
               naprej, temveč bodo tudi koncesionar za storitve na trgu dela.</p>
               <p>Zanima me, spoštovana ministrica, ali je takšna praksa tudi v drugih državah in kaj
               je bilo v teh pogajanjih izpostavljeno. Katere storitve bi sindikati na trgu dela
               radi? Ali gre za izvajanje aktivne politike zaposlovanja oziroma kaj konkretno je
               ambicija sindikatov, da bi počeli kot koncesionarji na trgu dela? To so ena
               vprašanja. Drugo vprašanje pa je, saj vemo približno, kakšen je nivo zakonskih in
               podzakonskih aktov, zakon, kakšna uredba in pravilnik. In vi pravite, namesto da smo
               spreminjali pravilnik, predlagamo spremembo zakona. Po navadi se v podzakonskih aktih
               uredi, kar se pač da narediti, in se zaradi tega ne spreminja zakon. Ampak vi ste se
               odločili drugače. Vendar če prav razumem, če bi iz pravilnika črtali potrebo po
               registraciji, potem velja to tudi za pravne osebe – ali kako? In bi bilo v koliziji z
               zakonom, ko govorimo o pravnih osebah, ne pa o sindikatih. Je že prav po moji oceni,
               da če ste se to odločili narediti, da to naredite v zakonu, samo morebiti je to
               načelno vprašanje, ali zdaj iti v to širitev aktivnosti in vpliva sindikatov, ker
               lahko ta stvar postane celo problematična. Videl sem namreč dogovor, ki ga je
               minister Virant podpisal s sindikati glede nekih res oprijemljivih materialnih
               dodatnih pravic članov sindikata vizavi nečlanov sindikata – govorim o javnem
               sektorju.</p>
               <p>Spoštovana ministrica, točno vem, kaj želite povedati. Želite povedati, da smo mi
               temu odprli vrata v zakonu. Ja, ampak smo dali možnost, da se to dogovori s
               kolektivno pogodbo, ne pa da se to dogovori dejansko in katere pravice. Takrat je
               bilo mišljeno, da se v glavnem dogovarjajo pravice glede informiranja in tako naprej.
               Na kraj pameti mi ni prišlo, da bo na kateri vladi šlo to skozi za javni sektor. V
               tej vladi je očitno to šlo skozi. Problem je očitno, da se na nek način protežirajo
               organizacije, ki so hvale vredne in pristojne delovati na svojem področju, da se jim
               pa tukaj odpirajo storitve na trgu dela in še marsikaj, pa daje človeku občutek, da
               se s tem želi kompenzirati odhajanje ljudi iz sindikatov tudi zaradi zaostrene
               gospodarske situacije, ker govorimo o prostovoljnem plačevanju članarin in
               podobno.</p>
               <p>Najmanj, kar je, je vreden premislek in tehtanje teh rešitev tudi v kontekstu, kot
               sem povedal.</p>
            </sp>
            <sp xml:id="SDZ6-Redna-19-2013-11-27.sp227">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati? Vabim vas k prijavi.</p>
               <p>Besedo ima mag. Ivan Vogrin.</p>
            </sp>
            <sp xml:id="SDZ6-Redna-19-2013-11-27.sp228">

               <speaker>MAG. IVAN VOGRIN (NeP):</speaker>

               <p>Hvala lepa gospod predsednik. Spoštovane kolegice in kolegi!</p>
               <p>Pravzaprav se postavlja večna dilema, zakaj se nekateri poslanci trudimo, da bi
               povedali nekatere stvari tako, kot mislimo, da so. Odgovore najdemo v misli Johna
               Ruskina, ki pravi, največja nagrada za trud ni tisto, kar zanj dobiš, ampak tisto,
               kar z njim postaneš. Vem, da nič, kar bom povedal, ne bo sprejeto, pa vendarle bom
               povedal iz tega razloga.</p>
               <p>Glejte, govorimo o trgu dela. Že prejšnja novela je močno administrirala zadeve,
               birokratizirala, ta še samo povečuje to. Trg dela pomeni, da ljudje delajo svobodno
               in plačujejo iz svojega dela davke. Mi pa prepovedujemo delo študentom, prepovedujemo
               delo upokojencem in mnogim nadaljnjim kategorijam. Tudi ugotovitve predlagatelja
               zakona, da gre za manj zahtevne spremembe in dopolnitve zakona, po mojem mnenju ne
               držijo, kajti to so bistvene spremembe zakona. Bom navedel en konkreten primer. Če mi
               ustanovitveni kapital 4-krat povečujemo, to pomeni, da poslovno okolje, v katerem
               slovenska podjetja delujejo, spet otežujemo, birokratiziramo ali, drugače povedano,
               naredimo nekonkurenčno. Jaz sem že govoril o mojem srečanju z avstrijsko gospodarsko
               zbornico in javno agencijo za razvoj ali nekaj podobnega. Veste, kaj so Avstrijci
               naredili, da bi privabili slovenska podjetja? Ustanovitveni kapital so znižal s 35
               tisoč evrov na 10 tisoč, čez noč, da so povečali konkurenčnost avstrijskega
               poslovnega okolja, dame in gospodje. In danes bodo slovenske agencije trga dela in
               nekatera druga podjetja, namesto da bi plačali 30 tisoč evrov za dejavnost, kot je
               zdaj predpisano, ustanovili za 10 tisoč v Avstriji, in tu bodo imeli samo podružnice,
               kot zakon to predvideva. Spet smo sami poskrbeli, da bo odliv dobička v Avstrijo, in
               poskrbeli za to, da bodo slovenska podjetja postala avstrijska podjetja, tukaj pa
               imela podružnice. Lepo delamo!</p>
               <p>Druga stvar. Glejte, na način, da mi ponovno dodatno uvajamo neodvisnega revizorja,
               uvajamo posebne strokovne komisije, povišujemo globe, saj to je davčni pekel, ki je
               že zdaj, zdaj ga samo še povečujemo. In predsednik Gospodarske zbornice nas je lepo
               opozoril, da smo v "rikvercu", on je sicer malo drugače rekel, da se pri nas čas vrti
               nazaj. Mi pa zdaj pospešeno vrtimo nazaj in silimo slovenska podjetja da gredo v
               Avstrijo. Avstrija je najbolj konkurenčno poslovno okolje v Evropi poleg Švice. Med
               vrsticami je treba to brati, kar je vlada pripravila. Zanimivo je, za primerjavo smo
               vzeli tri evropske države: Francijo, ki je zelo daleč, in jo Slovenci zelo malo
               poznamo, vzeli smo seveda Nemčijo, ki jo sicer poznamo kolikor toliko, in vzeli
               Madžarsko. Nismo pa vzeli dveh najbolj konkurenčnih držav, naše sosede Avstrije in
               nismo vzeli Švice, ki sta gazeli evropskega gospodarstva. Tako se, jaz mislim, ne
               dela. Lahko da imamo celo dober namen in na nekih ekscesih gradimo spremembe zakona.
               Nepravilno. Po rednem postopku bi sprejeli tisto, kar ni minister Vizjak uspel
               sprejeti, in naredili res reformo trga dela ter trg dela liberalizirali. Hvala
               lepa.</p>
            </sp>
            <sp xml:id="SDZ6-Redna-19-2013-11-27.sp229">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Želi še kdo razpravljati?</p>
               <p>Mag. Andrej Vizjak, izvolite.</p>
            </sp>
            <sp xml:id="SDZ6-Redna-19-2013-11-27.sp230">

               <speaker>MAG. ANDREJ VIZJAK (PS SDS):</speaker>

               <p>Spoštovani, saj ne bi težil, če bi dobil kakšen odgovor. Jaz bom šel zdaj še nekoliko
               globlje. Zdaj s tem 2. členom oziroma amandmajem se sindikatom omogoči opravljati
               storitve na trguj dela brez registracije, vendar ob spoštovanju predpisanih pogojev
               za upravljanje te dejavnosti. Predlagatelji amandmaja opravičujete to, da se
               sindikati zaradi specifike statusno pravne narave ne morejo registrirati. Poglejte,
               jaz ne vem, spoštovani kolegi, ali v tej dvorani sploh kdo ve, za katere storitve
               lahko zdaj oni pridobijo koncesijo. Za storitve na trgu dela. In kaj so te storitve?
               Te storitve so vseživljenjska karierna orientacija in posredovanje zaposlitve.
               Vseživljenjska karierna orientacija je informiranje o trgu dela, samostojno vodenje
               kariere, osnovno karierno svetovanje, poglobljeno karierno svetovanje, učenje veščin
               vodenja kariere. In kaj je posredovanje zaposlitve? Posredovanje zaposlitve se izvaja
               z namenom usklajevanja ponudbe in povpraševanja po delavcih na trgu dela v Sloveniji
               in ostalih državah EU. Posredovanje zaposlitve obsega aktivnosti iskanja primerne ali
               ustrezne zaposlitve iskalcu zaposlitve, napotitve iskalca zaposlitve k delodajalcu
               ter aktivno iskanje ustreznega ali primernega delavca za delodajalca. Še enkrat
               sprašujem ministrstvo, kaj od tega želijo sindikati početi. Vse ali mogoče kaj še
               dodatnega? Govorimo, še enkrat, o koncesiji za opravljanje storitev iz 16. člena tega
               zakona. 16. člen pa govori o teh dveh sklopih storitev. Ko sem se jaz z njimi takrat
               usklajeval, niso nikoli izrazili, da bi radi v to posegali. Delodajalci so izrazili
               željo, da bi bili kot zunanji izvajalci aktivne politike zaposlovanja in jaz tu
               pravzaprav niti ne vidim težav. Če pa so tudi sindikati izrazili, da bi bili zunanji
               izvajalci aktivne politike zaposlovanja, je to drugo vprašanje. Ampak tu govorimo o
               storitvah na trgu dela, ki ima samo ti dve vrsti. Tako da me res zanima, kaj
               konkretno so sindikati želeli. V vseh teh storitvah namreč ne naslavljajo zaposlenih,
               morebiti le tiste zaposlene, ki so pred izgubo zaposlitve in so potencialno iskalci
               nove zaposlitve oziroma se skrbi za njihovo vseživljenjsko karierno orientacijo.
               Drugače pa se naslavljajo tu pretežno brezposelni. Ali to pomeni, da sindikat s tem
               želi v to sfero članstva, tudi ko govorimo o brezposelnih?</p>
            </sp>
            <sp xml:id="SDZ6-Redna-19-2013-11-27.sp231">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima ministrica dr. Anja Kopač Mrak.</p>
            </sp>
            <sp xml:id="SDZ6-Redna-19-2013-11-27.sp232">

               <speaker>DR. ANJA KOPAČ MRAK:</speaker>

               <p>Ko govorimo o 2. členu, ni treba govoriti samo o sindikatih, govorimo o socialnih
               partnerjih. Jasno, da so v tem tudi združenja delodajalcev. Torej imajo možnost, da
               pridobijo koncesijo. Ko dobijo koncesijo, je pa vedno javno naročilo in se potem
               izbira glede na ponudbe, ki so dane. Nikakor to ne pomeni, da bodo sindikati
               avtomatično izvajali te storitve na trgu dela, imajo možnost, da se prijavijo. In
               verjamem, da je prav, da imajo možnost to tudi sindikati in delodajalske
               organizacije, da ponudijo storitev. Če bodo konkurenčni, pri čemer upam, da ne bomo
               konkurirali samo s ceno, da bomo tudi te stvari počasi spremenili, da bomo počasi
               postavili v ospredje vsebino, in če sindikati ali predstavniki delodajalskih
               organizacij ponudijo dobro vsebino teh storitev, ne vidim težav. Zato je tudi ta
               predlog v prvotnih spremembah zakona o urejanju trga dela bil tak, kot je. Amandma,
               ki je danes pred vami, gre samo v smeri, da to, kar smo se dogovorili, tudi
               omogočimo. Osebno res ne vidim nobenih težav. Če lahko v danem trenutku, pa ne želim
               žaliti nekih izvajalcev avtošol, da danes lahko opravljajo določene storitve na trgu
               dela, da to storijo tudi sindikati in delodajalske organizacije. Ni pa tu dan
               avtomatizem. Oni bodo dobili koncesijo, seveda pa je potem še vedno treba si na
               javnem naročilu to tudi izboriti, da lahko to opravljajo. Tako jaz tu ne vidim
               nobenih težav. Tudi vloga socialnih partnerjev, ko gre za krepitev socialnih
               partnerjev, verjamem, da to počnem brez fige v žepu, torej socialne partnerje
               spoštujem kot partnerje v pogovoru. Tam, kjer pa lahko prispevajo k določenemu
               izboljšanju na trgu dela, in verjamem, da tako delodajalske organizacije kot
               sindikati, ki so ves čas prisotni, kaj se dogaja v podjetjih in na splošnem trgu
               dela, lahko ponudijo tudi programe, ki bodo dobri za brezposelne osebe, če bodo
               izpolnjevali za to pogoje in bodo tudi s ceno ter predvsem z vsebino konkurenčni.
            </p>
            </sp>
            <sp xml:id="SDZ6-Redna-19-2013-11-27.sp233">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Želi še kdo razpravljati? Ugotavljam, da ne. Zato zaključujem razpravo. O amandmaju
               bomo v skladu s časovnim potekom seje zbora odločali danes v okviru glasovanj, pol
               ure po prekinjeni 2.a točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>2. A TOČKO DNEVNEGA REDA, TO JE NA OBRAVNAVO PREDLOGA ZAKONA O
                  NAČINU IZPLAČILA RAZLIKE O PLAČI ZARADI ODPRAVE TRETJE ČETRTINE NESORAZMERIJ V
                  OSNOVNIH PLAČAH JAVNIH USLUŽBENCEV PO NUJNEM POSTOPKU.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona lahko dam besedo predstavniku Vlade, ki ravnokar prihaja v dvorano.
               Pridružil se nam je minister dr. Gregor Virant in počakajmo samo trenutek.</p>
               <p>Imate besedo, gospod Virant.</p>
            </sp>
            <sp xml:id="SDZ6-Redna-19-2013-11-27.sp234">

               <speaker>DR. GREGOR VIRANT:</speaker>

               <p>Hvala lepa, gospod predsednik. Spoštovane kolegice in kolegi, poslanke in
               poslanci!</p>
               <p>Se opravičujem, da v zadnjem hipu takole pridem v dvorano. Namreč ravnokar smo na
               Državnem svetu obravnavali predlog veta o zakonu o odškodninski shemi za izbrisane in
               sem dobesedno pred pol minute končal svoj nastop tam, tako da sem se vam zdaj lahko
               pridružil.</p>
               <p>Zakon, ki je danes pred vami, predstavlja rešitev, zakopavanje enega od okostnjakov,
               ki so nam popadali iz omare. Namreč po sodbi Vrhovnega sodišča morajo delodajalci v
               javnem sektorju javnim uslužbencem izplačati razliko v plači za odpravo tretje
               četrtine plačnih nesorazmerij od oktobra 2010 do junija 2012. Gre za realizacijo
               sodne odločbe, torej za nekaj, kar je država v vsakem primeru dolžna plačati. Izvirni
               greh je v novembru 2010, ko je tedanja vlada sklenila sporni aneks h kolektivni
               pogodbi za javni sektor, s katerim je odložila izplačilo tretje četrtine plačnih
               nesorazmerij. Ta aneks je bil sklenjen mesec dni po tem, ko je že nastala pravica do
               te tako imenovane tretje četrtine. Vlada je takrat prevzela veliko pravno tveganje,
               saj je del stroke opozarjal, da se aneks ne sme sklepati retroaktivno. Namreč aneks
               je bil sklenjen novembra, 1. oktobra je pa pravica že zapadla. Del sindikatov je
               vložil tožbo, Višje delovno in socialno sodišče je razsodilo v prid sindikatov. Marca
               letos smo na to sodbo vložili revizijo kot izredno pravno sredstvo, da bi tudi
               najvišja sodna instanca v državi razsodila, ali so imeli sindikati v tem primeru prav
               in da razčistimo vse pravne dileme. Vrhovno sodišče je na koncu odločilo v prid
               sindikatom. Država mora torej dolg poravnati. V tem ni nobenega dvoma. In poravnati
               ga mora z zamudnimi obrestmi vred, saj gre za spoštovanje pravne države in za
               spoštovanje sodne veje oblasti, za spoštovanje sodnih odločb. Zakaj potrebujemo za to
               zakon? Potrebujemo ga zato, ker je treba urediti poplačilo za vse javne uslužbence,
               ne samo za tiste, ki jih zastopajo sindikati, ki so vložili tožbo oziroma ne samo za
               tiste, glede katerih je Vrhovno sodišče tako odločilo. Ta pravica pripada vsem, zato
               moramo zagotoviti enakost, enakopravnost in izplačilo na urejen in pregleden način.
               Zakon predvideva poplačilo v največ dveh obrokih. Poudarjam, največ. Prvi del
               najkasneje v februarju 2014, drugi del najkasneje v januarju 2015. Poudarek je torej
               na najkasneje. Če se le da, se bo plačalo prej, kajti v nasprotnem primeru tečejo
               zamudne obresti, na kar ste nekateri tudi na seji matičnega delovnega telesa
               opozarjali. In to je res. Tukaj bo treba najti, če se le da, možnost, da se izplača
               čim prej, da te zamudne obresti ne tečejo. V enem letu, od februarja 2014 do januarja
               2015 se lahko nabere dodatnih zamudnih obresti za 5,4 milijonov, od tega v državnem
               proračunu približno polovico tega zneska, se pravi 2,7. Torej ni nek velik delež v
               državnem proračunu, ampak ni pa tudi malo denarja. Tukaj bo predvsem minister za
               finance po mojem intenzivno iskal način, da se čim prej najdejo neke rezerve, da se
               postrga in da se to izplača. Seveda znotraj veljavnega proračuna, znotraj veljavnih
               finančnih načrtov. Mi imamo proračun z ustreznim primanjkljajem, ki ga je tudi
               Evropska komisija ocenila zelo pozitivno, in tu moramo biti previdni in pozorni, da
               se tega držimo. Plačilo je one-off, torej ne gre za neko strukturno povečanje javnih
               izdatkov, ampak za enkratno izplačilo nekega poračuna za nazaj. Zakon je usklajen v
               socialnem dialogu z veliko večino sindikatov v javnem sektorju. Če poplačila ne bi
               uredili, bi sledili 100 tisočim novih tožb in izvršb, vsa leta bi tekle zamudne
               obresti, država bi morala poravnati vse stroške postopkov. Glede zamudnih obresti,
               sem že dejal, seveda sem za to, da se plača čim prej, vendar v okviru možnosti
               proračunskih uporabnikov. Hvala lepa.</p>
            </sp>
            <sp xml:id="SDZ6-Redna-19-2013-11-27.sp235">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Predlog zakona je obravnaval Odbor za notranje zadeve, javno upravo in lokalno
               samoupravo kot matično delovno telo.</p>
               <p>Besedo za predstavitev poročila odbora dajem predsedniku odbora gospodu Jerku
               Čehovinu.</p>
            </sp>
            <sp xml:id="SDZ6-Redna-19-2013-11-27.sp236">

               <speaker>JERKO ČEHOVIN (PS PS):</speaker>

               <p>Hvala, gospod predsednik. Minister z ekipo!</p>
               <p>Odbor za notranjo politiko, javno upravo, lokalno samoupravo je na treh nadaljevanjih
               svoje seje obravnaval Predlog zakona o načinu izplačila razlik v plači zaradi odprave
               tretje četrtine nesorazmerij v osnovnih plačah javnih uslužbencev. Kolegij
               predsednika Državnega zbora je na 72. seji sklenil, da se predlog zakona obravnava po
               nujnem postopku, zato ga je odbor obravnaval na podlagi 144. člena Poslovnika
               Državnega zbora. Pri delu odbora so sodelovali predstavniki predlagatelja z ministrom
               za notranje zadeve dr. Gregorjem Virantom, predstavnica Zakonodajno-pravne službe,
               predstavnik Državnega sveta, predstavnika Sindikata državnih organov Slovenije
               Frančišek Verk in Drago Ščernjavič, predstavnik Konfederacije sindikatov javnega
               sektorja Branimir Štrukelj, predstavnik Konfederacije sindikatov Slovenije Pergam dr.
               Janez Posedi, predstavnik Sindikata vojakov Slovenije Gvido Novak in predstavnik
               Sindikata policistov Slovenije Zoran Petrovič.</p>
               <p>Odboru je bilo posredovano mnenje Zakonodajno-pravne službe, ki je predlog zakona
               proučila z vidika njegove skladnosti z ustavo, pravnim sistemom in zakonodajno
               tehničnega vidika. Odbor je bil tudi seznanjen z mnenjem Komisije Državnega sveta za
               državno uredite, ki je predlog zakona podprla.</p>
               <p>V poslovniškem roku so bili vloženi amandmaji k 2., 3., 4. in 6. členu, bil pa je
               predlagan predlog za amandmaje odbora k amandmaju koalicijskih poslanskih skupin k 2.
               in 4. členu, ki sta bila pripravljena na podlagi mnenja ZPS in ju je odbor sprejel
               kot svoja amandmaja.</p>
               <p>O razpravi predstavnika predlagatelja ne bom poročal, ker je identično tistemu, kar
               se je dogodilo pred nekaj minutami. Predstavnica Zakonodajno-pravne službe je
               povedala, da predlog zakona ureja obročni način izplačila razlike v plači zaradi
               odprave tretje četrtine nesorazmerij v osnovnih plačah za čas od 1. oktobra 2010 do
               31. maja 2012. Podlaga za predlagano rešitev je v pravnomočno zaključenem kolektivnem
               delovnem sporu pred Vrhovnim sodiščem ugotovljena kršitev 50. člena kolektivne
               pogodbe z javnim sektorjem in odločitev, da je Republika Slovenija dolžna priznati in
               izplačati tretjo četrtino plačnih nesorazmerij v osnovnih plačah z zakonskimi
               zamudnimi obrestmi, ki tečejo od zapadlosti posamične plače dalje. Predlagatelj se je
               odločil za enako obravnavo vseh upravičencev in s tem za rešitev, ki bi jim
               zagotovila izplačilo, ne glede na to, ali jim je bila pravica priznana s sodno
               odločbo, in ne glede na to, ali so v času izplačila še v delovnem razmerju. Zaradi
               javnofinančnih razlogov predlaga obročno izplačilo v letih 2014 in 2015.</p>
               <p>Predstavnik Državnega sveta je povedal, da je Komisija za državno ureditev podprla
               predlog zakona, ob tem člani komisije ugotavljajo, da so si nekatere lokalne
               skupnosti, približno 60 občin, in nekateri zavodi že izplačali navedeno razliko in bi
               nesprejetje zakona še dodatno povečalo razlike glede izplačanih nesorazmerij.</p>
               <p>Predstavniki Sindikata Slovenske vojske, Sindikata državnih organov Slovenije in
               Sindikata policistov Slovenije so povedali, da nasprotujejo sprejetju takšnega
               predloga zakona, kot ga je pripravila Vlada in opozorili, da s takšnim predlogom
               zakona tako izvršilna kot zakonodajna veja oblasti posega v sodno vejo oblasti, kar
               je v nasprotju s 3. členom Ustave Republike Slovenije. Prav tako je predstavnik
               Sindikata policistov Slovenije izpostavil, da predlog zakona posega neposredno v že
               pridobljene pravice javnih uslužbencev s pravnomočno sodbo sodišča. Prav zaradi tega
               gre za pravice, ki so zapadle na individualni ravni, zato se sindikati s tem sploh
               več ne morejo usklajevati. Predstavnik Sindikata Slovenske vojske pa je poudaril, da
               bodo predlog zakona, če bo sprejet, poslali v presojo Ustavnemu sodišču Republike
               Slovenije. Prav tako je člane in članice odbora seznanil s pismom, ki ga je ta
               sindikat vojske poslal Evropski komisiji.</p>
               <p>V razpravi so nekateri člani odbora menili, da tak predlog zakona posega neposredno v
               ustavno določbo o delitvi oblasti. Prav tako je bil predlagan postopkovni predlog s
               strani opozicije, da država vloži ustavno pritožbo zoper sodbi Višjega in Vrhovnega
               sodišča, ki pa ni bil sprejet. Zato so želeli nekateri člani in članice odbora
               pozvati ZPS, da pripravi mnenje o tem, ali lahko država oziroma v njenem imenu
               Državno pravobranilstvo vloži ustavno pritožbo. Minister je v zvezi s tem pravnim
               vprašanjem izpostavil, da je institut ustavne pritožbe instrument za varovanje
               temeljnih človekovih pravic in svoboščin, s čimer se državljanke in državljane varuje
               pred državo, zato država ne more biti tista, ki vlaga ustavno pritožbo zoper samo
               sebe.</p>
               <p>Pri razpravi o 3. in 4. členu so nekateri člani odbora menili, da bi ministrstvo
               moralo izvršiti poplačilo plačnih nesorazmerij javnim uslužbencem takoj, saj v
               nasprotnem primeru prihaja še do novih stroškov zaradi zamudnih obresti. V zvezi z
               razpravo o 6. členu predloga zakona so članice in člani odbora razpravljali o
               vsebinskem vprašanju ustavne pritožbe, kar je bilo izpostavljeno že ob predlogu
               sklepa Poslanske skupine SDS, zato ... / znak za konec razprave/... je predstavnica
               poudarila, da tako predlagana rešitev presega pristojnosti Državnega zbora kot
               zakonodajalca in da to sodi v pristojnost Vlade Republike Slovenije.</p>
               <p>Odbor je sprejel amandmaje poslanskih skupin PS, SD, DL in DeSUS k 2., 3. in 4. členu
               ter amandmaje odbora, in sicer amandma na amandma k 2. členu, amandma na amandma k 4.
               členu. Odbor ni sprejel amandmaja Poslanske skupine SDS k 6. členu.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               vključeni sprejeti amandmaji. Dopolnjeni predlog zakona je sestavni del tega
               poročila. Hvala.</p>
            </sp>
            <sp xml:id="SDZ6-Redna-19-2013-11-27.sp237">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Sledi predstavitev stališč poslanskih skupin. Gospod Ivan Hršak bo predstavil
               stališče Poslanske skupine Demokratične stranke upokojencev Slovenije.</p>
            </sp>
            <sp xml:id="SDZ6-Redna-19-2013-11-27.sp238">

               <speaker>IVAN HRŠAK (PS DeSUS):</speaker>

               <p>Hvala za besedo, spoštovani predsednik. Spoštovani minister s sodelavkama, spoštovane
               kolegice in kolegi!</p>
               <p>Prejšnji petek je notranji minister v imenu Vlade s predstavniki sindikatov podpisal
               izjavo o usklajenosti zakona, ki določa način poplačila dolga javnim uslužbencem iz
               naslova odprave plačnih nesorazmerij. Gre za predlog zakona, ki določa način
               izplačila razlike v plači zaradi odprave tretje četrtine nesorazmerij za čas od 1.
               oktobra 2010 do 31. maja 2012, skupaj z zamudnimi obrestmi, kar izhaja iz sodbe
               Vrhovnega sodišča. Določa se izplačilo v največ dveh obrokih, prvi se izplača
               najkasneje do konca februarja 2014, drugi pa do konca januarja 2015.</p>
               <p>V Poslanski skupini Demokratične stranke upokojencev Slovenije bomo predlog zakona
               podprli. Ob tem pa bi vseeno radi izrazili nekaj pomislekov. Sprašujemo se, zakaj je
               sploh moralo priti do tožbe in sodbe, da se bo javnim uslužbencem vrnilo, za kar so
               bili nezakonito prikrajšani. Ali bo nekdanja ministrica, ki je s svojimi odločitvami
               povzročila nezakonito stanje, ki bo državni proračun olajšalo za nekaj več kot 120
               milijonov evrov, nosila kazenske ali kakšne druge ustrezne posledice? Ali bo za to
               morebiti odgovarjal takratni predsednik Vlade? V Poslanski skupini Demokratične
               stranke upokojencev Slovenije dvomimo v to.</p>
               <p>Naslednji pomislek se nam poraja ob ministrovih besedah, da se bodo določbe tega
               zakona realizirale pravično, za vse enako in na pregleden način. Imamo namreč
               neuradne informacije, da so nekateri javni zavodi in občinske uprave kmalu po izdani
               sodbi svojim zaposlenim že izplačale razliko v enem kosu in brez čakanja na zakon. Po
               naši oceni to ni niti približek enakosti in pravičnosti, zato ministra sprašujemo,
               ali in kako bo v zvezi s tem ukrepal. S takšnim dejanjem se namreč javni uslužbenci,
               ki so konec koncev vsi plačani iz iste malhe, po mnenju Poslanske skupine DeSUS
               obravnavani neenako. Podobni zgodbi smo bili priče v lanskem letu, ko si je del
               javnega sektorja, izpostavljam šolstvo in občine, vnaprej izplačal regres za letni
               dopust, še preden je Vlada sprejela varčevalne ukrepe in omejila višino regresa.
               Seveda tistim, ki so si regres že izplačali, le-tega ni bilo treba vračati. Tudi to
               po naši oceni ni enakopravna obravnava.</p>
               <p>Ob podpisu že omenjene izjave o usklajenosti zakona je minister izrazil zadovoljstvo,
               da so se uskladili z veliko večino sindikatov. Obenem je dejal, da je kljub temu, da
               se sodba Vrhovnega sodišča, iz katere izhaja obveznost izplačila, nanaša le na del
               javnih uslužbencev, popolnoma jasno, da ta pravica pripada vsem. V Poslanski skupini
               DeSUS želimo ob tem izraziti kritiko na račun tistih, ki so sprožili tožbo za
               izplačilo razlike, pa ne zaradi tega, ker so tožbo sprožili, to je bila po naši
               oceni, edina prava pot, da se dokaže, da so bile sprejete odločitve o zamrznitvi
               odprave tretje in četrte četrtine nesorazmerja nezakonite. Moti nas to, da so želeli
               doseči pravico zgolj za svoje člane, kar znaša zgolj 20 % zaposlenih v javnem
               sektorju in je njihovi direktni delodajalec Republika Slovenija. Za vzor si lahko
               pogledajo primer, ko so sindikati javnega sektorja za vse javne uslužbence želeli
               doseči izplačilo regresa, ne glede na to, kdo je njihov neposredni delodajalec. Ne
               smemo pa pozabiti, da je soglasje zakonu odreklo kar nekaj sindikatov, na primer
               sindikat državnih organov Slovenije, sindikat Ministrstva za obrambo, sindikat
               poklicnih gasilcev, sindikat policistov, sindikat občinskih redarjev, sindikat
               kulture GLOSA, sindikat vojakov ter sindikat kulturnih ustvarjalcev RTV Slovenije ter
               policijski sindikat, ki je sicer vključen v konfederacijo sindikatov javnega
               sektorja. V Poslanski skupini DeSUS se strinjamo z oceno predstavnikov teh
               sindikatov, da to kaže tudi na splošno nezadovoljstvo uradništva, uniformiranih
               poklicev ter dveh skupin kulturnih ustvarjalcev, saj imajo vsi skupni imenovalec v
               zmanjševanju kadrovskih načrtov in sredstev, ki so namenjena zagotavljanju materialne
               osnove za optimalno delo organov in ustanov, kjer delujejo.</p>
               <p>Na koncu ob ponovitvi tega, da bomo predlog zakona v Poslanski skupini DeSUS podprli,
               izrazimo še naša pričakovanja, da bodo posamezni proračunski uporabniki čim prej
               izpolnili svoje obveznosti in se s tem izognili plačilu zamudnih obresti. Hvala. </p>
            </sp>
            <sp xml:id="SDZ6-Redna-19-2013-11-27.sp239">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospod Jožef Horvat bo predstavil stališče Poslanske skupine Nove Slovenije.</p>
            </sp>
            <sp xml:id="SDZ6-Redna-19-2013-11-27.sp240">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovane kolegice, spoštovani kolegi, spoštovani
               gospod minister s sodelavci!</p>
               <p>V časovni stiski in po nujnem postopku je Vlada v parlamentarno proceduro vložila
               zakon, s katerim ureja način izplačila razlike v plači zaradi odprave tretje četrtine
               plačnih nesorazmerij za javne uslužbence. Na matičnem odboru smo razpravljali tudi o
               tem, ali je Vlada sploh izkoristila vse pravne možnosti za pravilno razsojo o
               izplačilu tretje četrtine plačnih nesorazmerij. Poslušali smo tudi predstavnike
               sindikatov, katerih mnenja glede tega zakona so bila deljena, na kar sem kot član
               odbora na seji tudi opozarjal. Predstavniki več sindikalnih organizacij temu zakonu
               nasprotujejo. Krščanski demokrati Nove Slovenije odločno nasprotujemo sprejemanju
               zakonov v takšni naglici. Tudi mi smo prepričani, da je sprejemanje tega posebnega
               zakona povsem nepotrebno, saj se nanaša zgolj na izvršitev pravnomočne sodbe sodišča.
               Zakaj potem po tej logiki Državni zbor ne sprejema adekvatnih zakonov za vse
               izvršitve pravnomočnih sodb sodišč? Pričujoči zakon vnaša dodatno zmedo v naš pravni
               sistem, saj so nekateri javni uslužbenci na podlagi prejetih sodb že predlagali
               izvršilne postopke, ki so torej v teku. Nekateri izvršilni postopki pa so celo
               zaključeni in so nakazila po sodbi upravičenci že prejeli na svoje osebne račune.
               Zakon odpira tudi številne druge dileme, na kar so opozorili tudi sindikati. To je
               vprašanje poračuna nadomestil, ponovnega izračuna pokojninskih osnov za obdobje od 1.
               10. 2010 do 31. 5. 2012 in podobno. Dejstvo je namreč, da je država Republika
               Slovenija po pravnomočni sodbi Delovnega in socialnega sodišča v Ljubljani dolžna
               izpolniti obveznosti do javnih uslužbencev iz naslova izplačila tretje četrtine
               plačnih nesorazmerij, in to z zakonitimi zamudnimi obrestmi. V interesu Republike
               Slovenije je torej, da to obveznost izpolni čim prej. Minister dr. Virant je v
               odgovorih na matičnem delovnem telesu pojasnil, da si bo država prizadevala za
               poplačilo še pred roki, ki so kot skrajni navedeni v samem zakonu. To pomeni en del v
               januarju 2014 in drugi del v januarju 2015, a v skladu z razpoložljivo likvidnostno
               situacijo v proračunu. Pojasnil je še, da bodo finančna sredstva za poplačilo te
               obveznosti zagotovljena s prerazporeditvami. Recimo, da tem proračunskim
               prerazporeditvam ne nasprotujemo in tega ne problematiziramo, toda pred kratkim,
               pravzaprav pred nekaj dnevi se je vlada v imenu Republike Slovenije na tajni način
               zadolžila za 1,5 milijarde evrov. In ta zadolžitev je bila, mimogrede zelo, zelo
               draga. Zadolžitev naj bi bila namenjena financiranju proračuna Republike Slovenije,
               tako minister dr. Čufer, predsednica Vlade Alenka Bratušek drugače. Vprašanje
               likvidnosti oziroma financiranje proračuna Republike Slovenije torej ni problem, zato
               ne obstajajo likvidnosti razlogi za odlaganje poplačila obveznosti. Država naj torej
               to svojo obveznost izpolni brez odlašanja. Na ta način se bo vlada izognila
               nepotrebnim dodatnim izdatkom za plačilo zakonitih zamudnih obresti. Če ne bo tako,
               potem naj ministrski zbor plača zamudne obresti iz lastnih denarnic. Zgolj v
               pojasnijo naj povem, da pomeni obveznost po tem zakonu za državni proračun izdatek v
               skupnem znesku 103,6 milijona evrov.</p>
               <p>Še opredelitev do same vsebine, ki je predmet urejanja tega zakonskega predloga.
               Krščanski demokrati Nove Slovenije smo prepričani, da je treba pravnomočne sodbe
               sodišč spoštovati, ne glede na to, ali se z njimi strinjamo ali ne. Obveznosti po
               sodbah je treba izpolniti v zakonskih rokih, saj sicer nastajajo v državnem proračunu
               poleg stroškov zamudnih obresti še nepotrebni stroški v zvezi z izvršilnimi postopki.
               Soglašamo s tem, da se z vidika načela enakosti poplačilo tretje četrtine plačnih
               nesorazmerij izvede za vse javne uslužbence, ne glede na to, ali je javni uslužbenec
               član katerega izmed sindikatov ali ne, in ne glede na to, ali je tožbo že vložil ali
               ne. Poplačilo pa naj vlada izvrši na enak način in na enaki podlagi, kot je bilo
               izvršeno poplačilo regresa javnim uslužbencem za preteklo leto. Torej z novelo zakona
               o izvrševanju proračuna Republike Slovenije za leti 2014 in 2015 in ne na podlagi
               posebnega zakona.</p>
               <p>Iz vsega navedenega sledi, da poslanci Poslanske skupine Nove Slovenije predloga
               zakona o načinu izplačila razlike v plači zaradi odprave tretje četrtine nesorazmerij
               v osnovnih plačah javnih uslužbencev ne bomo podprli.</p>
            </sp>
            <sp xml:id="SDZ6-Redna-19-2013-11-27.sp241">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Jerko Čehovin bo predstavil stališče Poslanske skupine Pozitivna
               Slovenija.</p>
            </sp>
            <sp xml:id="SDZ6-Redna-19-2013-11-27.sp242">

               <speaker>JERKO ČEHOVIN (PS PS):</speaker>

               <p>Hvala.</p>
               <p>Spoštovane kolegice in kolegi, ta zakon ni posledica delovanja vlade Alenke Bratušek.
               Vrhovno sodišče Republike Slovenije je odločilo, da je aneks številka 4 h kolektivni
               pogodbi za javni sektor, ki je določal, da se tretja četrtina plačnih nesorazmerij v
               osnovnih plačah javnih uslužbencev začne izplačevati v dveh zaporednih letih, ki bi
               sledila letu, ko bo rast BDP presegla 2,5 % in je začel veljati 9. novembra 2010
               nezakonito in v nasprotju z ustavo uredil pravico do tri četrtine nesorazmerij za
               nazaj, saj je javnim uslužbencem pravica do izplačila pripadla že s 1. oktobrom 2010
               na podlagi aneksa številka 2.</p>
               <p>V Pozitivni Sloveniji zavzemamo stališče, da je treba odločitev sodišča brezpogojno
               spoštovati, vendar pa se Slovenija trenutno nahaja v takšni situaciji, ko je
               takojšnje izplačilo v enkratnem znesku, ki presega 175 milijonov evrov, možno le na
               dva načina. Ali tako, da se ta sredstva zagotovijo na prihodkovni strani, torej z
               zvišanjem ali uvedbo kakšnega dodatnega davka, ali pa tako, da se ta sredstva
               zagotovijo s krčenjem sredstev na odhodkovni strani, torej z znižanjem plač javnim
               uslužbencev, nižanjem pokojnin ali pa s posegom v socialne transfere, torej denarno
               socialno pomoč in varstveni dodatek.</p>
               <p>Takojšna realizacija sodbe bi tako neizogibno povzročila nujen sprejem dodatnih
               varčevalnih ukrepov, na katerega pa v Pozitivni Sloveniji ne pristajamo. Zaradi tega
               nas veseli, da se trenutne situacije zavedata obe pogajalski skupini reprezentativnih
               sindikatov javnega sektorja, ki sta podpisali izjavo o stopnji usklajenosti, ter da
               je predlog zakona usklajen s 26 od 36 sindikatov. Predlog zakona tako določa, da se
               izplačilo razlike v plači zaradi odprave nesorazmerij izvrši v največ dveh obrokih,
               in sicer tako, da je prvi obrok skupaj z zamudnimi obrestmi izplačan v februarju 2014
               in drugi obrok najkasneje v januarju 2015. Zakon torej določa način izplačila za vse
               javne uslužbence, ne glede na to, da je sodišče izdalo sodbo v konkretnem kolektivnem
               sporu, ki jim ta razlika še ni bila izplačana, in zagotavlja enako obravnavo vseh, ki
               so upravičeni do izplačila, zagotavlja pregleden in enoten način izplačila,
               preprečuje dodatne stroške sodnih postopkov v individualnih in kolektivnih delovnih
               sporih, ki bi nastali, ter preprečuje negativen vpliv na sodne zaostanke. Kar je za
               nas najpomembneje, pa je, da ohranja vzdržne javne finance brez potrebe po dodatnih
               posegih v plače javnih uslužbencev, pokojnine ali socialne transfere na eni strani
               ter brez dodatnih obremenitev za državljanke in državljane na drugi strani. Zaradi
               tega bodo tako blagajne proračuna kot tudi blagajne lokalnih skupnosti poiskale svoje
               rezerve.</p>
               <p>Predlog zakona o načini izplačila razlike v plači zaradi odprave tretje četrtine
               nesorazmerij v osnovnih plačah javnih uslužbencev bomo podprli. Hvala.</p>
            </sp>
            <sp xml:id="SDZ6-Redna-19-2013-11-27.sp243">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>Gospa Sonja Ramšak bo predstavila stališče Poslanske skupine SDS.</p>
            </sp>
            <sp xml:id="SDZ6-Redna-19-2013-11-27.sp244">

               <speaker>SONJA RAMŠAK (PS SDS):</speaker>

               <p>Spoštovani predsednik, spoštovani minister s sodelavcema, spoštovane kolegice in
               kolegi!</p>
               <p>Vlada Republike Slovenije je v zakonodajni postopek vložila predlog zakona o načinu
               izplačila razlike v plači zaradi odprave tretje četrtine nesorazmerij v osnovnih
               plačah javnih uslužbencev s predlogom, da se zakon obravnava po nujnem postopku.
               Predlagatelj zakona je v oceni stanja in razlogih za sprejetje predloga zakona
               opozoril, da bi takojšnja realizacija izplačila pomenila dodatno povečanje odhodkov
               za več kot 175 milijonov evrov, toliko naj bi znašala glavnica, kar v ocenjeni višini
               prihodkov in odhodkov pomeni povečanje proračunskega primanjkljaja, realizacija
               proračunskih sredstev v tako velikem obsegu in s tem povečanju odhodkov pa bi imela
               za posledico dodaten dolg države. Poslanke in poslanci Poslanske skupine SDS smo že
               na prvi seji odbora naslovili na ministra Viranta vprašanje, ali je izkoristil vsa
               redna in izredna pravna sredstva oziroma ali je še odprt rok za vložitev ustavne
               pritožbe na sodbo Vrhovnega sodišča RS in zoper sodbo Višjega delovnega in socialnega
               sodišča. Ker je minister potrdil našo domnevo, da je rok še odprt, smo predlagali, da
               naj Ministrstvo za notranje zadeve čim prej pripravi usmeritvena navodila za Državno
               pravobranilstvo za vložitev ustavne pritožbe na sodbo Vrhovnega sodišča s predlogom
               zadržanja izvršitve sodb, ker gre v danem primeru za javni interes vseh
               davkoplačevalcev in ker po mnenju naše poslanske skupine obstaja utemeljen dvom v
               ustavnost odločitve Vrhovnega sodišča RS kot izhaja iz odločitve Ustavnega sodišča z
               dne 15. 3. 2012, in je nujno treba zavarovati javni interes ter izkoristiti vsa
               pravna sredstva, ki so državi na voljo. Ustavno sodišče je namreč že leta 1999
               odločilo, da tudi osebam javnega prava, torej državi, občinam, javnim zavodom,
               zakonodaja daje pravico, da svoj pravni položaj zavarujejo v postopkih pred sodišči.
               Menimo, da bi minister Virant moral izkoristiti pravno sredstvo ustavne pritožbe, saj
               s predlaganim zakonom sedaj posega v ustavno pravico varstva zasebne lastnine in
               socialne države – gre namreč za ščitenje pravic davkoplačevalcev, in da bi moral
               zavarovati javni interes.</p>
               <p>Sledeč temu mnenju smo vložili amandma k 6. členu predloga zakona, ki na matičnem
               delovnem telesu ni dobil ustrezne podpore. V Poslanski skupini SDS menimo, da je
               predlagana zakonska rešitev, ki predvideva izplačilo razlike v plači zaradi odprave
               tretje četrtine nesorazmerij v osnovnih plačah javnih uslužbencev v dveh obrokih
               škodljiva za državo, saj bruto finančne posledice zakona znašajo okoli 200 milijonov
               evrov, neto 120 milijonov oziroma 61 milijonov vsak obrok, in kar je po našem
               prepričanju nedopustno, dodatno obremenjuje proračun države z zamudnimi obrestmi v
               višini okoli 10 milijonov evrov. Zato smo v Poslanski skupini SDS naknadno predlagali
               amandma k 3. členu zakona, da se izplačilo razlike v plači zaradi odprave tretje
               četrtine nesorazmerij v osnovnih plačah opravi v enkratnem znesku, najkasneje do
               konca meseca februarja 2014, skupaj s pripadajočimi zakonskimi zamudnimi obrestmi, ki
               tečejo od prvega naslednjega dne po dnevu, ki je določen za izplačilo posamezne plače
               za obdobje od 1. oktobra 2010 do 31. maja 2012 do dneva izplačila.</p>
               <p>Spoštovane poslanke in poslanci! Upam, da boste predlog amandmaja Poslanske skupine
               SDS k 3. členu predloga zakona podprli in tako prispevali k znižanju stroška
               zakonitih zamudnih obresti, ki ta hip znašajo 8,5 odstotka oziroma predstavljajo
               dodatnih 10 milijonov evrov, potrebnih za poravnavo teh obveznosti. Za primerjavo, to
               je znesek, ki ga je do sprejetja rebalansa proračuna 2014 in proračuna 2015 država v
               dveh letih namenila za delovanje prostovoljnih sestavov sistema zaščite in
               reševanja.</p>
               <p>Če bo amandma dobil podporo, v Poslanski skupini SDS zakonu ne bomo nasprotovali.</p>
            </sp>
            <sp xml:id="SDZ6-Redna-19-2013-11-27.sp245">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Magistrica Majda Potrata bo predstavila stališče Poslanske skupine Socialnih
               demokratov.</p>
            </sp>
            <sp xml:id="SDZ6-Redna-19-2013-11-27.sp246">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod predsednik. Spoštovani gospod minister s sodelavcema,
               poslanke in poslanci!</p>
               <p>V mnenju Poslanske skupine SD se bom poskušala otresti in odreči ugotavljanju osebne
               odgovornosti za vse, kar se je zgodilo, kajti na seji Odbora za notranje zadeve,
               javno upravo in lokalno samoupravo je bilo tistih, na račun katerih so obtožbe
               letele, kar veliko. Bilo je govora tud o kakšnih pravnih sredstvih, ki bodo zoper
               koga uporabljene, in to v čisto nasprotujočih si položajih, zato mi dovolite, da k
               Predlogu zakona o načinu izplačila razlike v plači zaradi odprave tretje četrtine
               nesorazmerij v osnovnih plačah javnih uslužbencev ugotovim dejstvo, ki je bilo že
               večkrat povedno, da je predlagani zakon poskus rešitve problema, ki je nastal v letu
               2010. Za ta poskus iz leta 2010 pa bi bilo v tem trenutku treba reči, da je bil to
               odgovor na zahteve po varčevanju in zahteve tudi potem, da plače ne bi rasle, odprave
               plačnih nesorazmerij in vse tisto, kar smo spremljali v tistem času. Tisto, česar bi
               se morali trdno zavedati in se iz te pretekle prakse naučiti, ker to ni edini primer,
               pa je, da je treba zakone natančno pretehtati, ugotoviti njihove učinke in nikoli
               sprejemati zakona, v tem primeru pa tudi predlagati zakona, za katerega ni zagotovo,
               da se bo izognil sodbi Ustavnega sodišča. Ampak dejstvo je, da smo sedaj pred
               sprejemom zakona, za katerega pa bi, vsaj tako se je na odboru izkazalo, nekateri
               hoteli doseči, da bi bil predlog zakona poslan oziroma povezan z ustavno pritožbo,
               kajti očitano je bilo, da niso bila izkoriščena vsa redna in izredna pravna sredstva.
               Čeprav je Vrhovno sodišče najvišji sodni organ in je njegovo sodbo treba spoštovati,
               se pravzaprav zapletamo pri tem, da po eni strani trdimo, da je krivice treba
               odpravljati, napake poravnati, po drugi strani pa zahtevamo, da bi šla zgodba naprej
               tako, da bi bilo popraviti napako mogoče šele kasneje po vsem tistem, ko bi bila še
               ustavna pritožba izrečena. Zato v Poslanski skupini SD vidimo kot nadaljevanje te
               kontradiktorne situacije tudi v vloženem amandmaju k 3. členu, ki govori o enkratnem
               izplačilu razlike v plači zaradi odprave tretje četrtine nesorazmerij v osnovnih
               plačah javnih uslužbencev. To pa ni edina kontradiktornost. Na seji odbora smo se
               soočili tudi z različnimi stališči sindikatov. Sindikati so tudi sami pojasnjevali,
               kakšno je njihova medsebojna dinamika. Veliko je bilo govora o reprezentativnosti, o
               tem, kakšen je kvorum, kako je bilo določeno. Za Socialne demokrate je pa
               neizpodbitno dejstvo, da je nastala dvojnost, ki jo zasledimo v tem, da je za 31
               tisoč državnih uslužbencev Vrhovno sodišče že odločilo, da so njihove tožbe
               izvršljive, po drugi strani pa ostaja večinski del javnih uslužbencev, ki tožb še
               niso vložili, in rešujemo njihovo situacijo šele s tem zakonom. Zagotovo ne more biti
               nihče zadovoljen, da ne rečem še česa drugega, zaradi tega, s čim se moramo ukvarjati
               na tej seji. Zagotovo pa ne moremo reči, da je neodgovorno to, če hoče nekdo z
               zakonom poravnati ali odpraviti posledice neke nesprejemljive odločitve, za katero je
               Vrhovno sodišče ugotovilo, da je nezakonita.</p>
               <p>Socialni demokrati bomo predlog zakona podprli, zavedajoč se, da je to tudi možnost
               utrditve zaupanja med socialnimi partnerji, če bo tako način izplačila v nadaljevanju
               tudi spoštovan. Hvala.</p>
            </sp>
            <sp xml:id="SDZ6-Redna-19-2013-11-27.sp247">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Mag. Katarina Hočevar bo predstavila stališče Poslanske skupine Državljanske
               liste.</p>
            </sp>
            <sp xml:id="SDZ6-Redna-19-2013-11-27.sp248">

               <speaker>MAG. KATARINA HOČEVAR (PS DL):</speaker>

               <p>Hvala za besedo. Lep pozdrav ministru s sodelavcema in vsem prisotnim poslankam in
               poslancem!</p>
               <p>Vrhovno sodišče je potrdilo sodbo Višjega sodišča in razsodilo, da je Republika
               Slovenija dolžna javnim uslužbencem plačati razliko iz naslova tretje četrtine
               odprave plačnih nesorazmerij. S tem so bila tudi izčrpana vsa redna in izredna pravna
               sredstva. In ker Slovenija je pravna država, moramo sodbe sodišč spoštovati, tako
               evropskih kot svojih. Je pa dejstvo, in na tem mestu je prav, da opozorimo, da je
               bilo v aneks št. 4 h kolektivni pogodbi, s katerim je bil v letu 2010 sklenjen
               sporazum o zamiku izplačila tretje četrtine plačnih nesorazmerij, vgrajeno veliko
               tveganje, ki ga je takrat sprejela ministrica Irma Pavlinič Krebs. Kot pravi naš
               minister, je bila to pravna akrobacija, ki pa se ni dobro iztekla. Vsaj kar se tiče
               državnega proračuna.</p>
               <p>Cilj tega zakona, ki je danes pred nami, je tako slediti sodbi Vrhovnega sodišča in
               določiti način izplačila razlike v plači zaradi odprave tretje četrtine nesorazmerij
               za čas od 1. oktobra 2010 do 31. maja 2012, in sicer vsem javnim uslužbencem, ki jim
               razlika še ni bila izplačana. Namen zakona je tako zagotoviti enako obravnavo vseh
               javnih uslužbencev, ki so do tega upravičeni, ne glede na to, ali jim je bila pravica
               priznana s sodno odločbo, in ne glede na to, ali so v času izplačila še v delovnem
               razmerju v javnem sektorju. Sodbo, kot vemo, so vložili sindikati, ki zastopajo javne
               uslužbence v državni upravi. Z zakonom se želijo preprečiti dodatni stroški sodnih
               postopkov v individualnih in kolektivnih delovnih sporih in preprečiti tudi negativni
               vplivi na sodne zaostanke.</p>
               <p>V Poslanski skupini Državljanske liste predvsem upamo, da se bomo iz te napake izpred
               treh let kaj naučili, da bomo iz tega povzeli kakšen nauk za prihodnost in predvsem
               velja opozorilo vsem tistim, ki v imenu države sklepajo pogodbe, dogovore ali
               sporazume, da se morajo izogibati pravnih tveganj. Kar 36 sindikatov je, ki zastopajo
               skoraj 150 tisoč javnih uslužbencev v naši državi in tudi njih pozivamo k
               državotvornosti, strpnosti in pa k sodelovanju, ki bo še kako pomembno, če želimo
               iziti iz krize in predvsem je prav, da tako država ne eni strani kot delodajalec in
               sindikati kot predstavniki delojemalcev delamo skupaj eden ob drugemu in ne eden
               proti drugemu.</p>
               <p>Tako bomo poslanci Državljanske liste ta zakon podprli in upamo, da bo okostnjakov po
               omarah po ministrstvih počasi zmanjkalo. Hvala.</p>
            </sp>
            <sp xml:id="SDZ6-Redna-19-2013-11-27.sp249">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Gospod Janez Ribič bo predstavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ6-Redna-19-2013-11-27.sp250">

               <speaker>JANEZ RIBIČ (PS SLS):</speaker>

               <p>Hvala za besedo, predsednik Državnega zbora. Spoštovani minister, poslanke in
               poslanci!</p>
               <p>Kaj sploh še povedati ob predlaganem zakonu, s katerim naj bi se popravljali nekateri
               grehi iz preteklosti, ki so se zgodili na področju plač v javnem sektorju? Pri tem
               imam seveda v mislih zadržanje izplačila tretje četrtine plačnih nesorazmerij
               zaposlenim v javnem sektorju z aneksom številka 4 h kolektivni pogodbi iz leta 2010
               in s tem kršitev 50. člena kolektivne pogodbe za javni sektor, kar je dokončno
               potrdila sodba Vrhovnega sodišča, v kateri je sodišče zavrnilo zahtevo za revizijo
               postopka. Sodba, ki je prišla v najmanj neprimernem času, sodba, katere ogromne
               finančne posledice sploh niso predvidene v ravnokar sprejetih proračunih za prihodnji
               dve leti, sodba, zaradi katere nas bo še dolgo bolela glava, vendar Slovenija je
               pravna država, tako vsaj piše v 2. členu naše ustave, kar pomeni tudi zavezo k
               spoštovanju vseh pravnih aktov, abstraktnih in konkretnih, ne glede na to, katera
               izmed treh vej oblasti jih izda. V konkretnem primeru spoštovanje pravne države
               pomeni izplačilo tretje četrtine plačnih nesorazmerij za čas od 1. oktobra 2010 do
               31. maja 2012 z zakonskimi zamudnimi obrestmi vsem javnim uslužbencem, kar pomeni 175
               milijonov evrov dodatnih nepredvidenih javnofinančnih odhodkov. Predlagani zakon
               sistemsko ureja način izplačila navedene razlike v plači, in sicer naj bi se to
               plačilo izvedlo v največ dveh obrokih. Prvi obrok naj bi bil izplačan do konca
               februarja 2014, drugi obrok pa do konca januarja 2015. Zakon naj bi za posledico imel
               tudi ustavitev postopkov individualnih delovnih sporov pred višjim delovnim in
               socialnim sodiščem, katerih je vloženih že ogromno. Do tu vse lepo in prav.
               Pravnomočne sodbe sodišč je treba spoštovati, pa naj si še tako mislimo, kako so
               krivične in nepoštene. V Poslanski skupini Slovenske ljudske stranke zato navedeno
               sodbo, ki ima strahovite posledice za javnofinančna sredstva, spoštujemo. O tem ni
               dvoma. Želimo pa poudariti, da je treba pri spoštovanju tovrstnih pravnih aktov imeti
               pred očmi tudi realnost. Ta pa je, kot se večina od nas zaveda, kruta. Zakaj govorim
               večina od nas? Ker nekateri pri tem, imam v mislih predvsem predstavnike sindikatov
               javnega sektorja ter nekatere predstavnike oblasti, očitno še vedno živijo ali živite
               v vzporednem svetu, ne ozirajoč se na zaskrbljujočo rast javnega dolga z
               zadolževanjem države pod nevzdržnimi pogoji, povečevanje proračunskega primanjkljaja
               in propadajoče gospodarstvo, ki je pravzaprav tisto, ki javni sektor financira.
               Gospodarstvo javni sektor financira. Nekateri očitno še naprej mislijo, da denar
               raste na bankomatih in jih podatki o zmanjšanju približno 70 tisoč delovnih mest v
               gospodarstvu ne zanimajo. O istem gospodarstvu, ki se ga še dodatno obremenjuje z
               davki in ki financira čedalje večji javni sektor. Tem posameznikom je pomembno le, da
               dobijo svoje, kdo pa bo ta zapitek plačal, pa jim je gladko vseeno. Pa da ne bo
               pomote. Napake, ki so posledica nezakonitih dogovorov iz preteklosti, je treba
               popraviti. O tem ni dvoma. Vendar pa bi v Poslanski skupini Slovenske ljudske stranke
               pričakovali, da bi se vsi vpleteni v dogovore o reševanju konkretnega problema
               zavedali resnosti položaja, v katerem se država in s tem vsi njeni državljanke in
               državljani nahajamo, in posledično sprejeli takšne dogovore, nad katerim uporabniki,
               torej javni uslužbenci kratkoročno morda ne bi bili morda najbolj navdušeni, vendar
               bi takšen dogovor imel ugodnejši vpliv na javne finance in da bodo v bodoče sploh še
               dobivali plače. Tako pa se s predlaganim zakonom praktično vsi dodatni prihodki iz
               naslova davka na nepremičnine, ki bo v prihodnjem letu krepko udaril po žepu vse
               državljanke in državljane, podjetništvo in kmetijstvo, prelivajo v izplačila javnim
               uslužbencem. Že samo predlagani zakon predstavlja podlago za rebalans proračuna za
               prihodnje leto.</p>
               <p>Ne nameravamo nasprotovati zakonu in hvala za pozornost.</p>
            </sp>
            <sp xml:id="SDZ6-Redna-19-2013-11-27.sp251">

               <speaker>PREDSEDNIK JANKO VEBER:</speaker>

               <p>Hvala tudi vam.</p>
               <p>S tem smo končali s predstavitvijo stališč poslanskih skupin.</p>
               <p>Prehajamo na razpravo o členu in vloženem amandmaju. V razpravo dajem 3. člen ter
               amandma Poslanske skupine Slovenske demokratske stranke k temu členu. Želi kdo
               razpravljati? Vabim vas k prijavi za razpravo.</p>
               <p>Besedo ima mag. Ivan Vogrin.</p>
            </sp>
            <sp xml:id="SDZ6-Redna-19-2013-11-27.sp252">

               <speaker>MAG. IVAN VOGRIN (NeP):</speaker>

               <p>Hvala lepa, gospod predsednik. Spoštovane kolegice, kolegi!</p>
               <p>Dejstvo je, da Slovenija ni pravna država, kajti če bi mi bili pravna država, potem
               bi odločbo Ustavnega sodišča izvedli takoj. Temeljito sem razmislil o problematiki, o
               kateri se danes pogovarjamo in na katero nas opozarjajo ogorčeni zaposleni v javnem
               sektorju. Razumem, da je nastali položaj v veliki meri posledica sprejetega zakona o
               sistemu plač v javnem sektorju. Toda dejstvo, da je aktualni minister bil avtor in
               predlagatelj tega zakona, ima za posledico, da je državo obremenil s svojimi spornimi
               početji. Ja, minister Virant, vi ste predlagali zakon o sistemu plač v javnem
               sektorju, ki ima za posledico to – ne, seveda, Sveti Peter –če se jaz ne motim, morda
               pa se motim, me boste popravili, je bil ta zakon sprejet ob koncu leta 2008, ko je
               končala mandat Janševa vlada. Prav tako je nesprejemljiv odnos do zaposlenih v javnem
               sektorju, ki so dobili tožbo in upravičeno pričakujejo, zato tudi vlagajo izvršbe, da
               jim bodo plačna nesorazmerja izplačana takoj.</p>
               <p>Zato tudi jaz kot poslanec pričakujem, da se zadeve uredijo nemudoma, če smo pravna
               država. Hvala lepa.</p>
            </sp>
            <sp xml:id="SDZ6-Redna-19-2013-11-27.sp253">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima minister dr. Gregor Virant.</p>
            </sp>
            <sp xml:id="SDZ6-Redna-19-2013-11-27.sp254">

               <speaker>DR. GREGOR VIRANT:</speaker>

               <p>Hvala lepa, gospod predsednik.</p>
               <p>Nekaj pojasnil samo na tisto, kar je bilo doslej izpostavljeno v razpravi. Prvič.
               Nekateri ste opozarjali, mislim, da gospod Hršak, na to, da so nekatere občine že šle
               v izplačilo. To je res, in to gotovo ni dobro za enakost javnih uslužbencev. Vendar
               je pa tudi res, da jim tega nihče zakonito ne bi mogel preprečiti, kajti sodba, ko je
               enkrat višje sodišče odločilo, je postala pravnomočna, izvršljiva, in vsaka občina je
               imela pravico, da to naredi. Na državni ravni smo šli pa v preverjanje sodbe še pred
               Vrhovno sodišče z revizijo in počakali, da se je še to izredno pravno sredstvo
               zaključilo. Ko smo videli, kakšno je stališče Vrhovnega sodišča, smo se lotili
               izvedbe tega plačila. Kar nekaj se je danes govorilo o številkah. Naj zelo jasno
               povem, neto učinek tega izplačila bo v celotnih javnih financah približno 120
               milijonov evrov. Bruto je približno 200, vendar se vrne ob izplačilu, vrne se
               dohodnina in vrnejo se zdravstveni prispevki in prispevki za pokojninsko zavarovanje,
               tako da na koncu je neto učinek približno 120, od tega polovica za državni proračun,
               nekaj manj kot 60 je za državni proračun. Če to razdelimo na dve plačili, je to
               2-krat nekaj manj kot 30 milijonov. Sami ste opazili, tisti, ki ste bili na razpravi
               na matičnem delovnem telesu, da sta nekako dve skupini sindikatov, ki imata malo
               različne interese. Eni so tisti, ki so dobili pravdo, in drugi so tisti, ki v pravdi
               niso bili. Seveda pravica velja za vse. Velja za vse enako. Nam se kot predlagatelju
               zakona ni zdelo fer, da bi kakorkoli tisti, ki so se znašli v sodnem postopku, pri
               izplačilu imeli prednost pred vsemi ostalimi. In smo to tudi zelo jasno povedali, da
               se ne bo izplačevalo v naprej tistim, za katere direktno velja sodba Vrhovnega
               sodišča, ampak se bo šlo v izplačilo vsem po enaki dinamiki, razen tistim, ki so jim
               občine, nekatere občine že izplačale. Tega ni bilo mogoče preprečiti.</p>
               <p>Omenjena je bila pravna možnost ustavne pritožbe. Naj še enkrat povem. S tem, ko smo
               vložili izredno pravno sredstvo, revizijo, že s tem smo se odločili za neko ne čisto
               standardno pravno sredstvo. Kajti ko odloči višje sodišče, sodba postane pravnomočna
               in izvršljiva. Ampak ravno zato, da preverimo tudi na najvišji sodni instanci, ali je
               to res nekaj, kar mora država plačati, smo šli še na Vrhovno sodišče in dobili tudi
               tam potrditev tega. Ustavna pritožba se nam je zdela pa neprimeren instrument.
               Ustavna pritožba je namenjena zaščiti človekovih pravic in temeljnih svoboščin, pravi
               ustava. Tukaj je pa država tista, ki je bila v sporu s svojimi javnimi uslužbenci.
               Bilo bi neprimerno oziroma sploh nemogoče, da bi država vlagala ustavno pritožbo za
               zaščito svojih človekovih pravic in temeljnih svoboščin proti svojim javnim
               uslužbencem. Ne gre. Tudi če bi nekako teoretično skonstruirali, da taka možnost
               obstaja, bi bila možnost uspeha izjemno majhna. S tem zavlačevanjem, nadaljnjim
               zavlačevanjem bi pa sproducirali spet veliko revolta v javnem sektorju, ogromno ljudi
               bi se na novo odločilo za tožbe in za izvršbe in vse skupaj bi se kotalilo kot snežna
               kepa naprej. Treba je bilo pač ustaviti in končno izplačati tisto, kar so vse sodne
               instance potrdile, da je treba izplačati.</p>
               <p>Zakaj je zakon sploh potreben, sem že povedal. V bistvu gre za dva razloga. Prvič
               zato, da se zagotovi izplačilo po enakih kriterijih vsem, in tudi zato, ker bo imelo
               to nek demonstracijski učinek. Zdaj bodo vsi vedeli, da bo to izplačano, in ne bodo
               šli v nove tožbe in v nove izvršbe. Avtor zakona o sistemu plač v javnem sektorju in
               pa minister, ki ga je predlagal Vladi, je bil dr. Rado Bohinc. Takrat je bil
               predsednik Vlade dr. Janez Drnovšek. Zakon je bil sprejet leta 2002, tako da tukaj
               gre verjetno za pomoto kolega Vogrina. Kakšen učinek pa ima tako imenovana plačna
               reforma v javnem sektorju, pa lahko ob priliki enkrat razložim z zelo jasnim
               grafikonom, z zelo jasnimi grafi, ki pokažejo, kako ta država od uveljavitve Zakona o
               sistemu plač v javnem sektorjuobvladuje nivo plač v javnem sektorju. Prej ga pa ni.
            </p>
            </sp>
            <sp xml:id="SDZ6-Redna-19-2013-11-27.sp255">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima gospod Matjaž Zanoškar.</p>
            </sp>
            <sp xml:id="SDZ6-Redna-19-2013-11-27.sp256">

               <speaker>MATJAŽ ZANOŠKAR (PS PS):</speaker>

               <p>Hvala za besedo. Spoštovani predsednik, spoštovani gospod minister s sodelavci,
               kolegice in kolegi!</p>
               <p>Tako jasno je bilo povedano, da Pozitivna Slovenija podpira predlog zakona, ki bo
               popravil napako, ki je bila storjena v neki prejšnji vladi. Ta napaka ni napaka te
               vlade, ne ministra Viranta, ne predsednice Bratuškove, pač pa je bila storjena prej.
               Ali je bila namerno ali je bila nenamerno, ali je bilo to neko pravno tveganje, ki se
               ni izšlo do take mere, da moramo danes to napako popraviti. Prav je, da jo popravimo.
               Prav je da spoštujemo razsodbo Višjega delovnega sodišča, prav tako tudi Vrhovnega
               sodišča, ki je razsodilo, da je to napaka, ki jo je treba popraviti, torej plačati
               nesorazmerje tretje četrtine plač delavcem v javnem sektorju.</p>
               <p>Sedaj pa je razprava o amandmaju k 3. členu, ki ga je podala stranka SDS. Nedolgo
               tega smo na odboru razpravljali o amandmaju k 6. členu. Ta amandma je zahteval
               oziroma predlagal, da Državno pravobranilstvo pripravi ustavno presojo za odločbo
               Vrhovnega sodišča. S to potezo bi se nekako oddaljili, bi prolongirali izvršbo
               razsodbe Vrhovnega sodišča in tako še naprej vztrajali pri tem, da se ta napaka ne
               odpravi oziroma da se te krivice delavcem v javnem sektorju ne odpravijo. To je za
               nas bilo nesprejemljivo. Tudi takrat je Pozitivna Slovenija glasovala proti temu
               amandmaju. Danes je amandma k 3. členu. In ta amandma je pravzaprav malo diametralen
               s tistim. V tem amandmaju pa SDS predlaga, da gremo takoj v izplačilo tega. To je res
               malo kontradiktorno. Pravzaprav smo bili seznanjeni s tem, da je to velika vrednost,
               da odprava te napake stane 175 oziroma 200 milijonov, da je to velik zalogaj za
               proračun. Na koncu koncev tudi v proračunu za leto 2014 nismo tega v celoti
               predvidevali, zato v Pozitivni Sloveniji z veseljem pozdravljamo dogovor, ki je bil
               sklenjen med sindikati, torej socialnimi partnerji in pa vlado v tem oziru, da gre
               izplačilo v dveh obrokih, februar 2014 in februar 2015. To na nek način razbremeni
               proračun, razbremeni to veliko breme in je vsekakor vzdržnejše in bolj prikladno.</p>
               <p>Zato Pozitivna Slovenija ne bo danes glasovala za ta amandma, ki je predlagan s
               strani SDS. Podprli bomo osnovno varianto, ki je v samem zakonu, podprli pa smo že
               tiste amandmaje, ki so bili vloženi na podlagi pripomb Zakonodajno-pravne službe in
               odpravljajo nekatere manjše anomalije. Zdi se mi res malo kontradiktorno oziroma
               nasprotujoče k 6. členu oziroma danes k 3. členu. Hvala.</p>
            </sp>
            <sp xml:id="SDZ6-Redna-19-2013-11-27.sp257">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo dajem mag. Andreju Vizjaku.</p>
            </sp>
            <sp xml:id="SDZ6-Redna-19-2013-11-27.sp258">

               <speaker>MAG. ANDREJ VIZJAK (PS SDS):</speaker>

               <p>Hvala lepa.</p>
               <p>Zelo vesel sem, da lahko tudi na nek način odgovorim gospodu Zanoškarju. Napaka ene
               prejšnje vlade. Katere, gospod Zanoškar? Pahorjeve vlade. Kdo je bil v tej Pahorjevi
               vladi? Katera ministrica je to podpisala? Irma Pavlinič Krebs. Kdo je podpiral tisto
               vlado? Vi, gospod Zanoškar, saj ste bili član koalicije. Tisto vlado so sestavljali
               Socialni demokrati, sestavljala jo je stranka DeSUS, katere član ste takrat vi bili,
               številni vaši poslanci Pozitivne Slovenije, ki so prestopili zaradi takih in
               drugačnih razlogov iz takratne koalicije v sedanjo Pozitivno Slovenijo, to je gospa
               Brunskole, pa še kateri, saj sem si zapisal, gospa Melita Župevc, vi, gospod
               Zanoškar, in tako naprej. Kakšna neka prejšnja vlada? Vi ste podporniki teh rešitev
               in zdaj imamo problem. Jaz se z ministrom strinjam, napako je treba popraviti. O tem
               ni dileme. Ni dileme tudi, da denarja nimamo. Napako je treba popraviti, pa denarja
               nimamo. Zdrava kmečka pamet, spoštovani minister, pravi, da če denarja ne bomo imeli
               niti čez eno leto, niti ga letos nimamo, niti ga ne bomo imeli čez dve leti, kajti
               imamo skozi primanjkljaje, je bolje, da to napako popravimo čim ceneje. Gre za
               enkraten strošek, kar je tudi po nekih smernicah, ko govorimo o primanjkljaju in
               usklajevanju ter zapiranju presežnega primanjkljaja, bolje, da se to naredi čim prej
               in čim ceneje. To je logika. Saj s tem ne bomo strukturnega primanjkljaja ali
               kakršnegakoli večali na dolgi rok, treba je to popraviti. In če se lahko zadolžujemo
               za 4,85 % oziroma s takšno donosnostjo na tri leta, zakaj ne nameniti denarja za to
               zdaj, po nižji obrestni meri, kot pa plačati nekomu čez leto dni in še nekaj mesecev
               zamudne obresti 8,5 %. To je neka logika racionalnosti, ki jo zna vsak kmet
               izračunati, vsak, ne vem, da ne bomo koga užalili tu, mislim, da vsak zna to
               izračunati, ki skrbi s svojim denarjem za svoje stvari. In jaz vas opozarjam, da gre
               amandma prav v tej smeri – v smeri, da to naredimo takoj. Gospa Bratušek, premierka,
               pravi, da imamo denarja dovolj, minister tudi, tega na lagerju, ki je v bankah iz
               naslova prodanih obveznic, namenjen je neki svetinji, to je sanacija bančnega
               sistema, in mislim, da je lahko namenjen tudi takšnim zadevam, ker bomo ceneje to
               naredili, kot če vlečemo še eno leto. Sploh ne vem, in mi to razložite, spoštovani
               minister, kje je tu kakšne pogajalski dosežek, da ste odložili to na dva obroka, s
               tem da bo drugi obrok dražji, mislim, bistveno več nas bo stal. Drugo bi bilo, da se
               bi leta 2015, ko zapade ta drugi obrok, razcvetela Slovenija in bomo imeli presežek
               in bomo zlahka to plačali. Leta 2015 bomo imeli po moje enak ali še večji problem,
               kot pa ga imamo zdaj. In zato naredimo to čim prej, in v tej smeri gre ta amandma. In
               še nekaj. Te triletne obveznice, ki smo jih drago kupili, ampak še vedno skoraj
               polovico ceneje, kot so pa zamudne obresti, so že zdaj na trgih po 3,01 %, kar
               pomeni, da je pričakovana donosnost padla, kar pomeni, da je ta denar Sloveniji še
               ceneje razpoložljiv. In bi bilo logično, da se ta napaka popravi kar se da
               racionalno, kar se da z manj stroški za državni proračun, ker, saj pravim, denarja
               nimamo ne danes, ga ne bomo imeli niti čez eno leto in ga ne bomo imeli niti čez dve
               leti. In jaz, če bi se o meni odločalo, o moji plači, pa se ne, bi bil zelo vesel, da
               bi se izpogajali za 10 let, da se to v 10 obrokih ali pa čez 10 let to meni plača z
               zamudnimi obrestmi. To je najboljša naložba, kar se da – imeti 8,5-odstotno obrestno
               mero na 10 let! Idealno! Tak predlog bi jim dali, jaz bi se zelo čudil, ker tudi ne
               verjamem, da javni sektor živi iz rok v usta, bi verjetno tudi marsikdo pristal na
               to. Ampak čez 10 let, upam vsaj, bi bilo to morebiti lažje plačati. To bi bil
               pogajalski dosežek, ki bi bil izziv. To, da smo pa zdaj preložili za eno leto, pri
               čemer vsi vemo, da tudi takrat bomo imeli enak fiskalni problem kot danes oziroma da
               ne bo denarja, je pa tako, no, zato se mi zdi, da je zaradi tega ta amandma več kot
               utemeljen.</p>
            </sp>
            <sp xml:id="SDZ6-Redna-19-2013-11-27.sp259">

               <speaker>PREDSEDNIK JANKO VEBER:</speaker>

               <p>Besedo ima minister dr. Gregor Virant.</p>
            </sp>
            <sp xml:id="SDZ6-Redna-19-2013-11-27.sp260">

               <speaker>DR. GREGOR VIRANT:</speaker>

               <p>Glejte, nek poseben pogajalski dosežek to ni, ker tu tudi ni bilo nobene možnosti za
               zmage. Tu ni moglo biti niti zmagovalca niti poraženca. To je okostnjak, kot večkrat
               rečem, ki nam je padel iz omare, še eden od mnogih, sodba Vrhovnega sodišča, ki jo je
               treba realizirati. In tu se kaj zelo veliko pogajati ni dalo. Vi pa kot nekdo, ki je
               bil v vladi kot minister, veste, kaj je to proračun in kaj so finančni načrti. Ko
               imaš enkrat proračun in finančne načrte sprejete, moraš znotraj tega shajati. Seveda
               se z vami zelo strinjam, da je pametno in racionalno to izplačati čim prej. Zato pa
               tudi naš zakon pravi, da se bo plačalo najkasneje do takrat prvi obrok in najkasneje
               do takrat drugi obrok. Verjemite pa, da tudi finančni minister zna računati in da bo
               to razliko v zamudnih obrestih, če se bo le dalo, poskušal nevtralizirati, izničiti,
               tako da bomo plačali čim prej. Če mene vprašate, če bi bil letos ostanek denarja v
               proračunu na plačnih postavkah, bi jaz to plačal letos takoj. Ampak veste dobro, da
               se je treba držati proračuna. In veste dobro, da ni vseeno, kakšen proračun je država
               Slovenija za naslednje leto sprejela, ker smo pod drobnogledom Evropske komisije in
               smo končno po dolgem, dolgem času spet vsaj v eni stvari bili nekje med najboljšimi
               državami, ko je šlo za oceno proračuna. Se ne bom hvalil s tem pogajalskim dosežkom,
               ker so bila to mučna pogajanja, ker so v bistvu sindikati točno vedeli, da zmago že
               imajo, da so zmagali na sodišču in da tukaj pravzaprav ni kaj. Ni pa tako enostavno,
               kot vi pravite, da bi se dalo z njimi zmeniti na daljši rok. To je bil moj prvi
               predlog. Jaz sem najprej poskušal razdeliti na daljše časovno obdobje, pa so bili
               zelo ogorčeni. Ljudje vendarle želijo ta iztoženi denar dobiti čim prej. Se pravi, v
               bistvu se midva strinjava, čim prej izplačati, in to tudi v zakonu piše. Pogajalski
               dosežek je bilo tisto, kar smo dosegli maja, ampak o tem se bomo v okviru neke druge
               točke dnevnega reda na eni naslednjih sej pogovarjali.</p>
               <p>Meni se zdi zelo dobro, nekaj vas je že danes izpostavilo, da se iz te zgodbe lahko
               nekaj naučimo. Poglejte, veliko lekcij bi lahko potegnili iz preteklih napak, ki so
               jih delale razno razne vlade. Jaz ne želim na nikogar s prstom kazati. Ampak veliko
               vlad je sklepalo nerodne, pravno negotove sporazume, sprejemalo take zakone in na
               koncu se to vedno konča na isti način: plačujemo z zamudnimi obrestmi. Verjemite,
               karkoli delam, zlasti na področju plač, najbolj pazim na to, da bodo stvari pravno
               čiste, da ne bomo teh bumerangov dobivali nazaj v glavo, ker so izkušnje zelo zelo
               slabe. In tu smo želeli iti na popolnoma varno stran. Varna stran pa je izvršiti
               sodbo in za ves ta čas, kolikor je minil, plačati tudi zamudne obresti. Ja, javni
               uslužbenci imajo od oktobra 2010 zelo dobro naložen ta denar, ker jim od takrat hočeš
               nočeš tečejo zamudne obresti, zato ker je nekdo sklenil nek zelo riskanten posel z
               njimi oziroma kolektivno pogodbo, kar je kasneje tudi sodišče potrdilo, da je bilo
               tako.</p>
               <p>Prej mi ni čisto uspelo dokončati te zgodbe o tako imenovani plačni reformi, ki sta
               jo na srečo, jaz bi bil ponosen, če bi bil avtor zakona, ker je dejansko vzpostavil
               kar precejšen red v javnem sektorju, v resnici sta bila idejna očeta tega zakona
               pokojni dr. Drnovšek kot predsednik Vlade in dr. Bohinc kot minister za notranje
               zadeve. Je pa reforma plač v javnem sektorju prinesla to, da dejansko od leta 2002
               nivo plač v javnem sektorju obvladamo. Če sem čisto konkreten, od leta 2003 pa do
               leta 2012 je bila kumulativno realna rast plač v zasebnem sektorju, gospodarstvu 21,6
               %, v javnem sektorju 3,5 %. Plače v javnem sektorju so danes nekje na nivoju ali celo
               realno pod nivojem leta 2003, medtem so v gospodarstvu zrasle za 20 % realno. To je
               podatek, ki se ga redkokdaj omenja, pa mislim, da ni nepomemben.</p>
            </sp>
            <sp xml:id="SDZ6-Redna-19-2013-11-27.sp261">

               <speaker>PREDSEDNIK JANKO VEBER:</speaker>

               <p>Hvala.</p>
               <p>K repliki se je prej prijavil gospod Matjaž Zanoškar. Verjetno na mag. Vizjaka.</p>
            </sp>
            <sp xml:id="SDZ6-Redna-19-2013-11-27.sp262">

               <speaker>MATJAŽ ZANOŠKAR (PS PS):</speaker>

               <p>Ja, na kolega Vizjaka. Takole, kolega Vizjak, dogovoriva se nekaj. V nadaljevanju
               tega mandata bodo na naše klopi prihajali grehi in napake vaše vlade. Tiste vlade, ko
               ste bil vi minister v vladi, vendar vam obljubim, da vam tega ne bom očital, ker vem,
               da tudi ta napaka, ki je bila narejena takrat, ko sem jaz bil na tej strani, kjer je
               bila vlada, ni bila narejena namerno, pač pa je bil poskus, da se naredi nek pravni
               akt, ki pa ni prestal presoje in je končal na tak način, kot je. Želim si pa, da bi
               bilo v nadaljevanju tega mandata čim manj grehov in čim manj takih napak, ki bi stale
               več, kot pa bo stala ta napaka. Hvala.</p>
            </sp>
            <sp xml:id="SDZ6-Redna-19-2013-11-27.sp263">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Repliko ima mag. Vizjak na razpravo ministra.</p>
            </sp>
            <sp xml:id="SDZ6-Redna-19-2013-11-27.sp264">

               <speaker>MAG. ANDREJ VIZJAK (PS SDS):</speaker>

               <p>Poglejte, samo ta kratka intervencija, ker sem bil očitno narobe razumljen. Jaz bi
               razumel, da se gre na dva obroka poplačila te napake oziroma te tretje četrtine
               plačnih nesorazmerij zaradi tega, ker imamo za en obrok že v proračunu denar in si ne
               smemo privoščiti več od tega. Ampak v proračunu za leto 2014 nimamo niti centa,
               namenjenega za poplačilo te sodbe oziroma te tretje četrtine. Niti centa. Močno
               dvomim, da bomo uspeli znotraj obstoječih finančnih načrtov najti te rezerve za
               poplačilo, kajti vedno nam je za plače zmanjkalo denarja, in tudi prihodnje leto ga
               verjetno bo. Zaradi tega je problem, ker tega denarja ni v proračunu. Vsaj tako so
               zagotavljali vsi, ki so predstavljali proračunske dokumente za leti 2014 in 2015.
               Zato se mi zdi racionalno, da če že ni nič, je bolje, da damo, ker pač moramo, dati
               vse, ceneje nas bo to prišlo, kot da to razdelimo na dva obroka. Zato tudi predlagamo
               tak amandma.</p>
               <p>Gospodu Zanoškarju pa, ker se je on skliceval na prejšnje vlade, ne jaz.</p>
            </sp>
            <sp xml:id="SDZ6-Redna-19-2013-11-27.sp265">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima minister, dr. Gregor Virant.</p>
            </sp>
            <sp xml:id="SDZ6-Redna-19-2013-11-27.sp266">

               <speaker>DR. GREGOR VIRANT:</speaker>

               <p>Hvala.</p>
               <p>Še vedno mislim, da se v veliki meri strinjava. Res je, da v proračunu za prihodnje
               leto v okviru plačne mase, plačnih postavk to ni predvideno. Jaz sem tudi to
               sindikatom jasno povedal. Mi smo proračun za leto 2014 pripravili na podlagi dogovora
               o znižanju plač in o ostalih ukrepih iz meseca maja letos, kar pomeni, da bo treba ta
               denar, kot se strokovno reče, napraskati in ga zagotoviti s prerazporeditvami ali pa
               z nekimi drugimi varčevalnimi ukrepi znotraj plačnega konta, plačnih postavk.</p>
               <p>Sami dobro veste, da se proračun nikoli ne splanira v promil, da so vedno med letom
               prerazporeditve, zato ZIPRO to vedno predvideva in zato se tudi na koncu leta vedno
               malo vzame tam, kjer ostane, in malo prenese tja, kjer zmanjka. Vedno je tako bilo,
               in to je nekaj popolnoma normalnega. Če nam bo uspelo zagotoviti v državnem proračunu
               vseh 60 milijonov, kolikor je treba za to plačati, jasno, da bomo to naredili. Če pa
               te možnosti ne bo, potem bomo šli pa po obrokih. Res bi opozoril še enkrat. V zakonu
               piše, najkasneje do takrat, tako da ljudje vedo, da imajo garancijo in da ne bodo šli
               v nove tožbe in v izvršbe, ker bi radi ta stampedo, ki se je začel, ustavili. Če se
               bo le dalo bomo plačali prej.</p>
               <p>Ni pa res, da vedno za plače zmanjka. Letos nekaterim proračunskim uporabnikom kaže
               dobro, ker smo se maja dobro pogajali. Ja, če ne bi bilo teh pogajanj v maju mesecu,
               bi tenko piskali. Decembra novembrskih plač več ne bi mogli izplačati.</p>
            </sp>
            <sp xml:id="SDZ6-Redna-19-2013-11-27.sp267">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima Matevž Frangež.</p>
            </sp>
            <sp xml:id="SDZ6-Redna-19-2013-11-27.sp268">

               <speaker>MATEVŽ FRANGEŽ (PS SD):</speaker>

               <p>Najprej moram reči, da razumem logiko gospoda Vizjaka. In če kje zaupam gospodu
               Vizjaku, je to prav naložbena politika. Če on kupuje delnice Telekoma Slovenija, bi
               rekel, dajmo jih vsi. Ta logika ima svoj rezon. Mislim pa, da bi bilo dobro, da ta
               državni zbor vendarle pričakuje od vlade, in podobno je dejal tudi minister, da to
               skuša realizirati na najcenejši možni način.Treba pa je upoštevati, da morda fiskalne
               možnosti realizacijo te obveznosti v prihodnjem letu ne bodo omogočele. Zato mislim,
               da je tudi z vidika vlade, njenih obveznosti in položaja Slovenije na trgu ugodneje,
               da ohranimo rešitev, kot je predlagana z izvirnim predlogom zakona. Toliko o tem.</p>
               <p>Kar se tiče starih kosti in okostnjakov, ki jih očitno najdemo v omarah, obstaja zelo
               preverljiva metoda z ugotavljanjem starosti ogljika v kosteh, s katero je mogoče
               ugotoviti starost tudi zelo, zelo starih, tisočletja starih organizmov. Bilo bi
               zanimivo uporabiti ogljično metodo tudi v tem primeru. In v tem primeru bi ugotovili,
               da je v tisti vladi, ko je bil minister Rado Bohinc in ko je pobudo menda za ta zakon
               dal pokojni dr. Drnovšek, dr. Gregor Virant bil državni sekretar.</p>
               <p>Drugič. Dobro bi bilo ugotoviti, ko danes vsi obtožujete Irmo Pavlinič Krebs,
               ministrico Pahorjeve vlade iz stranke Zares, ki je danes ni tukaj in se ne more
               braniti, da je pravzaprav napor Pahorjeve vlade v letih 2009 in 2010 bil usmerjen v
               to, da se zaustavijo fiskalno nezaželeni učniki plačne reforme. Ne Zakona o sistemu
               plač v javnem sektorju, pač pa plačne reforme in kolektivne pogodbe, ki jo je
               podpisal ne več državni sekretar, pač pa, brez zamere, minister dr. Gregor Virant. In
               v tem pogledu pričakujem, ker ste sami, gospod minister, ob uvodni predstavitvi tega
               zakona v tej dvorani omenjali okostnjake in tega okostnjaka po verjetno neogljični
               metodi zelo natančno locirali pod odgovornost Irme Pavlinič Krebs, da ste toliko
               korektni in tukaj priznate tudi neko svojo odgovornost za to, da smo pri plačnih
               razmerjih in pri odpravljanju plačnih nesorazmerij prišli do sem, kjer smo. Jaz vas
               za to ne obtožujem, jaz vam tudi priznam iskren napor in tudi dosežek, da ste se
               takrat in danes pogajali, in verjamem da to ni lahko.</p>
               <p>Želim pa zelo jasno poudariti, da je to dolga brada, da se tudi s to plačno
               uravnilovko, ki je bila takrat dosežena, sam ne bi hvalil. Jaz mislim, da je ob
               kakšnih fiskalnih rezultatih pa prineslo, bom rekel, tudi ekstremno škodljive
               posledice. Naj samo omenim, da je bila tista sprememba v prvem mandatu Janševe vlade
               ocenjena na 300 milijonov evrov, izkazalo se je, da obsega 600 milijonov evrov, torej
               enkrat več. To je bil tudi eden od razlogov, zaradi katerih imate danes tukaj
               prisotni venomer priložnost napadati Pahorjevo vlado zaradi ekstremne rasti
               zadolževanja države. To zadolževanje je bilo potrebno tudi zato, skoraj natančno
               lahko rečemo v polovičnem znesku, da so se realizirale obveznosti, ki jih je država
               nase prevzela takrat. Tudi v času, ko je dr. Gregor Virant bil minister za javno
               upravo.</p>
               <p>To je tema, dragi moji. Ves čas govorite o odgovornosti, ves čas iščete krivce, nisem
               jaz začel, tokrat ne, in treba je osvetliti stvar v daljšem časovnem roku. Ker ta
               problem ni bil ustvarjen leta 2010. Ta problem ima daljšo brado, je pa res, da je v
               tistih letih skušal na razumen način in kolikor je bilo mogoče tudi v dogovoru s
               socialnimi partnerji fiskalne posledice tega omiliti.</p>
               <p>Jaz mislim, da bi bilo to korektno za poznavanje zgodovine in za njeno korektno
               politično kvalifikacijo. Hvala lepa.</p>
            </sp>
            <sp xml:id="SDZ6-Redna-19-2013-11-27.sp269">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo ima minister dr. Gregor Virant.</p>
            </sp>
            <sp xml:id="SDZ6-Redna-19-2013-11-27.sp270">

               <speaker>DR. GREGOR VIRANT:</speaker>

               <p>O teh stvareh je treba govoriti čim bolj precizno. Jaz se danes v to zgodovino ne bi
               vračal, če me ni bi ravno izzvali, kajti te stvari so precej kompleksne in zapletene
               in so res za poznavalce. Ampak mislim, da tudi poslanci dostikrat poslušate kritike
               ali pa neke pavšalne izjave in komentarje o tako imenovani plačni reformi in mislim,
               da še nikoli nisem imel zares priložnosti, da bi to pojasnil. Pa ne bom zdaj predaval
               pol ure, da se ne boste ustrašili, v dveh minutah lahko to razložim.</p>
               <p>Poglejte, plačna reforma se je v resnici začela leta 2002 z omenjenim zakonom. In v
               resnici sta bila predvsem ta dva idejna očeta, ki sem ju prej omenil. Res sem bil jaz
               takrat državni sekretar, nisem nič kaj sodeloval pri tem zakonu, pa tudi če bi, me
               tega ne bi bilo sram, ampak bi bil ponosen, ker ta plačna reforma, ta zakon je v
               bistvu prinesel red v sistem plač javnega sektorja, ki ga prej ni bilo. Prinesel je
               enotnost, prinesel je preglednost, prinesel je urejenost in prinesel je začetek
               pogajanj, ki so se zaključila leta 2008. Zelo zmotno je prepričanje, da je leta 2008
               neka vlada javnim uslužbencem, javnemu sektorju podarila neko zvišanje plač. Vi
               morate vedeti, da so plače v javnem sektorju od leta 2003 pa do leta 2007, ko so
               pogajanja trajala oziroma do leta 2008, ko so pogajanja trajala, praktično stale in
               da je ves javni sektor čakal in dobil obljubo, da bodo zato, ker bodo plače stale, da
               se bo ta denar, ki se na ta načni akumulira, da bo usmerjen v odpravo tako imenovanih
               plačnih nesorazmerij, se pravi da bodo višje plače dobili tisti, ki so podcenjeni. Ve
               pa se, kdo so bili podcenjeni, od medicinskih sester, zaposlenih v kulturi in na
               nekaterih drugih področjih. Leta 2008 s podpisom kolektivne pogodbe in s predvidenimi
               zvišanji plač ni šlo za nobeno darilo nikomur, ampak je šlo za to, da se na podlagi
               dolgoletne zamrznitve plač te stvari poravnajo, od leta 2003 do 2007 so plače v
               gospodarstvu zrasle za 14 % realno, v javnem sektorju pa za 2,2 %. In ljudje so
               čakali čakali čakali. Potem so prišle kolektivne pogodbe in ironija usode je hotela –
               to pa je ironija javnega sektorja, da ravno takrat, ko je javni sektor dobil tisto,
               kar mu je pripadlo, je pa udarila gospodarska kriza. Junija so bile podpisane
               kolektivne pogodbe, ni bilo še junaka takrat med našimi makroekonomisti, ki bi
               kakorkoli napovedal, da bomo imeli težave z izplačili tega v naslednjih letih, ga ni
               bilo. Takrat so opozarjali, pazite, na inflacijo. Takrat so rekli, da bo problem
               inflacija, ko bomo imeli tako rast še naslednja leta, da bo inflacija problem. Junija
               2008. Toliko o makroekonomskih napovedih, ki so včasih primerljive z Arsom in
               njegovimi napovedmi. In seveda je Pahorjeva vlada, in tukaj vam dam prav, gospod
               Frangež, naredila tisto, kar naredi menedžment v vsaki firmi, ko pride kriza, je
               treba nivo plač prilagoditi. S tem da je imela Pahorjeva vlada to srečo, da ni bilo
               treba nižati plač, ampak je lahko zgolj odložila povišanja, to je pa lažje narediti.
               In dokazljivo je, da bi v krizo, če ne bi bilo plačne reforme javnega sektorja,
               vstopili za približno 10 do 15-odstotno višjo plačno maso. Se pravi, približno 300 do
               400 milijonov več bi plačali na leto za plače v prvem letu krize, če ta reforma, za
               katero si ne lastim zaslug, ker pravim, da so jo začeli drugi, ne bi bila. Stvari so
               nekoliko kompleksnejše. Jaz danes nisem na nikogar s prstom kazal. Edino treba je pa
               vedeti, da to, kar danes počnemo in zakon, ki ga danes sprejemamo, sprejemamo zaradi
               neke pravne napake, ki je bila narejena v letu 2010. Gotovo ne naklepno. Gotovo je
               bilo storjeno z namenom, da se prilagodi plačna masa realnosti, vendar ni bilo pa
               storjeno na pameten način. Dalo bi se takrat to zadevo rešiti tako, da bi stala. Če
               bi se malo bolj poslušalo še drugo skupino sindikatov, ne samo ene skupine
               sindikatov. Čisto malo je bilo treba.</p>
            </sp>
            <sp xml:id="SDZ6-Redna-19-2013-11-27.sp271">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Repliko ima Matevž Frangež.</p>
            </sp>
            <sp xml:id="SDZ6-Redna-19-2013-11-27.sp272">

               <speaker>MATEVŽ FRANGEŽ (PS SD):</speaker>

               <p>Gospod minister, naj vas popravim samo v tej navedbi. Vi ste danes v uvodni
               obrazložili začeli kazati s prstom, ob vaši uvodni predstavitvi za to govornico ste
               pokazali s prstom.</p>
               <p>Naj pa rečem samo to. Gospod minister, naloge na tem področju niso še zdaleč ne
               opravljene. Veste, da smo v tem državnem zboru ves čas del neke bitke o tem, kako je
               treba porezati javno porabo. Največji del javne porabe so plače v javnem sektorju.
               Kot veste, Socialni demokrati in ne jaz osebno nismo med tistimi, ki bi to temo
               najbolj poganjali. Zato sem vam hvaležen, da ste predstavili danes nekatere podatke,
               ki se jih slovenska javnost preslabo zaveda. Namreč, da je javni sektor v pomembni
               meri nosil breme predvsem prevzema evra, in da se je že v tistih letih pred
               prevzemanjem evra odpovedoval rasti plač. Danes pa smo v soočenjih s posledicami.
               Odprava plačnih nesorazmerij je ena od teh posledic. Te posledice pa so tudi
               vsebinske in se kažejo v padcu kakovosti tega javnega sektorja, javne uprave pa tudi
               vrste javnih storitev. Jaz večkrat dam primer, dober učitelj vsakič, ko pride v
               zbornico, sreča tudi slabega učitelja. Na njuni plači se kakovost v njunem delu ne
               pozna. In dober učitelj vsak dan ob srečanju slabega učitelja dobi sporočilo, da se
               mu ne splača več truditi. In enako velja za dobrega in slabega policaja, dobrega in
               slabega vojaka, dobrega in slabega sodnika ali dobrega in slabega uradnika na vašem
               ministrstvu. Tukaj bo treba pristopiti k realizaciji tistega, za kar se je ta
               koalicija tudi dogovorila, in to je, da bomo v večji meri priznali kakovost
               opravljenega dela na plači, ki jo bo na koncu javni uslužbenec prejel. Če mene
               vprašate, imate za realizacijo te zaveze v meni osebno zaveznika tudi za to, da
               pristopimo k selektivnemu odpuščanju, ker mislim, da je mogoče z boljšim
               nagrajevanjem, motiviranjem dobrih uslužbencev v javnem sektorju dosegati bistveno
               boljše rezultate tudi z nekoliko manjšim številom ljudi.</p>
            </sp>
            <sp xml:id="SDZ6-Redna-19-2013-11-27.sp273">

               <speaker>PREDSEDNIK JANKO VEBER:</speaker>

               <p>Hvala.</p>
               <p>Besedo želi minister dr. Gregor Virant.</p>
            </sp>
            <sp xml:id="SDZ6-Redna-19-2013-11-27.sp274">

               <speaker>DR. GREGOR VIRANT:</speaker>

               <p>Se opravičujem. Odkril sem to čudovito podrobnost, da glede na to, da mi poslovnik
               danes omogoča, da se tako rekoč kadarkoli oglasim, pa vseeno ne bom preveč moril z
               razlagami.</p>
               <p>Gospod Frangež, s tem kar ste zdaj povedali, se v celoti strinjam, bi lahko rekel.
               Javni sektor je en del bremen gospodarske krize nedvomno nosil in čutil. Kaže se to
               predvsem v zniževanju nivoja pravic in v zniževanju plač. V javnem sektorju so se
               plače konkretno znižale, in kot sem rekel, če gledamo rast od leta 2003 pa do
               dandanes, bomo videli, da je bila kumulativna rast v gospodarstvu kar znatno višja,
               kot je bila kumulativna rast plač v javnem sektorju. In še posej to velja po letu
               2008. Tu je Pahorjeva vlada en del tega posla, prilagajanja plačne mase gospodarski
               realnosti opravila, drugi del je opravil ZUJF, tretji del smo opravili letos s
               sklenitvijo dogovora o dodatnih ukrepih za niveliranje plačne mase v javnem sektorju.
               Napaka, ki se je vlekla skozi vsa ta leta, pa je bila, da se je v javnem sektorju
               preveč zaposlovalo, in to je poviševalo maso plač. Tudi če ti nižaš plače, če na
               drugi strani zaposluješ ljudi, je na koncu strošek dela višji. In to se nam pa vleče
               od nekdaj. In spet podatek, ki ga javnost malo pozna. Veste, kateri del javnega
               sektorja je glede tega še najbolj restriktiven? Državna administracija. Ta se je od
               leta 2005, ko se je začel t .i. projekt minus 1 %, zmanjšala v svojem civilnem delu
               za več kot 15 %. In konstantno zmanjšuje število zaposlenih, medtem ko žal v
               zdravstvu, šolstvu, sociali in kulturi število zaposlenih raste. Šele ZUJF je ta
               trend v precejšnji meri obrnil. Tu pa je velik problem.</p>
               <p>Glede tega, kar pa ste nazadnje povedali, vas bom pa še kako prijel za besedo, kajti
               mi imamo osnutek sprememb zakona o sistemu plač v javnem sektorju že pripravljen, gre
               prav v to smer, v smer poenostavitev in večje fleksibilnosti. To smo naredili tudi na
               podlagi ene ocene, ki jo je naredil OECD, ki je našo plačno reformo ocenil zelo
               pozitivno, kot velik korak naprej, hkrati pa nam sugeriral, da v naslednjih korakih
               naredimo predvsem popravke v smer večje fleksibilnosti. Jaz sem velik zagovornik
               tega, da je treba pri plačevanju bolj upoštevati delovne rezultate, delovno
               uspešnost, sem tudi zagovornik tega, da se gre v odpuščanje, ne iz poslovnih
               razlogov, ampak v odpuščanje nesposobnih v javnem sektorju, in mislim, da se bomo v
               letu 2015 tega morali lotiti. Če prav razumem, imam tukaj podporo poslanske skupine –
               ali samo gospoda Frangeža? Aha, dobro, en glas je en glas.</p>
            </sp>
            <sp xml:id="SDZ6-Redna-19-2013-11-27.sp275">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Naslednja ima besedo gospa Alenka Bikar.</p>
            </sp>
            <sp xml:id="SDZ6-Redna-19-2013-11-27.sp276">

               <speaker>ALENKA BIKAR (PS PS):</speaker>

               <p>Hvala lepa. Lep pozdrav.</p>
               <p>Na matičnem delovnem telesu, pa tudi danes v razpravi je bilo že večkrat povedano in
               poudarjeno, da z zakonom, ki je pred nami, popravljamo krivico, popravljamo napako,
               ki se je zgodila v preteklosti. Rešujemo zadevo, za katero pravzaprav, kolikor je
               meni znano, ni nihče odgovarjal. Namerno ali nenamerno. Pa ne samo v tej zadevi. Tudi
               sicer se tukaj v državnem zboru velikokrat srečujemo z nekimi zgodbami, sklepi,
               ukrepi, odločitvami, ki ne da so samo napačne, celo škodljive so, vendar na koncu
               nihče za to ne odgovarja. Če bi v prihodnje več odgovornih ljudi tudi prevzelo
               odgovornost za svoje odločitve, no, potem bi bilo verjetno tudi takšnih zakonov, kot
               je danes pred nami, manj. Sem prepričana. Žal je tako, da naša vlada zdaj plačuje
               grehe oziroma napake prejšnjih vlad.</p>
               <p>Prav je torej, da je zakon pred nami. Z zakonom tako določamo način izplačila,
               zagotavljamo enako obravnavo vseh javnih uslužbencev, ki so upravičeni, ne glede na
               to, ali jim je bila pravica priznana s sodno odločbo ali ne, zagotavljamo pregleden
               in enoten način izplačila za vse upravičence, preprečujemo dodatne stroške sodnih
               postopkov, preprečujemo negativne vplive na sodne zaostanke in tudi ne nazadnje, kar
               je zelo pomembno, ohranjamo vzdržne javne finance.</p>
               <p>Glede samega amandmaja SDS moram reči, da je še včeraj SDS na matičnem odboru v svoji
               skrbi za dobro države nasprotovala izplačilu razlike ter celo z nekim drugim
               amandmajem in sklepom, ki je, mimogrede, bil celo sporen, kajti v amandmaju je
               želela, da naj Ustavno sodišče Republike Slovenije o ustavni pritožbi odloči v
               najkrajšem času. Sporno je seveda z vidika enakosti obravnave, saj ima Ustavno
               sodišče svoj poslovnik, kdaj naj o tem odloča. Želela je torej, da naj Državno
               pravobranilstvo vloži ustavno pritožbo, s katero bi naj država dosegla, da se razlika
               sploh ne izplača. Danes pa je ta ista SDS vložila nov amandma, kjer predlaga, da naj
               se izplačilo razlike opravi v enkratnem znesku najkasneje do konca meseca februarja
               2014 skupaj s pripadajočimi zakonskimi zamudnimi obrestmi. Moj kolega Matjaž je sicer
               že ugotovil, da je to malce konfuzno – se vam ne zdi? Kar se pa tiče amandmaja SDS,
               ki se ne strinja s sodbo Vrhovnega sodišča in želi, da se država na to odločbo
               pritoži na Ustavno sodišče, ups, oprostite, danes to ne želi več. Danes želi, naj se
               izplača, in sicer že do aprila leta 2014, Ne podpiram.</p>
               <p>Zakon bom podprla. Prvič, ker tudi predstavniki sindikatov, ki zastopajo 90 % vseh
               zaposlenih v javni upravi zakon podpirajo in želijo, da se čim prej začne izvajati,
               vendar so razumni in se zavedajo, da tega ni mogoče v celoti opraviti naenkrat, do
               februarja leta 2014. Pristali smo, da se izplačilo opravi v dveh obrokih. In drugič.
               Ne želimo si dodatnih 100 tisoč novih tožb na sodišču, če zakon ne bi bil sprejet.
               Hvala.</p>
            </sp>
            <sp xml:id="SDZ6-Redna-19-2013-11-27.sp277">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Sonja Ramšak je naslednja prijavljena.</p>
            </sp>
            <sp xml:id="SDZ6-Redna-19-2013-11-27.sp278">

               <speaker>SONJA RAMŠAK (PS SDS):</speaker>

               <p>Hvala lepa za besedo.</p>
               <p>Kolegici bom najprej replicirala. Očitno ni bila na seji odbora oziroma je nekako
               narobe razumela, kaj smo govorili. Tudi včeraj smo mi rekli, da če že mora priti do
               izplačila, pa naj se to opravi v enkratnem znesku. Zaradi tega smo tudi vložili ta
               amandma, o katerem zdaj sploh ni bilo veliko govora. Bilo je samo z vaše strani, vsi
               ostali so govorili vse drugo, o celotni plačni reformi, ne pa o tem amandmaju.</p>
               <p>Kar se pa tiče tega, da smo z našim amandmajem na seji odbora predlagali oziroma
               spraševali smo ministra, ali so bila izkoriščena vsa redna in izredna pravna
               sredstva, da se zavaruje javni interes. In ni res, da tega interesa ne bi bilo možno
               zavarovati. Namreč ravno zaradi te hude finančne krize, o kateri je tudi minister
               govoril, ko govorimo, da ni denarja, smo na ta način dejansko hoteli tudi zavarovati
               ta interes. Ustavno sodišče je že v eni podobni odločbi povedalo, da je ustavna
               pritožba možna tudi s strani države, in to takrat, ko ne nastopa kot oblastni organ,
               ampak nastopa kot delodajalec. V eni taki podobni zadevi je že dopustilo to ustavno
               pritožbo. Toliko za razumevanje.</p>
               <p>Zakaj smo se odločili, da vložimo ta amandma, o katerem bi naj tekla zdaj razprava?
               Zato, ker smatramo, da je nedopustno, da prelagamo, če želite, da se izvršijo sodbe
               sodišč, se naj izvršijo takoj in ne povzročajmo znova stroškov z zamudnimi obrestmi,
               ker nihče ne more dati v tej dvorani garancije, da javni uslužbenci kljub sprejetemu
               zakonu ne bodo šli v izvršbo sodne odločbe, ker imajo vso pravico in vso možnost. Če
               mene osebno vprašate, bi bilo najboljše, da se dejansko opravi izplačilo do 31.
               decembra 2013 in ne premik v letu 2014. Zakaj? Tudi zaradi tega, kar smo pred kratkim
               sprejeli, to je sprememba zakona o dohodnini, ko smo odpravili indeksacijo in javni
               uslužbenci bodo tako ali tako tudi na škodo tudi zaradi tega. Če pa gledamo s
               položaja države, pa bo država dejansko plačala visoke zamudne obresti, se pravi po
               8,5 % zakonskih zamudnih obresti, ki so danes, lahko se celo še povišajo, namesto da
               bi uporabila druge vzvode, šla takoj v izplačilo in ne povzročala dodatnih stroškov
               glede zamudnih obresti. Vsi vemo, da ima država depozite na banki in če bi te
               depozite namenila zdaj za poplačilo tretje četrtine plačnih nesorazmerij, bi se
               izognili plačilu zamudnih obresti v tako visokem znesku. Vsi vemo, da so depoziti na
               banki obrestovani po 3,4-odstotni obrestni meri in nekateri si želijo, da bi se odmik
               naredil čim kasneje, ker bo na ta račun javni uslužbenec tudi pridobil več. Če pa
               pogledamo, da ima država več kot 3 milijarde depozitov in če bi takoj iz teh
               depozitov plačala, bi prihranila okoli 6 milijonov evrov. 6 milijonov evrov pomeni
               skoraj 5,5 milijona tega, kar smo komaj vrnili na področju prostovoljnega gasilstva
               in reševanja, za delovanje prostovoljnih gasilcev in reševalcev in podobno. To niso
               majhni zneski. Morda se nekomu, ki govori o milijardah, zdijo majhni zneski, ampak v
               bistvu gre pa za visoke zneske. Prihranki bi bili tudi, če bi izdala, recimo,
               zakladne menice, s čimer bi lahko prihranili 7 milijonov, in še in še. Če pa govorimo
               o plačni reformi na splošno in kdo je kriv, mislim, da so bile do zdaj vse vlade
               krive. Iskati krivca in da padajo okostnjaki, je v bistvu nedopustno, če vemo, v
               kakšni situaciji se nahaja država. Hvala.</p>
            </sp>
            <sp xml:id="SDZ6-Redna-19-2013-11-27.sp279">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Replika, gospa Bikar, izvolite.</p>
            </sp>
            <sp xml:id="SDZ6-Redna-19-2013-11-27.sp280">

               <speaker>ALENKA BIKAR (PS PS):</speaker>

               <p>Želela bi samo pojasniti. Seveda sem bila na matičnem odboru, kjer sem poslušala vse
               razprave, tako vaše kot odgovore ministra, ki je razložil, da je to sodba Vrhovnega
               sodišča, da je to to in da so poskušali vse možne variante, kar bi lahko. Da bi pa
               sama država proti državi vložila ustavno pritožbo, je pa rekel sam minister, da bi
               bilo, milo rečeno, smešno. Kar se pa tiče amandmaja, da še nismo razpravljali, sem ga
               pa imela možnost prebrati in sem videla, da je bil vložen, zaradi tega sem govorila o
               njem. Hvala lepa.</p>
            </sp>
            <sp xml:id="SDZ6-Redna-19-2013-11-27.sp281">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Sem videla še željo po razpravi, zato odpiram možnost za prijavo. Prijavljenih je 6
               razpravljavcev in razpravljavk. Prvi je gospod Jožef Horvat.</p>
            </sp>
            <sp xml:id="SDZ6-Redna-19-2013-11-27.sp282">

               <speaker>JOŽEF HORVAT (PS NSi):</speaker>

               <p>Hvala za besedo, gospa podpredsednica. Spoštovane kolegice in kolegi!</p>
               <p>Jaz se ne bom ukvarjal z ugotavljanjem starosti po metodi, ki jo je kolega Frangež
               opisoval, in ne z izotopom ogljika C-14, ki ima razpolovno dobo 5 tisoč 730 let,
               ampak z amandmajem Slovenske demokratske stranke k 3. členu. Jaz bom ta amandma
               podprl, ker logično sledi temu, kar smo pravzaprav povedali v stališču Poslanske
               skupine Nove Slovenije, in ker logično sledi načelom dobrega gospodarja. Ne bi podprl
               tega amandmaja, če bi mi glede proračuna Republike Slovenije danes imeli likvidnostne
               probleme. Teh problemov nimamo, kar je sam gospod minister dr. Čufer povedal, da jih
               nimamo, saj smo se zato zadolžili. Za financiranje proračuna smo se 15. 11. 2013 na
               nek sicer čuden način in zelo, zelo drago zadolžili za 1,5 milijarde evrov. Gospod
               minister je povedal, naj vas spomnim, ko smo ga spraševali, zakaj smo se zadolžili
               tako naenkrat, čez noč, je povedal, za financiranje proračuna Republike Slovenije.
               Nekoliko drugače je govorila gospa Alenka Bratušek, ampak to zdaj ni pomembno. Mi
               imamo denar, država ima denar, da lahko v enkratnem znesku to napako – to je napaka –
               poplača. Kako bodo reagirali davkoplačevalci, ko jim bomo izračunali oziroma so si že
               sami izračunali, da bodo zamudne obresti stale 5 milijonov evrov, tako na palec
               izračunano? Zamudne obresti bodo, če bomo drugo polovico te napake popravili šele v
               začetku leta 2015, res je, da je rečeno najkasneje, bodo zamudne obresti v višini 5
               evrov. Neka tekstilna tovarna, ki dela tako imenovane lon posle in recimo da šiva
               srajce, mora za 5 milijonov sešiti več kot en milijon srajc. Ja, več kot en milijon
               srajc, da zasluži v lon poslih 5 milijonov. Ampak izgleda, da smo se nekako navadili,
               pa dobro, pa pet milijonov, pa to ja ni nič, saj niti ni milijarda.</p>
               <p>Gre v bistvu za načelo dobrega gospodarja in zato je smiselno ta amandma odpreti. Vse
               ostalo je dejansko nasilje nad državnim proračunom oziroma nasilje nad tistimi, ki
               državni proračun polnijo.</p>
            </sp>
            <sp xml:id="SDZ6-Redna-19-2013-11-27.sp283">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod Franc Bogovič, izvolite.</p>
            </sp>
            <sp xml:id="SDZ6-Redna-19-2013-11-27.sp284">

               <speaker>FRANC BOGOVIČ (PS SLS):</speaker>

               <p>Lep pozdrav podpredsednica, kolegice in kolegi!</p>
               <p>Sam in tudi v Slovenski ljudski stranki bomo amandma kolegov iz SDS podprli. Razlogi
               so bili že nekajkrat pojasnjeni danes. Gre tudi za to, da moramo tudi z državnim
               denarjem, predvsem sedaj, ko ga je vsak dan manj, zelo gospodarno ravnati. In to, da
               za več kot leto in naprej podpišemo in uzakonimo, da bomo izplačali 8,5-procente
               obresti, zagotovo ni gospodarno dejanje. Razumem okoliščine, v katerih je minister
               tudi sprejemal ta dogovor oziroma sam je tu priznal, da ni šlo za noben pogajalski
               uspeh v tem delu. Da bi bil lahko pogajalski uspeh dosežen oziroma da bi si na koncu
               podali roke eni in drugi in bili na nek način eni in drugi zadovoljni, bi morala biti
               volja na obeh straneh. Sam ocenjujem, da je na tej točki zmanjkalo tiste dobre volje,
               ne toliko pri vladnih predstavnikih, ampak v okviru sindikatov, ki so zastopali
               delavce, ki imajo iztožljive pravice in so imeli tudi sami najbrž en omejen okvir,
               kaj lahko izpogajajo in kaj ne. Zato mislim, da je ta amandma, s katerim se poskuša
               doseči to, da se čim prej izplača to, kar je treba izplačati, koristen in tudi
               gospodaren, kot sem že dejal. Razlogi, ki so bili pojasnjeni, kar se tiče
               likvidnosti, so tudi pozitivni, ni problema to izplačati. S tega mesta lahko rečem,
               da smo mi za to breme vedeli že takrat, ko smo sestavljali proračun. Lahko bi pri
               proračunu to še naknadno predvideli, tudi z amandmaji bi lahko to predvideli, a tega
               nismo naredili. Če je potreba po rebalansu, jaz vam tu obljubim glas za to spremembo,
               pa če naredite rebalans proračuna letos ali pa do februarja, vsekakor pa mislim, da
               je to dobro sporočilo. Verjamem, da bodo kolegi v vladi to dobronamerno navodilo
               upoštevali, verjamem pa tudi, da danes amandma, glede na razprave, po vsej
               verjetnosti ne bo sprejet.</p>
               <p>Pri tej točki, mislim, da se je razprava razširila tudi na druge okoliščine, da
               preidemo na to dejstvo, pri katerem enostavno v tej državi ne želimo vsi skupaj, pa
               ne govorim sedaj za vladne predstavnike koalicija–opozicija, ampak družbo v celoti,
               priznati, da so se stvari s koncem leta 2008, ne samo pri nas, ampak v celem svetu
               drastično spremenile. Pred seboj imam tudi poročilo primanjkljajev, dolg države,
               oktober 2013, kjer so grafi za kakšno leto nazaj. In ti grafi so več kot zgovorni. Ko
               se je ta plačna reforma sprejemala, nam je javni dolg padal, tako da smo leta 2008
               prišlo do 22 %, primanjkljaj je padal in potem zaradi vseh okoliščin imamo sedaj
               povsem obratno sliko. Zato mislim, da je tudi to izhodišča, kar je že danes tudi
               kolega Frangež omenil, eno dobro izhodišče, da se bomo znali obnašati v bodoče, ko bo
               zagotovo potrebno v družbi odpreti en dialog in nekatere stvari enostavno spremeniti.
               Tudi sam nisem za to, da lahko plače v javnem sektorju še kar nižamo v nedogled in da
               bomo vsako leto nekaj procentov porezali in da bomo s tem naredili velik uspeh.
               Mislim, da imamo dejansko s to uravnilovko v javnem sektorju zelo velik problem, da
               je veliko ljudi, ki dejansko delajo pod pričakovanji, kot bi morali delati, zato bi
               bilo treba z boljšim sistemom tudi nagrajevanja, tudi s tem, da to delovno mesto ne
               bi bilo tako stabilno, kot je danes, vzpostaviti to konkurenčnost tudi v javnem
               sektorju. Predvsem pa mislim, da bo treba poseči v to, da si bomo spet priznali, da
               smo v teh dvajsetih letih na marsikaterem podsistemu države tudi kaj naredili napak
               in da neke stvari, ki smo jih vgradili v sistem, enostavno ohranjamo, in za ta namen
               tudi potem včasih po nepotrebnem rabimo dodatne zaposlene. Tako da mislim, da nas v
               tej družbi čaka obširna debata, veselim se tega, kar je minister napovedal, da ima
               pripravljen zakon, kajti sam sem trdno prepričan, da je ta rigidnost tudi v javnem
               sektorju in pa stabilnost teh plač na nek način tudi ovira v enem dobrem konkurenčnem
               boju med temi delavci, predvsem pa velika ovira za to, da bi mladi sploh stopili v
               javni sektor, ker mislim, da sveže krvi v javnem sektorju enostavno manjka in bi jo
               na ta način tudi lahko pridobili.</p>
               <p>Kar se pa tiče tistih statistik okoli plač pa primerjave javni: zasebni sektor,
               bodimo toliko korektni in povejmo, da je v teh zadnjih letih se štelo nad desettisoče
               delovnih mest na leto, ki smo jih izgubljali v gospodarstvu, in to ravno v tisti
               kategoriji najnižje plačanih. Statistika je včasih zelo zanimiva in pa rast plač v
               gospodarstvu, povprečne plače odraža tudi to, da ni več tekstila, ni več pridelovalne
               industrije in so ta razmerja porušena.</p>
            </sp>
            <sp xml:id="SDZ6-Redna-19-2013-11-27.sp285">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Mag. Majda Potrata, izvolite.</p>
            </sp>
            <sp xml:id="SDZ6-Redna-19-2013-11-27.sp286">

               <speaker>MAG. MAJDA POTRATA (PS SD):</speaker>

               <p>Hvala lepa, gospa podpredsednica.</p>
               <p>Od šestih ur dela odbora sem spremljala pet ur, ampak v tisti prvi uri, ki mi manjka,
               so tako ali tako razčiščevali razmerja med seboj samo sindikati. Kar je razumljivo.
               Smo že povedali, zakaj. Zato gledam predlagani amandma iz konteksta razprave,
               opravljene na odboru. Tukaj bi rekla, da ima predlagani amandma slabo oceno za
               umetniški vtis. Pa ne gre samo za umetniški vtis, ampak gre samo za vsebino, ki jo
               bomo pojasnila, v čem vidim glavno slabost tega amandmaja.</p>
               <p>V petih urah smo ne vem kolikokrat, pa nisem štela kolikokrat, poslušali zahtevo o
               ustavni pritožbi. Ko so kolegice in kolegi iz SDS primerjali neprimerljivo, različne
               ustavne odločbe in še marsikaj drugega, in ko se je končalo navsezadnje, to je treba
               povedati, tudi z napovedjo, da odgovorna oseba, to je minister, lahko računa z
               ustavno obtožbo ali celo s tožbo zaradi opustitve dolžnega ravnanja in še kaj drugega
               je bilo povedanega. Torej tako daleč je šlo. Zakaj na to opozarjam? Zakaj vidim
               razliko med tistim, o čemer se je govorilo na odboru, in tem amandmajem. Kakšen bi
               bil končni izplen ali učinek ustavne pritožbe? Zagovorniki ustavne pritožbe ne bi
               mogli vztrajati pri njej, če ne bi verjeli v to, da bo Ustavno sodišče presodilo, da
               se je Vrhovno sodišče zmotilo, torej reklo, da uslužbenci niso upravičeni do odprave
               razlik. Potem pa se postaviti s tem amandmajem v zagovornike javnih uslužbencev, je
               pa zame sprevrženo. Po tistem, ko ste storili vse, da tega državi ne bi bilo treba
               izplačati, po tistem, ko je bilo razloženo ne vem kolikokrat, da je ustavna pritožba
               sredstvo za varovanje človekovih pravic in da tu ni država tista, ki bo varovala
               svoje pravice, ampak jaz vidim tako, da so bile prizadete pravice javnih uslužbencev.
               Zato nisem mogla zagovarjati ustavne pritožbe, poleg vsega tistega, kar je bilo
               povedano. In dovolite, če se danes škandaliziramo zaradi tega, da je bil sprejet nek
               zakon, katerega slabe učinke odpravljamo s tem zakonom, bi z vztrajanjem pri ustavni
               pritožbi znova storili nekaj, za kar ni bilo nobenega zagotovila, da bi bila ustavna
               pritožba uspešna. Da ne govorim o tem, da sploh državni zbor ali odbor ne more
               nalagati ministru ali vladi, kaj naj stori.</p>
               <p>Moramo tehtati svoje predloge in svoje ravnanje tudi v kontekstu zagotavljanja pravne
               varnosti in postulatov pravne države. In zato se mi zdi to nedopustno, kar zdaj
               delamo, ker nočemo obesiti SDS odgovornosti, da je hotel zaustavljati sprejetje
               zakona, za katerega trdi, da je treba to storiti čim prej, da bo zamudnih obresti čim
               manj. Saj vsak ve, da denarja ni. Saj vsak ve, v kakšni situaciji smo v tej državi.
               Zato je treba biti pa v svojih predlogih vendarle vsaj malce konsistenten. Kar pa
               zadeva plačno reformo – pa moram reči, da sem jaz eno svojo zavezo tudi prekršila v
               zvezi s tem zakonom. Vložila sem zahtevo za presojo ustavnosti člena, ki je govoril o
               prevedbi plač, tistih prejšnjih plač v nov plačni sistem, ker nov plačni sistem ni
               našel dobrega odgovora za prevedbo vseh plač, v vseh poklicih, zlasti v umetniških,
               mislim pa na tiste plače na RTV ali pa v ljubljanski Drami ali še kakšne druge. Jaz
               se seveda lahko strinjam z ministrom v marsičem, ampak treba je povedati, da je
               statistični urad objavil podatke, po katerih so učiteljske plače na ravni izpred
               sprejetja evra. Toliko da vemo, kako je s temi rečmi. In da se v nekaterih poklicih,
               ki opravljajo javne službe, ne da stvari preprosto seštevati in deliti, in da je
               treba vedeti, kako pride Ajpes do tistih podatkov o povečevanju zaposlenih ... /
               izklop mikrofona/</p>
            </sp>
            <sp xml:id="SDZ6-Redna-19-2013-11-27.sp287">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Mag. Katarina Hočevar je naslednja.</p>
            </sp>
            <sp xml:id="SDZ6-Redna-19-2013-11-27.sp288">

               <speaker>MAG. KATARINA HOČEVAR (PS DL):</speaker>

               <p>Hvala za besedo.</p>
               <p>Jaz bi si danes želela, da bi lahko podprla amandma poslancev SDS, vendar žal je
               proračunska realnost drugačna, zato verjamem, da bosta tako minister Virant kot
               minister za finance Čufer poiskala rešitve, da bo obresti čim manj, da bodo ti zamiki
               oziroma da bodo ta sredstva javnim uslužbencem ne najkasneje, ampak čim hitreje
               izplačana. Te naše razprave včasih pripomorejo tudi k temu, da se kaj naučimo.
               Mislim, da smo se včeraj nekaj naučili, ali je ustavna pritožba možna ali ne, me
               veseli, da je danes tudi gospod poslanec Frangež se naučil, kaj sploh pomenijo plačna
               nesorazmerja. Tudi jaz, odkar sem poslanka, sem jih že veliko slišala kot tako
               imenovana Virantova poslanka na račun tako imenovane njegove plačne reforme. Ampak
               nekaj bom rekla, če vemo zdaj, kaj pomenijo nesorazmerja, če bi mi v to krizo
               vstopili s starim plačnim sistemom, potem nam pa samo bog lahko pomaga. Tako kot je
               rekel že minister Virant, bilo je nepregledno, zamegljeno in kakšnih nižanj oziroma
               sporazumov si sploh ne predstavljam, kako bi jih sklepali. Če navedem samo en primer.
               Zdaj imamo 65 plačnih razredov in država se lahko s sindikati pogaja, da, ne vem, se
               plače znižajo za en plačni razred. V prejšnjem sistemu so bili tako imenovani
               količniki, kjer je bila nominalna razlika, da je svetovalec napredoval za en plačni
               razred, pa se mu je to poznalo 20 evrov, ko je napredoval pa podsekretar, se mu je pa
               to poznalo 200 evrov. In ta nepreglednost, zamegljenost, nejasnost, dodatki so nekje
               znašali več kot osnovna plača, so dokaz za to, da pravim, hvala bogu, da imamo novo
               plačno reformo, pa naj bo Drnovškova, Bohinčeva ali pa Virantova. Pa povedala bom še
               to, ko nekateri pravijo, kako očitamo za nazaj itn. Poglejte, cilj je jasen. Seveda
               je bilo treba omejiti tudi sredstva na plačah, ampak poti so pa lahko različne.
               Prejšnja vlada se je pač lotila varčevanja na neizplačilu nesorazmerja. Naj pa
               spomnim, kako se je pod prejšnjo Janševo vlado tudi delanja reda na sistemu javnih
               uslužbencev, mislim, da je bilo to zadnje leto vašega ministrovanja, lotil minister
               Virant pri prevozih. Poglejte si podatke, kako so bili omejeni prevozi v javnem
               sektorju. Ravno tako neurejen sistem. Uslužbenci so se vozili iz Novega mesta, iz
               istega kraja, pa vsak, ki je prinesel različne karte za vlak, za avtobus, pa se je to
               kar vse izplačevalo. Pa je v bistvu bilo transparentno in z enim soglasjem tudi
               kadrovskih uslužbencev po ministrstvih z vladno uredbo to področje urejeno brez tožb
               in brez kakega velikega pompa. Če si pogledate podatke, boste videli, kako so se
               tisti prevozi, ki so bili tudi rak rana v sistemu javnih uslužbencev, uredili in
               zajezili. Upam, resnično, da po dveh letih poslanstva v Virantovi Državljanski listi,
               upam, da mi ne bo treba več poslušati očitkov na plačno reformo.</p>
               <p>Amandmaja, dragi kolegi, res ne morem podpreti, zaupam pa ministru Virantu, da bo to
               čim hitreje izplačano, tako da bo čim manj boleče za državni proračun. Hvala.</p>
            </sp>
            <sp xml:id="SDZ6-Redna-19-2013-11-27.sp289">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Gospod Jerko Čehovin je naslednji govornik.</p>
            </sp>
            <sp xml:id="SDZ6-Redna-19-2013-11-27.sp290">

               <speaker>JERKO ČEHOVIN (PS PS):</speaker>

               <p>Hvala lepa gospa podpredsednica.</p>
               <p>Res je zanimivo poslušati, koliko novih strokovnjakov smo danes dobili v tem državnem
               zboru za različna področja. Seveda je zanimiv tudi ta ekskurz v zgodovino nastajanja
               tega zakona in razprava oziroma debata med nekdanjima ministrskima kolegoma v neki
               predprejšnji vladi, manj je bilo pa govora o samem amandmaju.</p>
               <p>Če jaz povzamem na kratko naše stališče, ki sem ga sicer že povedal. Dejansko mi
               skoraj zakona ne bi potrebovali, če bi ta amandma sprejeli. Je pa ta amandma malo,
               kolegi, hudomušen, če ne rečem, da skoraj pobalinski. Še zlasti, če gledamo, kako so
               te seje potekale v treh nadaljevanjih, ko je bilo praktično tri četrt časa
               namenjenega zahtevi SDS, naj Državno pravobranilstvo vloži ustavno pritožbo, s katero
               naj bi država dosegla, da se razlika sploh ne izplača. Sedaj pa predlaga, da se
               izplača v enkratnem znesku. Razumi, kdor more. Glede vse te skrbi za javne finance,
               za obresti in tako naprej, naj vas vseeno spomnim, tudi gospod Vizjak, pa brez
               kakršnekoli intence, da vas bi hotel užaliti, ampak nihče ni predlagal, da bi tudi
               tisto, kar je Ustavno sodišče nam vrnilo, tisti inkriminirani 143. člen, da bi tudi
               tistim ljudem, od katerih marsikdo ne bo dobil, ampak bodo dobili njegovi dediči,
               bomo 80 % razlike plačali šele aprila meseca naslednje leto. In smo jim izplačali
               samo 20 % takrat. Ni nobenega problema okrog javnih financ, obresti, ničesar. Bodimo,
               kot je že marsikdo tukaj povedal, konsistentni pri tem in dajmo povedati tudi po
               pravici, da bi še več stroškov si naprtili, če tega zakona ne bi sprejeli, ker potem
               bi pa direktno napotili 100 tisoč javnih uslužbencev na izvršbo sodišča in lahko si
               zamislimo, kakšno delo bi imela ne samo sodišča, ampak tudi mi, od odbora za
               pravosodje, ko bi ugotavljali, kako so se spet povečali sodni zaostanki in tako dalje
               in tako dalje, s tem da bi pa vzbudili tudi zelo slabo voljo med uslužbenci.</p>
               <p>Drugi del zakona se nanaša pravzaprav na to, da so vsi javni uslužbenci enakopravni,
               izenačeni. Da ni izvršljiva odločba samo za tistih 31 tisoč ljudi, za katere je
               sodišče v prvi in drugi stopnji odločilo, ampak da tudi vsi ostali dobijo, tako kot
               smo tudi vsi dobili regres za letni dopust za leto 2012 v letošnjem letu.</p>
               <p>Ta del tehnične izvedbe zakona je potreben prav zaradi tega, ker je bilo danes
               govora, zakaj je ta zakon sploh potreben, da se dejansko zagotovi enakopravnost vseh
               tistih, ki so na nek način bili prizadeti. Jaz sem tudi prepričan, da takrat, ko se
               je ta napaka ali pa slab zakon oziroma dogovor s sindikati sprejel, na katerega so
               tudi nekateri sindikati pristali, tudi tisti, ki so pristali takrat, tu se pa
               strinjam, bodo tudi deležni poračuna, pa so takrat pristali na to in so se dogovorili
               s takratno ministrico, ampak tako je. Mislim, da je tudi prav, da se ne dela razlik v
               nekem sektorju, s cmokom v grlu je treba včasih take zadeve pojesti. Ampak moram pa
               še enkrat povedati, da razprava na matičnem delovnem telesu ni šla v smeri tega
               amandmaja, ki smo ga danes dobili na mizo, ampak bolj v smeri očitkov med ministrom
               in med SDS, kako je treba vložiti to ustavno pritožbo in zakaj tega minister ne
               stori. Bolj je izgledalo to kot nek uvod v interpelacijo, ki se bo zgodila čez kakšen
               mesec. In sem tudi na odboru rekel, da je šlo bolj za suho vajo kot pa za vsebinsko
               razpravo o tem zakonu.</p>
               <p>Zakon bom tudi podprl in tudi v naši poslanski skupini ga bomo podprli z željo, da bi
               se čim prej, če uporabim ministrove besede, napraskal ta denar ... / izklop
               mikrofona/</p>
            </sp>
            <sp xml:id="SDZ6-Redna-19-2013-11-27.sp291">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Repliko ima gospa Sonja Ramšak</p>
            </sp>
            <sp xml:id="SDZ6-Redna-19-2013-11-27.sp292">

               <speaker>SONJA RAMŠAK (PS SDS):</speaker>

               <p>Bom zelo kratka. Ne bo toliko replika kot mogoče samo opozorilo. Kot sem že v svoji
               razpravi k temu amandmaju povedala, da z zakonom ne bomo zadržali izvršb na sodno
               odločbo. Če ne želite, da bomo povzročili ne samo za zamudne obresti, ampak tudi za
               vse stroške, ki jih bo nosil delodajalec, to je pa v večini primerov država, vam
               sporočam, da sindikati, tisti, ki so nasprotovali temu zakonu, so se že odločili, da
               bodo nadaljevali s postopki izvršbe. Kaj to pomeni? Mislim, da gospod minister zelo
               dobro ve. V izogib temu, mislim, da je naš amandma v tem trenutku na mestu, da se čim
               prej izvede izplačilo tretje četrtine plačnih nesorazmerij, da preprečimo nadaljnje
               izvršbe in da s tem zmanjšamo stroške tako odvetnikov, vloženih izvršb in podobno.
            </p>
            </sp>
            <sp xml:id="SDZ6-Redna-19-2013-11-27.sp293">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Besedo ima minister.</p>
            </sp>
            <sp xml:id="SDZ6-Redna-19-2013-11-27.sp294">

               <speaker>DR. GREGOR VIRANT:</speaker>

               <p>Jaz sem prepričan, gospa Ramšak, da se bodo sodni postopki in izvršbe ustavile
               oziroma da se ne bodo vlagale nove. Poglejte, če imajo ljudje v zakonu zagarantirano,
               do kdaj najkasneje bodo dobili izplačilo prvega dela, pa do kdaj bodo najkasneje
               dobili izplačilo drugega dela, pa ves ta čas jim tečejo zamudne obresti, je pa res
               zelo nerazumno, če bi kdo kljub temu šel v izvršbo. Tudi če bodo kakšni sindikati, ki
               so se mogoče malo zaplezali s kakšnimi postopki, poskušali uveljavljati svoje in
               ljudi prepričevati, naj vlagajo izvršbe ali če bodo kakšni odvetniki želeli na ta
               način zaslužiti, poglejte, ljudje niso neumni, in sem prepričan, da bo zelo majhno
               število v to šlo. Statistika vloženih izvršb je praktično usahnila v zadnjih dneh.
               Prej so se pa vlagale dnevno, po nekaj sto jih je dobilosodišče. Ta stampedo smo malo
               ustavili sedaj.</p>
            </sp>
            <sp xml:id="SDZ6-Redna-19-2013-11-27.sp295">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Janez Ribič, izvolite.</p>
            </sp>
            <sp xml:id="SDZ6-Redna-19-2013-11-27.sp296">

               <speaker>JANEZ RIBIČ (PS SLS):</speaker>

               <p>Hvala za besedo. Spoštovani!</p>
               <p>Ocenjujem, da je predlog Slovenske demokratske stranke treba podpreti. Potrebujemo
               celovit družbeni dogovor. Treba si je naliti čistega vina in jasno povedati, da imamo
               lahko zgolj takšen javni sektor, kot si ga lahko privoščimo. Takšen javni sektor, kot
               ga lahko gospodarstvo dolgoročno financira. Takšen javni sektor, ki bo fleksibilen in
               znal nagrajevati pridne in ki bo znal deliti usodo gospodarstva. S tem bi tudi
               podobni zakonski predlogi, kot ga imamo trenutno pred seboj, bili preteklost, saj bi
               bilo dogovarjanje in sklepanje kompromisov med državo in zaposlenimi lažje. Zato bi
               bilo pametno izplačilo navedene razlike v plači izvršiti takoj, da ne naredimo še
               večjih stroškov z obrestmi za državni proračun, v katerem tako ali tako ni denarja in
               se računa na nove kredite. Zato se mi zdi pametno, da bi amandma Slovenske
               demokratske stranke podprli. Hvala.</p>
            </sp>
            <sp xml:id="SDZ6-Redna-19-2013-11-27.sp297">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam. Ker obstaja še želja po razpravi, bom odprla možnost, da se
               prijavite. Prijavljena imamo še dva razpravljavca. Prvi je gospod Branko Grims.</p>
               <p>Izvolite, gospod Grims.</p>
            </sp>
            <sp xml:id="SDZ6-Redna-19-2013-11-27.sp298">

               <speaker>BRANKO GRIMS (PS SDS):</speaker>

               <p>Spoštovani!</p>
               <p>Prej je minister rekel, da pri tistih pogajanjih, za katere sicer zdaj tudi sam že
               priznava, da niso bila noben dosežek, ni bilo ne zmagovalcev ne poražencev, vendar to
               ne drži. To, kar predlagate vi v tem zakonu in kar je bilo izpogajano, da se
               plačujejo zamudne obresti, je v resnici najdražja možna oblika kredita. Kar pomeni,
               da zmagovalcev najbrž res ni, so pa poraženci, poraženci so vsi davkoplačevalci, so
               podjetniki, je slovensko gospodarstvo. Vsi tisti, ki jih vsak dan privijate z novimi
               in vse višjimi davki do te mere, da slovensko gospodarstvo zamira in da smo edina
               država poleg Cipra V Evropski uniji, ki ji napovedujejo nov padec, novo gospodarsko
               katastrofo v naslednjih letih. To, gospe in gospodje, je resnica, in zato je treba
               podpreti amandma, ki ga predlaga SDS, da se to izplača takoj, ker je to kljub temu,
               da bo za to potrebno neko drugo zadolževanje, še vedno ceneje, kot pa je plačevanje
               zamudnih obresti. Ker je to najdražja možna oblika kredita. In tisti, ki se je tako
               izpogajal, oprostite, to niso nobena pogajanja.</p>
            </sp>
            <sp xml:id="SDZ6-Redna-19-2013-11-27.sp299">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Gospod Ljubo Žnidar, izvolite.</p>
            </sp>
            <sp xml:id="SDZ6-Redna-19-2013-11-27.sp300">

               <speaker>LJUBO ŽNIDAR (PS SDS):</speaker>

               <p>Spoštovane kolegice in kolegi, predsedujoča!</p>
               <p>Seveda bom amandma Slovenske demokratske stranke podprl, da se plačna nesorazmerja
               izplačajo takoj, seveda z dejstvom, ker je to najceneje za sam proračun. Danes je
               bilo govora o umetniških vtisih, o suhi vaji ... Mene ti vtisi pa vaje, takšne ali
               drugačne, in zgodovina za nazaj ne zanima. Mene zanima samo čista matematika in kako
               ta matematika vpliva na državne finance in na državni proračun. In tukaj so dejstva
               jasna. Vračanja ni, poplačila je treba opraviti, in kar je za državo najceneje, to se
               pravi, takoj. Seveda po drugi strani imajo javni uslužbenci odlično naložbo. Če danes
               na banki vežemo sredstva na daljše obdobje, pridemo maksimalno tam nekje od 3,4 do
               3,5 % obresti, tukaj pa imajo javni uslužbenci obrestovano z 8,5-procentno obrestno
               mero. To je dobra naložba. In glede na dejstvo, da niti v proračunu za leto 2014 niti
               za leto 2015 ni planiranih prav nobenih sredstev za to poplačilo, lahko računamo, da
               bo tukaj strošek za državni proračun ne pet, šest milijonov, kolikor se ocenjuje v
               skladu s temi roki, to se pravi s poplačili do konca drugega meseca 2014 in do konca
               prvega meseca 2015 med petimi in šestimi milijoni, ampak bo tukaj še kar nekaj
               milijonov treba dati zraven. To se pravi, da nikakor ne razumem te matematike. Če
               gledam s tega stališča, potem bi tudi sam dal en predlog, ki ga minister Virant in
               vladna koalicija zagovarja. Jaz bi predlagal, da se moja mesečna plača plačuje z
               enomesečno zamudo in da se mi plačujejo zamudne obresti po višini 8,5 %. To je logika
               ministra in logika vladne koalicije. Ne vem, če se bodo državljani s takšno logiko
               strinjali. In ta logika je škodljiva za državni proračun, je škodljiva za finančno
               stabilnost države. Tukaj govorimo o malih zneskih, ampak tudi pri velikih sredstvih
               se uporablja ta logika. In ta logika je napačna.</p>
            </sp>
            <sp xml:id="SDZ6-Redna-19-2013-11-27.sp301">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Mag. Majda Potrata je želela repliko.</p>
            </sp>
            <sp xml:id="SDZ6-Redna-19-2013-11-27.sp302">

               <speaker>MAG. MAJDA POTRATA (PS SD):</speaker>

               <p>Hvala.</p>
               <p>Govora je bilo o umetniškem vtisu, pa mislim, da gospod Žnidar ni razumel poante moje
               pripombe. Dokazala sem, da je vloženi amandma v diametralnem nasprotju s tistim, kar
               je zahtevala Slovenska demokratska stranka na odboru. Zahteva po ustavni pritožbi je
               šla v smer neizplačanja tretje četrtine plačnih nesorazmerij. Zdaj pa delajo preval
               in hočejo takoj. In spet z nekimi argumenti, ki so zame nesprejemljivi, češ, da je to
               za državo najceneje. Ne zato, da se odpravi neka krivica in da se vrnejo pravice
               veliki skupini javnih uslužbencev. Meni gre pa za to. In v tem primeru, ko je država
               storila napako, mora seveda resno razmišljati o tem, kako to urediti. Ampak če bi pa
               bilo tako dogovorjeno oziroma izpogajano ob enkratnem znesku, bi pa imeli danes čisto
               drugačno razpravo, ker bi rekli, kje pa imate zagotovljene finance v proračunu za
               leto 2014. In to je tisto, zaradi česar sem rekla, da gre v bistvu s tem amandmajem
               samo za ustvarjanje vtisa, ne gre pa za resnično željo reševanja problema, da lahko
               razpravljamo o teh stvareh danes in da se prepričujemo o stvareh, o katerih smo se
               šest ur prepričevali na čisto drugi ravni. In to je tisto, s čimer ne morem soglašati
               in zaradi česar se mi zdi sprevrženo vlagati amandma, za katerega veste, da ga
               koalicija ne more sprejeti. Natanko vemo, kako je, kdo mora prevzemati odgovornost za
               odločitve, da si bo spet lahko čez nekaj let nekdo očital, kdo je sprejemal takšne in
               takšne odločitve. Samo za to gre. Hvala.</p>
            </sp>
            <sp xml:id="SDZ6-Redna-19-2013-11-27.sp303">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Smo izčrpali razpravljavce. Ker ne želi nihče več razpravljati, zaključujem razpravo.
               O amandmajih bomo v skladu s časovnim potekom seje zbora odločali čez pol ure v
               okviru glasovanj. S tem prekinjam to točko dnevnega reda, prekinjam pa tudi 19. sejo
               Državnega zbora, ki jo bomo nadaljevali z glasovanjem dvajset minut čez osmo uro.</p>
               <stage>(Seja je bila prekinjena ob 19.49 in se je nadaljevala ob 20.20.)</stage>
            </sp>
            <sp xml:id="SDZ6-Redna-19-2013-11-27.sp304">

               <speaker>PODPREDSEDNICA POLONCA KOMAR:</speaker>

               <p>Spoštovane kolegice poslanke in kolegi poslanci!</p>
               <p>Nadaljujemo s prekinjeno sejo Državnega zbora. Prehajamo na glasovanje Državnega
               zbora o predlogih odločitev. Poslanke in poslance prosim, da preverijo delovanje
               glasovalnih naprav. <title>Nadaljujemo prekinjeno 32. točko dnevnega reda, to je Predlog sklepa o soglasju k Dopolnitvi Poslovnika
                  Državne revizijske komisije za revizijo postopkov oddaje javnih naročil.</title>
               </p>
               <p>Prehajamo na odločanje o naslednjem predlogu sklepa: Državni zbor Republike Slovenije
               daje soglasje k Dopolnitvi Poslovnika Državne revizijske komisije za revizijo
               postopkov oddaje javnih naročil z dne 10. september 2013.</p>
               <p>Glasujemo. Navzočih je 79 poslank in poslancev, za je glasovalo 77, proti nihče.</p>
               <p><stage>(Za je glasovalo 77.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda. <title>Nadaljujemo prekinjeno 2. točko dnevnega reda, to je Predlog zakona o spremembah in dopolnitvah Zakona o
                  finančnem poslovanju, postopkih zaradi insolventnosti in prisilnem prenehanju po
                  nujnem postopku.</title>
               </p>
               <p>Nadaljujemo z <title>drugo obravnavo</title>, to je z odločanjem o vloženih amandmajih, ki
               jo bomo opravili na podlagi pregleda vloženih amandmajev z dne 27. november 2013.</p>
               <p>Prehajamo na odločanje o amandmajih k 4. členu. Pod točko ena, je najprej odločanje o
               amandmaju Poslanske skupine SDS. Ali lahko preidemo na odločanje?</p>
               <p>Glasujemo. Navzočih je 79 poslank in poslancev, za je glasovalo 30, proti 47.</p>
               <p><stage>(Za je glasovalo 30.)</stage> <stage>(Proti 47.)</stage></p>
               <p>Ugotavljam, da amandma ni sprejet.</p>
               <p>Prehajamo na drugo točko in amandma koalicije k 4. členu. Lahko preidemo na
               odločanje?</p>
               <p>Glasujemo. Navzočih je 79 poslank in poslancev, za je glasovalo 72, proti nihče.</p>
               <p><stage>(Za je glasovalo 72.)</stage> <stage>(Proti nihče.)</stage></p>
               <p>Ugotavljam, da je bil amandma sprejet.</p>
               <p>Prehajamo na tretjo točko in amandma Poslanske skupine SDS. Prehajamo na
               odločanje.</p>
               <p>Glasujemo. Navzočih je 79 poslank in poslancev, za je glasovalo 29, proti 47.</p>
               <p><stage>(Za je glasovalo 29.)</stage> <stage>(Proti 47.)</stage></p>
               <p>Ugotavljam, da amandma ni bil sprejet.</p>
               <p>Prehajamo na četrto točko in na amandma Poslanske skupine SDS, pri čemer vas
               obveščam, da če ta amandma ni sprejet, postane amandma pod točko 5 brezpredmeten.
               Prehajamo na odločanje.</p>
               <p>Glasujemo. Navzočih je 77 poslank in poslancev, za je glasovalo 29, proti 45.</p>
               <p><stage>(Za je glasovalo 29.)</stage> <stage>(Proti 45.)</stage></p>
               <p>Ugotavljam, da amandma ni sprejet.</p>
               <p>Prehajamo na peto točko, pri čemer vas obveščam, ker amandma pod točko štiri ni bil
               sprejet, je ta amandma brezpredmeten.</p>
               <p>Prehajamo na odločanje k 12. Členu, in sicer amandma koalicije k 12. členu. Prehajamo
               na odločanje.</p>
               <p>Glasujemo. Navzočih je 79 poslank in poslancev, za je glasovalo 51, proti 20.</p>
               <p><stage>(Za je glasovalo 51.)</stage> <stage>(Proti 20.)</stage></p>
               <p>Ugotavljam, da je bil amandma sprejet.</p>
               <p>Prehajamo na amandma k 37. Členu, in sicer je to amandma koalicije. Prehajamo na
               odločanje.</p>
               <p>Glasujemo. Navzočih je 78 poslank in poslancev, za je glasovalo 49, proti 1.</p>
               <p><stage>(Za je glasovalo 49.)</stage> <stage>(Proti 1.)</stage></p>
               <p>Ugotavljam, da je bil amandma sprejet.</p>
               <p>Prehajamo na odločanje o 48. členu, in sicer o amandmaju koalicije.</p>
               <p>Glasujemo. Navzočih je 78 poslank in poslancev, za je glasovalo 50, proti 1.</p>
               <p><stage>(Za je glasovalo 50.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o 48. a členu. Gre za amandma koalicije. Odpiram
               glasovanje.</p>
               <p>Glasujemo. Navzočih je 79 poslank in poslancev, za je glasovalo 52, proti nihče.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na glasovanje k 49. členu. Gre za amandma koalicije. Prehajamo na
               odločanje.</p>
               <p>Glasujemo. Navzočih je 78 poslank in poslancev. Za je glasovalo 51, proti ni glasoval
               nihče.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               nujnega postopka. Ugotavljam, da je zbor v drugi obravnavi sprejel amandmaje k 4.,
               12., 37., 48., 48.a in 49. členu dopolnjenega predloga zakona. Sprašujem
               kvalificirane predlagatelje, ali nameravajo k temu členu vložiti amandmaje. Ne
               želite.</p>
               <p>Prehajamo na <title>tretjo obravnavo</title> predloga zakona. Ugotavljam, da k predlogu
               zakona za tretjo obravnavo ni bilo vloženih amandmajev. Obveščam vas, da me
               Zakonodajno-pravna služba oziroma Vlada nista obvestili, da bi bil zaradi amandmajev,
               sprejetih v drugi obravnavi, predlog zakona neusklajen. Zato prehajamo na odločanje o
               predlogu zakona.</p>
               <p>Glasujemo. Navzočih je 79 poslank in poslancev. Za je glasovalo 51, proti 2.</p>
               <p><stage>(Za je glasovalo 51.)</stage> <stage>(Proti 2.)</stage></p>
               <p>Ugotavljam, da je bil zakon sprejet.</p>
               <p>V zvezi s to točko dnevnega reda Odbor za pravosodje predlaga zboru, da na podlagi
               drugega odstavka 153. člena Poslovnika Državnega zbora sprejme naslednji sklep:
               Zakonodajno-pravna služba pripravi uradno prečiščeno besedilo zakona o finančnem
               poslovanju, postopkih zaradi insolventnosti in prisilnem prenehanju.</p>
               <p>Glasujemo. Navzočih je 79 poslank in poslancev. Za je glasovalo 75, proti ni glasoval
               nihče.</p>
               <p><stage>(Za je glasovalo 75.)</stage> <stage>(Proti nihče.)</stage></p>
               <p>Ugotavljam, da je ta sklep sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 17. točko dnevnega reda, to je s tretjo obravnavo Predloga zakona o
                  makrobonitetnem nadzoru finančnega sistema v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen. Prehajamo na odločanje</p>
               <p>Glasujemo. Navzočih je 79 poslank in poslancev. Za je glasovalo 78, proti ni glasoval
               nihče.</p>
               <p><stage>(Za je glasovalo 78.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 33. točko dnevnega reda, to je z obravnavo Predloga zaključnega računa proračuna
                  Republike Slovenije za leto 2012.</title>
               </p>
               <p>Prehajamo na odločanje o Predlogu zaključnega računa proračuna Republike Slovenije za
               leto 2012.</p>
               <p>Glasujemo. Navzočih je 77 poslank in poslancev. Za je glasovalo 67, proti ni glasoval
               nihče.</p>
               <p><stage>(Za je glasovalo 67.)</stage> <stage>(Proti nihče.)</stage></p>
               <p>Ugotavljam, da je zaključni račun sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 3. točko dnevnega reda, to je z obravnavo Predloga zakona o spremembi Zakona o
                  poslancih po skrajšanem postopku.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembi
               Zakona o poslancih ni primeren za nadaljnjo obravnavo.</p>
               <p>Glasujemo. Navzočih je 77 poslank in poslancev, za je glasovalo 63, proti 5.</p>
               <p><stage>(Za je glasovalo 63.)</stage> <stage>(Proti 5.)</stage></p>
               <p>Ugotavljam, da je sklep sprejet.</p>
               <p>Ugotavljam, da je zbor sklep sprejel, zato je zakonodajni postopek o predlogu zakona
               končan.</p>
               <p>S tem zaključujem to točko dnevnega reda. <title>Prehajamo na prekinjeno 4. točko dnevnega reda, to je z obravnavo Predloga zakona o dopolnitvah Zakona o
                  vodah po skrajšanem postopku.</title>
               </p>
               <p>Prehajamo na <title>tretjo obravnavo</title> predloga zakona. Ker v drugi obravnavi
               amandmaji k dopolnjenemu predloga zakona niso bili vloženi, prehajamo na odločanje o
               predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen. Prehajamo na odločanje.</p>
               <p>Glasujemo. Navzočih je 79 poslank in poslancev, za je glasovalo 77, proti nihče.</p>
               <p><stage>(Za je glasovalo 77.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 5. točko dnevnega reda, to je z obravnavo Predloga zakona o spremembi
                  Zakona o industrijski lastnini po skrajšanem postopku.</title>
               </p>
               <p>Prehajamo na <title>tretjo obravnavo</title> predloga zakona. Ker k predlogu zakona matično
               delovno telo ni sprejelo nobenega amandmaja, amandmajev na seji zbora ni bilo možno
               vlagati, zato prehajamo na odločanje o predlogu zakona.</p>
               <p>Glasujemo. Navzočih je 79 poslank in poslancev, za je glasovalo 79, proti nihče.</p>
               <p><stage>(Za je glasovalo 79.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 
                  6. točko dnevnega reda, to je z obravnavo Predloga zakona o spremembi in dopolnitvi
                  Zakona o verski svobodi po skrajšanem postopku.</title>
               </p>
               <p>Prehajamo na <title>trejo obravnavo</title> predloga zakona. Ker v drugi obravnavi
               amandmaji k dopolnjenemu predloga zakona niso bili vloženi, prehajamo na odločanje o
               predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen. Prehajamo na odločanje.</p>
               <p>Glasujemo. Navzočih je 80 poslank in poslancev, za je glasovalo 45, proti 3.</p>
               <p><stage>(Za je glasovalo 45.)</stage> <stage>(Proti 3.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 18. točko dnevnega reda, to je s tretjo obravnavo Predloga zakona o
                  spremembah in dopolnitvah Zakona o višjem strokovnem izobraževanju v okviru
                  rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen. Prehajamo na odločanje.</p>
               <p>Glasujemo. Navzočih je 80 poslank in poslancev, za je glasovalo 76, proti nihče.</p>
               <p><stage>(Za je glasovalo 76.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 7. točko dnevnega reda, to je z obravnavo Predloga zakona o dopolnitvi
                  Zakona o vojnih invalidih po skrajšanem postopku.</title>
               </p>
               <p>Prehajamo na odločanje o naslednjem predlogu sklepa: Predlog zakona o dopolnitvi
               Zakona o vojnih invalidih ni primeren za nadaljnjo obravnavo.</p>
               <p>Obrazložitev glasu v imenu poslanske skupine ima mag. Matej Tonin.</p>
            </sp>
            <sp xml:id="SDZ6-Redna-19-2013-11-27.sp305">

               <speaker>MAG. MATEJ TONIN (PS NSi):</speaker>

               <p>Spoštovane kolegice in kolegi, saj vem, da nam gre dobro, tudi jaz ne bom preveč
               stvari zapletal, veste pa, da se na to temo že izjemno trudim. Ne bomo ponavljal
               argumentov, prosim pa vas, da glasujete proti temu, da zakon ni primeren za nadaljnjo
               obravnavo in da ta problem že enkrat rešimo, ker jaz sem se tudi že počasi naveličal,
               da vedno znova in znova in znova vlagam ta zakon.</p>
            </sp>
            <sp xml:id="SDZ6-Redna-19-2013-11-27.sp306">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Prehajamo na odločanje o tem predlogu sklepa. Odpiram glasovanje.</p>
               <p>Glasujemo. Navzočih je 80 poslank in poslancev, za je glasovalo 47, proti 29.</p>
               <p><stage>(Za je glasovalo 47.)</stage> <stage>(Proti 29.)</stage></p>
               <p>Ugotavljam, da je Državni zbor sprejel sklep, zato je zakonodajni postopek o predlogu
               zakona končan.</p>
               <p>S tem zaključujem to točko dnevnega reda. <title>Nadaljujemo s prekinjeno 8. točko dnevnega reda, to je z obravnavo Predloga zakona o spremembah in dopolnitvah Zakona o urejanju
                  trga dela po skrajšanem postopku.</title>
               </p>
               <p>Nadaljujemo z <title>drugo obravnavo</title>, to je z odločanjem o vloženem amandmaju, ki
               ga bomo opravili na podlagi pregleda vloženega amandmaja z dne 26. novembra 2013.
               Prehajamo torej na odločanje o amandmaju poslanskih skupin koalicije k 2. členu.</p>
               <p>Glasujemo. Navzočih je 79 poslank in poslancev, za je glasovalo 51, proti 19.</p>
               <p><stage>(Za je glasovalo 51.)</stage> <stage>(Proti 19.)</stage></p>
               <p>Ugotavljam, da je bil amandma sprejet.</p>
               <p>Končali smo z glasovanjem o amandmaju in z drugo obravnavo predloga zakona v okviru
               skrajšanega postopka.</p>
               <p>Ugotavljam, da je Državni zbor v drugi obravnavi sprejel amandma k 2. členu
               dopolnjenega predloga zakona in sprašujem kvalificirane predlagatelje, ali nameravajo
               k temu členu vložiti amandmaje. Ne.</p>
               <p>Prehajamo torej na <title>tretjo obravnavo</title> predloga zakona. Ugotavljam, da k
               predlogu zakona za tretjo obravnavo ni bilo vloženih amandmajev. Obveščam vas, da me
               Zakonodajno-pravna služba oziroma Vlada nista obvestili, da bi bil zaradi amandmajev,
               sprejetih v drugi obravnavi, predlog zakona neusklajen. Prehajamo na odločanje o
               predlogu zakona. Pričenjam glasovanje.</p>
               <p>Glasujemo. Navzočih je 79 poslank in poslancev, za je glasovalo 56, proti 1.</p>
               <p><stage>(Za je glasovalo 56.)</stage> <stage>(Proti 1.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 2.a točko dnevnega reda, to je z obravnavo Predloga zakona o načinu
                  izplačila razlike v plači zaradi odprave tretje četrtine nesorazmerij v osnovnih
                  plačah javnih uslužbencev po nujnem postopku.</title>
               </p>
               <p>Nadaljujemo z <title>drugo obravnavo</title>, to je z odločanjem o vloženih amandmajih, ki
               ga bomo opravili na podlagi pregleda vloženih amandmajev z dne 27. november 2013.</p>
               <p>Prehajamo na odločanje o amandmaju k 3. členu. To je amandma Poslanske skupine
               Slovenske demokratske stranke. Prehajamo na odločanje o amandmaju. Odpiram
               glasovanje.</p>
               <p>Glasujemo. Navzočih je 80 poslank in poslancev, za je glasovalo 32, proti 46.</p>
               <p><stage>(Za je glasovalo 32.)</stage> <stage>(Proti 46.)</stage></p>
               <p>Ugotavljam da amandma ni bil sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               nujnega postopka.</p>
               <p>Prehajamo na <title>tretjo obravnavo</title> predloga zakona. Ker v drugi obravnavi
               predlagani amandma ni bil sprejet, prehajamo na odločanje o predlogu zakona. Obveščam
               vas, da me Zakonodajno-pravna služba oziroma Vlada nista opozorili, da bi bil zaradi
               amandmajev, sprejetih na matičnem delovnem telesu, predlog zakona neusklajen.
               Prehajamo na odločanje.</p>
               <p>Glasujemo. Navzočih je 79 poslank in poslancev, za je glasovalo 51, proti nihče.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 11. točko dnevnega reda, 
                  to je z drugo obravnavo Predloga zakona o spremembah in dopolnitvah Zakona o
                  Kmetijsko-gozdarski zbornici Slovenije v okviru rednega postopka.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o Kmetijsko-gozdarski zbornici Slovenije ni primeren za nadaljnjo
               obravnavo. Prehajamo na odločanje.</p>
               <p>Glasujemo. Navzočih je 80 poslank in poslancev, za je glasovalo 50, proti 5.</p>
               <p><stage>(Za je glasovalo 50.)</stage> <stage>(Proti 5.)</stage></p>
               <p>Ugotavljam, da je sklep sprejet.</p>
               <p>Ker je sklep sprejet, je zakonodajni postopek o predlogu zakona končan.</p>
               <p>S tem zaključujem to točko dnevnega reda. <title>Nadaljujemo s prekinjeno 27. točko dnevnega reda, to je s prvo obravnavo Predloga zakona o spremembah in dopolnitvah Zakona o dostopu do
                  informacij javnega značaja.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah zakona o dostopu do informacij javnega značaja je primeren za nadaljnjo
               obravnavo. Prehajamo na odločanje.</p>
               <p>Glasujemo. Navzočih je 79 poslank in poslancev, za je glasovalo 54, proti nihče.</p>
               <p><stage>(Za je glasovalo 54.)</stage> <stage>(Proti nihče.)</stage></p>
               <p>Ugotavljam, da je sklep sprejet, zato bo predlog zakona dodeljen v obravnavo Odboru
               za notranje zadeve, javno upravo in lokalno samoupravo kot matičnemu delovnemu
               telesu.</p>
               <p>S tem zaključujem to točko dnevnega reda. <title>Nadaljujemo s prekinjeno 
                  28. točko dnevnega reda to je s prvo obravnavo Predloga zakona o starševskem varstvu in družinskih prejemkih.</title>
               </p>
               <p>Prehajamo na odločanje o naslednjem predlogu sklepa: Predlog zakona o starševskem
               varstvu in družinskih prejemkih je primeren za nadaljnjo obravnavo. Prehajamo na
               odločanje. 
                   Glasujemo. Navzočih je 79 poslank in poslancev, za je glasovalo 56, proti 2.
                  
                <stage>(Za je glasovalo 56.)</stage> <stage>(Proti 2.)</stage></p>
               <p>Ugotavljam, da je zbor predlagani sklep sprejel, zato bo predlog zakona dodeljen v
               obravnavo Odboru za delo, družino, socialne zadeve in invalide kot matičnemu
               delovnemu telesu.</p>
               <p>S tem zaključujem to točko dnevnega reda. <title>Nadaljujemo s prekinjeno 30. točko
                  dnevnega reda, to je s prvo obravnavo Predloga zakona o spremembah in dopolnitvah zakona o varstvu
                  dokumentarnega in arhivskega gradiva ter arhivih.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o varstvu dokumentarnega in arhivskega gradiva ter arhivih je
               primeren za nadaljnjo obravnavo. Prehajamo na odločanje.</p>
               <p>Glasujemo. Navzočih je 80 poslank in poslancev, za je glasovalo 53, proti 22.</p>
               <p><stage>(Za je glasovalo 53.)</stage> <stage>(Proti 22.)</stage></p>
               <p>Ugotavljam, da je zbor predlagani sklep sprejel, zato bo predlog zakona dodeljen v
               obravnavo Odboru za kulturo kot matičnemu delovnemu telesu.</p>
               <p>S tem zaključujem to točko dnevnega reda. <title>Nadaljujemo s prekinjeno 31. točko dnevnega reda, to je z obravnavo Predloga resolucije o Nacionalnem
                  programu za kulturo 2014–2017.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 21. november 2013.</p>
               <p>Prehajamo k poglavju 2 in na odločanje o amandmaju Poslanske skupine Nove Slovenije k
               poglavju 2.</p>
               <p>Obrazložitev v imenu poslanske skupine ima gospod Jožef Horvat.</p>
            </sp>
            <sp xml:id="SDZ6-Redna-19-2013-11-27.sp307">

               <speaker>JOŽEF HORVAT (PS NSi):</speaker>

               <p>Hvala lepa, gospa podpredsednica. Spoštovane kolegice in kolegi!</p>
               <p>Spoštovani gospod minister, zelo sem vesel, da ste današnji večer z nami, kar daje
               posebno težo temu dokumentu, ki ga bomo sprejeli in ga bova tudi midva s kolegom
               Toninom potrdila, čeprav smo poslanci Nove Slovenije k temu dokumentu z namenom, da
               bi izboljšali dokument, vložili, mislim, da kar 8 izboljšav. Kvalitetna je bila v
               petek razprava, najbrž tudi zato, ker je bil predvečer slovenskega državnega
               praznika, dneva Rudolfa Maistra.</p>
               <p>Kaj je bil namen naših amandmajev k določenim poglavjem? Namen je bil v tem, da bi
               bili Slovenci ali pa državljani in državljanke te države bolj ponosni na slovensko
               kulturo. Da bi odprli vrata, okna, glave in predvsem srca, da bi imeli drugačen
               pristop, drugačen koncept, in to je koncept slovenskega globalnega kulturnega
               prostora. Ne vem, zakaj se nekako sramežljivo obnašamo, ko pa se vendar zavedamo, da
               se slovenska kultura dogaja pravzaprav po celem našem planetu. In da je Slovenija,
               seveda v okviru svojih finančnih možnosti, do tega tudi spoštljiva. Ne nazadnje je
               kar nekaj kulturnih projektov po svetu, ki jih podpiramo iz našega državnega
               proračuna. In zakaj vendar ne bi v ta dokument, ki se mu reče Resolucija o
               Nacionalnem programu za kulturo za obdobje 2014–2017 tega tudi zapisali? Velikokrat,
               ko govorim o tem, se spomnim na lastnosti naših južnih sosedov. Ne želim jih
               posnemati tam, kjer gre za spoštovanje mednarodnih pogodb, včasih pa bi morali morda
               tudi pri njih vzeti zgled, ko gre za naš nacionalni ponos.</p>
               <p>Gospa podpredsednica, bom racionalen in se ne bom več oglašal, pri tem prvem
               amandmaju pa prosim kolegice in kolege za podporo našim dopolnilom k temu dokumentu.
               Verjemite, da bo s tem dokument še izboljšan. Mi to resolucijo podpiramo, ne
               postavljamo nobenih ultimatov, smo pa trdno prepričani, in zato smo vložili tudi kar
               nekaj napora, da bi s sprejetjem naših dopolnil bil dokument še boljši – bolj
               slovenski, to bi bil koncept slovenskega globalnega kulturnega prostora. Ne sramujmo
               se tega! Hvala lepa.</p>
            </sp>
            <sp xml:id="SDZ6-Redna-19-2013-11-27.sp308">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Še mag. Majda Potrata v imenu Poslanske skupine Socialnih demokratov.</p>
            </sp>
            <sp xml:id="SDZ6-Redna-19-2013-11-27.sp309">

               <speaker>MAG. MAJDA POTRATA (PS SD):</speaker>

               <p>Hvala, gospa podpredsednica.</p>
               <p>V dokaj komornem vzdušju smo v petek zvečer opravili drugo obravnavo Predloga
               resolucije o Nacionalnem programu za kulturo. Naneslo je tako, da smo na odboru to
               delo opravili na predvečer dneva reformacije, drugo obravnavo na seji Državnega zbora
               pa predvečer dneva Rudolfa Maistra. Ampak bodi pojasnjeno. Amandmaji Nove Slovenije,
               ki so bili zavrnjeni na seji odbora, so bili ponovno vloženi za plenarno zasedanje.
               Stališče, ki ga je v imenu Ministrstva za kulturo na odboru pojasnil minister, se ni
               spremenilo. Gre namreč za to, da celotna resolucija izžareva prepričanje o enotnem
               slovenskem kulturnem prostoru in da bi amandmaji, če bi jih vključevali na posameznih
               mestih, na neustrezen način, kar zadeva tvorjenje besedila, urejali zadeve, ki so
               urejene na zelo načelni ravni, na splošni ravni, amandmaji pa gredo v določanje zelo
               konkretnih specifičnih reči. Resolucija zaradi tega, ker Socialni demokrati teh
               amandmajev ne bomo podprli, govorim o vseh amandmajih Nove Slovenije, ne bo izgubila
               na teži, bo pa kot besedilo ostala koherentnejša. Hvala.</p>
            </sp>
            <sp xml:id="SDZ6-Redna-19-2013-11-27.sp310">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Prehajamo na odločanje o tem amandmaju Poslanske skupine Nove Slovenije.</p>
               <p>Glasujemo. Navzočih je 78 poslank in poslancev, za je glasovalo 31, proti 45.</p>
               <p><stage>(Za je glasovalo 31.)</stage> <stage>(Proti 45.)</stage></p>
               <p>Ugotavljam, da amandma ni bil sprejet.</p>
               <p>Prehajamo k tretjemu poglavju oziroma na odločanje o amandmaju poslanskih skupin
               koalicije k poglavju 3. Prehajamo na odločanje.</p>
               <p>Glasujemo. Navzočih je 79 poslank in poslancev, za je glasovalo 69, proti nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanske skupine Nove Slovenije k poglavju 3 in
               ob tem opominjam, da če je ta amandma sprejet, postane amandma pod številko 3
               brezpredmeten. Prehajamo na odločanje.</p>
               <p>Glasujemo. Navzočih je 78 poslank in poslancev, za je glasovalo 31, proti 45.</p>
               <p><stage>(Za je glasovalo 31.)</stage> <stage>(Proti 45.)</stage></p>
               <p>Ugotavljam, da ta amandma ni bil sprejet.</p>
               <p>Prehajamo na odločanje o amandmaju Poslanske skupine SDS k poglavju 3. Prehajamo na
               odločanje.</p>
               <p>Glasujemo. Navzočih je 79 poslank in poslancev, za je glasovalo 29, proti 46.</p>
               <p><stage>(Za je glasovalo 29.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine Nove Slovenije k poglavju 4.
               Prehajamo na odločanje.</p>
               <p>Glasujemo. Navzočih je 79 poslank in poslancev, za je glasovalo 30, proti 46.</p>
               <p><stage>(Za je glasovalo 30.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine Nove Slovenije k poglavju 6.
               Prehajamo na odločanje.</p>
               <p>Glasujemo. Navzočih je 78 poslank in poslancev, za je glasovalo 31, proti 45.</p>
               <p><stage>(Za je glasovalo 31.)</stage> <stage>(Proti 45.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine Nove Slovenije k poglavju 8.
               Prehajamo na odločanje.</p>
               <p>Glasujemo. Navzočih je 79 poslank in poslancev, za je glasovalo 31, proti 46.</p>
               <p><stage>(Za je glasovalo 31.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine SDS k poglavju 8. Prehajamo na
               odločanje.</p>
               <p>Glasujemo. Navzočih je 80 poslank in poslancev, za je glasovalo 30, proti 47.</p>
               <p><stage>(Za je glasovalo 30.)</stage> <stage>(Proti 47.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine Nove Slovenije k poglavju 10.
               Prehajamo na odločanje.</p>
               <p>Glasujemo. Navzočih je 80 poslank in poslancev, za je glasovalo 32, proti 47.</p>
               <p><stage>(Za je glasovalo 32.)</stage> <stage>(Proti 47.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine Nove Slovenije k poglavju 12.
               Prehajamo na odločanje.</p>
               <p>Glasujemo. Navzočih je 80 poslank in poslancev, za je glasovalo 32, proti 47.</p>
               <p><stage>(Za je glasovalo 32.)</stage> <stage>(Proti 47.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine Nove Slovenije k poglavju
               14.</p>
               <p>Glasujemo. Navzočih je 78 poslank in poslancev. Za je glasovalo 30, proti 47.</p>
               <p><stage>(Za je glasovalo 30.)</stage> <stage>(Proti 47.)</stage></p>
               <p>Ugotavljam, da amandma ni bil sprejet.</p>
               <p>Prehajamo na odločanje o prvem amandmaju Poslanske skupine Slovenske demokratske
               stranke k poglavju 15.</p>
               <p>Gospod Jožef Jerovšek ima obrazložitev glasu v imenu poslanske skupine,</p>
            </sp>
            <sp xml:id="SDZ6-Redna-19-2013-11-27.sp311">

               <speaker>JOŽEF JEROVŠEK (PS SDS):</speaker>

               <p>Hvala lepa spoštovani.</p>
               <p>Drugo podpoglavje v 15. poglavju se glasi: "Višja raven področne in območne kulturne
               integracije manjšin." In vsi vi, ki spoštujete slovensko ustavo in poznate slovensko
               ustavo, ste prepričani, da je mišljeno, da gre za madžarsko in italijansko manjšino,
               ki sta ustavni kategoriji v tej državi. Vendar iz teksta izhaja, da gre za etnične
               skupine, nemško govorečo in srbsko v Beli krajini. In to, tako kot je storjeno, je
               prav gotovo prejudic novih manjšin v Sloveniji, poskus implicitne uvedbe novih
               nacionalnih skupnosti kot ustavne kategorije in prejudic tega zaradi tega, ker smo
               dolžni spoštovani slovensko ustavo, dokler je takšna in zapisana, je treba uskladiti
               ta naslov s tekstom, ki sledi, da gre za višjo raven področne in območne kulturne
               integracije etničnih skupin.</p>
               <p>Jaz sem se zelo trudil že na odboru in na plenumu, da bi sprejeli ta amandma, vendar
               glede na odpor nekaterih smatram, da gre za zavestni poskus tega, kar sem omenil na
               začetku. Na ta način skozi zadnja vrata v Sloveniji uvajamo nemško govorečo manjšino
               in srbsko govorečo manjšino v Sloveniji. Vemo, da so izjemno močni interesi po
               takšnem spreminjanju slovenske ustave in takšni ustavni kategoriji, zaradi tega se to
               v tem času in pri tej zadevi mora v tem poglavju spremeniti, da ohranimo integriteto
               slovenske ustave in slovenske države. Hvala lepa.</p>
            </sp>
            <sp xml:id="SDZ6-Redna-19-2013-11-27.sp312">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Še mag. Majda Potrata v imenu Poslanske skupine Socialnih demokratov.</p>
            </sp>
            <sp xml:id="SDZ6-Redna-19-2013-11-27.sp313">

               <speaker>MAG. MAJDA POTRATA (PS SD):</speaker>

               <p>Hvala za besedo, gospa podpredsednica.</p>
               <p>Temu amandmaju ni mogoče dati podpore, ker poglavje, v katerega naj bi bil amandma
               vključen, nosi naslov Človekove pravice in varovanje kulturnih raznolikosti. Posebej
               poudarjam, da gre za človekove pravice in pravica do lastne kulture, izražanja
               kulture in razvijanja lastne kulture je temeljna človekova pravica. Če bi bil naslov
               tako preimenovan, kot je tukaj predlagano: Višja raven področne in območne kulturne
               integracije etničnih skupin, bi bistvo zgrešili. Gre namreč za višjo raven področne
               in območne kulturne integracije manjšin. Izraz manjšina ni uporabljen samo v tej
               resoluciji, ampak tudi v resoluciji o jezikovni politiki. Gre za nasprotje manjšina :
               večina, manjšine so različne, in ta tekst mora ostati tako zapisan, ker vključuje,
               kot rečeno, da takšen pristop omogoča analogno tudi uporabo za druge manjšinske
               skupnosti, ne samo za kočevske Nemce, zaradi katerih se posebej sklicujemo na
               meddržavni sporazum. Gre tudi za druge skupine, ki imajo bodisi meddržavni sporazum,
               in je to raznolikost treba posebej vključiti v nacionalni program za kulturo.</p>
               <p>Gre za kulturne pravice, ne za politične. Hvala.</p>
            </sp>
            <sp xml:id="SDZ6-Redna-19-2013-11-27.sp314">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Še kakšna obrazložitev glasu? Če ne, prehajamo na odločanje o amandmaju poslanske
               skupine Slovenske demokratske stranke. Odpiram glasovanje.</p>
               <p>Glasujemo. Navzočih je 79 poslank in poslancev, za je glasovalo 28, proti 48.</p>
               <p><stage>(Za je glasovalo 28.)</stage> <stage>(Proti 48.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o drugem amandmaju Poslanske skupine Slovenske demokratske
               stranke k poglavju 15. Odpiram glasovanje.</p>
               <p>Glasujemo. Navzočih je 79 poslank in poslancev, za je glasovalo 29, proti 48.</p>
               <p><stage>(Za je glasovalo 29.)</stage> <stage>(Proti 48.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmajih in prehajamo na odločanje o predlogu
               resolucije v celoti.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu in na seji Državnega
               zbora, predlog resolucije neusklajen.</p>
               <p>Gospod Jerovšek, v lastnem imenu, izvolite, imate besedo.</p>
            </sp>
            <sp xml:id="SDZ6-Redna-19-2013-11-27.sp315">

               <speaker>JOŽEF JEROVŠEK (PS SDS):</speaker>

               <p> Meni je zelo žal, da bom moral pri resoluciji glasovati proti, čeprav vsebino
               resolucije podpiram in se z njo strinjam. Vendar sem zaradi spoštovanja in
               zavezanosti slovenski ustavi in spoštovanja slovenskega naroda dolžan glasovati
               proti, ker ni bil sprejet amandma k poglavju 15, k drugemu podpoglavju. V tem
               podpoglavju se po mojem trdnem prepričanju skuša na impliciten način, skozi zadnja
               vrata prejudicirati obstoj dveh dodatnih manjšin z ustavno kategorijo. Vemo, kako ti
               postopki gredo, in popolnoma neodgovorno je, da ob dobronamernem opozorilu in pravi
               dikciji, ki je v tekstu tega poglavja, se vztraja pri takšnem naslovu, ki absolutno
               sproža določene implikacije, zaradi katerih lahko nastanejo zelo resne posledice.</p>
               <p>Vemo, da so te težnje po srbski manjšini v Sloveniji zelo močne, in tu se odpirajo
               vrata takšni manjšini, kakor tudi seveda nemško govoreči. To pa ni zanikanje, kar jaz
               rečem, kulturne identitete in popolnoma vseh pravic etničnih skupin. Gre za izogib
               posledic in implikacij in za spoštovanje slovenske ustave in slovenskega naroda.
               Hvala lepa.</p>
            </sp>
            <sp xml:id="SDZ6-Redna-19-2013-11-27.sp316">

               <speaker>PODPREDSEDNICA POLONCA KOMAR:</speaker>

               <p>Hvala lepa tudi vam.</p>
               <p>Prehajamo na odločanje.</p>
               <p>Glasujemo. Navzočih je poslank 79 in poslancev, za je glasovalo 67, proti 1.</p>
               <p><stage>(Za je glasovalo 67.)</stage> <stage>(Proti 1.)</stage></p>
               <p>Ugotavljam, da je resolucija sprejeta.</p>
               <p>S tem zaključujem to točko dnevnega reda.</p>
               <p>Prehajamo na <title>19. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA MED MINISTRSTVOM ZA OBRAMBO REPUBLIKE SLOVENIJE IN
                  MINISTROM ZA NARODNO OBRAMBO REPUBLIKE POLJSKE O OBRAMBNEM SODELOVANJU.</title>
               </p>
               <p>Predlog zakona je v obravnavo zboru predložila Vlada. Predlog zakona je obravnaval
               Odbor za zunanjo politiko kot matično delovno telo, ki je zboru pisno poročal.
               Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandmaja,
               amandmajev na seji zbora ni možno vlagati. Zato prehajamo na odločanje o predlogu
               zakona.</p>
               <p>Glasujemo. Navzočih je 79 poslank in poslancev, za je glasovalo 78, proti nihče.</p>
               <p><stage>(Za je glasovalo 78.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>20. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI POGODBE O TRGOVINI Z OROŽJEM.</title>
               </p>
               <p>Predlog zakona je v obravnavo zboru predložila Vlada. Predlog zakona je obravnaval
               Odbor za zunanjo politiko kot matično delovno telo, ki je zboru pisno poročal.
               Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandmaja,
               amandmajev na seji zbora ni možno vlagati, zato prehajamo na odločanje o predlogu
               zakona. Prehajamo na odločanje. 
                   Glasujemo. Navzočih je 80 poslank in poslancev, za je glasovalo 80, proti
                     nihče. 
                <stage>(Za je glasovalo 80.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>21. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI PRILAGODITVE POGODBE O USTANOVITVI EVROPSKEGA MEHANIZMA ZA STABILNOST
                  MED KRALJEVINO BELGIJO, ZVEZNO REPUBLIKO NEMČIJO, REPUBLIKO ESTONIJO, IRSKO,
                  HELENSKO REPUBLIKO, KRALJEVINO ŠPANIJO, FRANCOSKO REPUBLIKO, ITALIJANSKO
                  REPUBLIKO, REPUBLIKO CIPER, VELIKIM VOJVODSTVOM LUKSEMBURG, MALTO, KRALJEVINO
                  NIZOZEMSKO, REPUBLIKO AVSTRIJO, PORTUGALSKO REPUBLIKO, REPUBLIKO SLOVENIJO,
                  SLOVAŠKO REPUBLIKO IN REPUBLIKO FINSKO KOT NEPOSREDNE POSLEDICE PRISTOPA REPUBLIKE
                  LATVIJE.</title>
               </p>
               <p>Predlog zakona je v obravnavo zboru predložila Vlada. Predlog zakona je obravnaval
               Odbor za zunanjo politiko kot matično delovno telo, ki je zboru pisno poročal.
               Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandmaja,
               amandmajev na seji zbora ni možno vlagati, zato prehajamo na odločanje o predlogu
               zakona.</p>
               <p>Glasujemo. Navzočih je 80 poslank in poslancev, za je glasovalo 80, proti nihče.</p>
               <p><stage>(Za je glasovalo 80.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>22. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI SPREMEMBE IN DRUGE SPREMEMBE KONVENCIJE O PRESOJI ČEZMEJNIH VPLIVOV
                  NA OKOLJE.</title>
               </p>
               <p>Predlog zakona je v obravnavo zboru predložila Vlada. Predlog zakona je obravnaval
               Odbor za zunanjo politiko kot matično delovno telo, ki je zboru pisno poročal.
               Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandmaja,
               amandmajev na seji zbora ni možno vlagati, zato prehajamo na odločanje o predlogu
               zakona. Prehajamo na odločanje.</p>
               <p>Glasujemo. Navzočih je 80 poslank in poslancev, za je glasovalo 80, proti nihče.</p>
               <p><stage>(Za je glasovalo 80.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>23. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI NOTRANJEGA SPORAZUMA MED PREDSTDAVNIKI VLAD DRŽAV ČLANIC EVROPSKE
                  UNIJE, KI SO SE SESTALI V OKVIRU SVETA, O FINANCIRANJU POMOČI EVROPSKE UNIJE V
                  OKVIRU VEČLETNEGA FINANČNEGA OKVIRA ZA OBDOBJE 2014– 2020 V SKLADU S SPORAZUMOM O
                  PARTNERSTVU, AKP-EU IN O DODELITVI FINANČNE POMOČI ČEZMORSKIM DRŽAVAM IN OZEMLJEM,
                  ZA KATERE SE UPORABLJA ČETRTI DEL POGODBE O DELOVANJU EVROPSKE UNIJE.</title>
               </p>
               <p>Predlog zakona je v obravnavo zboru predložila Vlada. Predlog zakona je obravnaval
               Odbor za zunanjo politiko kot matično delovno telo, ki je zboru pisno poročal.
               Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandmaja,
               amandmajev na seji zbor ni možno vlagati, zato prehajamo na odločanje o predlogu
               zakona.</p>
               <p>Glasujemo. Navzočih je 80 poslank in poslancev, za je glasovalo 80, proti nihče.</p>
               <p><stage>(Za je glasovalo 80.)</stage> <stage>(Proti nihče.)</stage></p>
               <p>Zakon je sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>24. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI O RATIFIKACIJI EVRO-SREDOZEMSKEGA LETALSKEGA SPORAZUMA MED EVROPSKO
                  UNIJO IN NJENIMI DRŽAVAMI ČLANICAMI NA ENI STRANI TER HAŠEMITSKO KRALJEVINO
                  JORDANIJO NA DRUGI STRANI.</title>
               </p>
               <p>Predlog zakona je v obravnavo Državnemu zboru predložila Vlada. Predlog zakona je
               obravnaval Odbor za zunanjo politiko kot matično delovno telo, ki je Državnemu zboru
               pisno poročal. Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandmaja,
               amandmajev na seji Državnega zbora ni možno vlagati, zato prehajamo na odločanje o
               predlogu zakona.
                   Glasujemo. Navzočih je 79 poslank in poslancev, za je glasovalo 79, proti
                     nihče. 
                <stage>(Za je glasovalo 79.)</stage> <stage>(Proti nihče.)</stage></p>
               <p>Ugotavljam, da je zakon sprejet in s tem zaključujem to točko dnevnega reda.</p>
               <p>Prehajamo na <title>25. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI SPORAZUMA O SKUPNEM ZRAČNEM PROSTORU MED EVROPSKO UNIJO IN NJENIMI
                  DRŽAVAMI ČLANICAMI NA ENI STRANI TER GRUZIJO NA DRUGI STRANI.</title>
               </p>
               <p>Predlog zakona je v obravnavo Državnemu zboru predložila Vlada. Predlog zakona je
               obravnaval Odbor za zunanjo politiko kot matično delovno telo, ki je Državnemu zboru
               pisno poročal. Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandmaja,
               amandmajev na seji Državnega zbora ni možno vlagati, zato prehajamo na odločanje o
               predlogu zakona. Prehajamo na odločanje.</p>
               <p>Glasujemo. Navzočih je 79 poslank in poslancev, za je glasovalo 79, proti nihče.</p>
               <p><stage>(Za je glasovalo 79.)</stage> <stage>(Proti nihče.)</stage></p>
               <p>Ugotavljam, da je zakon sprejet in s tem zaključujem to točko dnevnega reda.</p>
               <p>Prehajamo na <title>26. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI KONVENCIJE MED REPUBLIKO SLOVENIJO IN REPUBLIKO KOSOVO O IZOGIBANJU
                  DVOJNEGA OBDAVČEVANJA IN PREPREČEVANJU DAVČNIH UTAJ V ZVEZI Z DAVKI OD DOHODKA IN
                  PREMOŽENJA.</title>
               </p>
               <p>Predlog zakona je v obravnavo Državnemu zboru predložila Vlada. Predlog zakona je
               obravnaval Odbor za zunanjo politiko kot matično delovno telo, ki je Državnemu zboru
               pisno poročal. Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandmaja,
               amandmajev na seji Državnega zbora ni možno vlagati, zato prehajamo na odločanje o
               predlogu zakona.
                   Glasujemo. Navzočih je 80 poslank in poslancev, za je glasovalo 79, proti
                     nihče. 
                <stage>(Za je glasovalo 79.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>35. TOČKO DNEVNEGA REDA, TO JE NA MANDATNO-VOLILNE ZADEVE.</title>
               </p>
               <p>Prehajamo na obravnavo <title>Predloga sklepa o imenovanju članice Državne revizijske
                  komisije.</title> Predlog sklepa je v obravnavo Državnemu zboru predložila
               Mandatno-volilna komisija.</p>
               <p>Ali želi poročevalec oziroma poročevalka komisije besedo? Ne želi.</p>
               <p>Želijo besedo predstavniki poslanskih skupin? Da. Odpiram razpravo v imenu poslanskih
               skupin. Dva prijavljena imamo.</p>
               <p>Gospod Jože Tanko ima v imenu Poslanske skupine Slovenske demokratske stranke
               obrazložitev glasu. Ne, razpravo, se opravičujem.</p>
            </sp>
            <sp xml:id="SDZ6-Redna-19-2013-11-27.sp317">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Pred sabo imamo imenovanje, kadrovsko imenovanje za člana Državne revizijske
               komisije. Najbrž nihče med nami ne dvomi, da gre za pomembno institucijo, kjer je
               pravilnost dela in obravnavanje ljudi z enakimi merili pravzaprav predpogoj, da se
               lahko govori o tem, da stvari potekajo na nek primeren način.</p>
               <p>Že na Mandatno-volilni komisiji opozorili, da s predlogom, ki je bil izbran na
               Mandatno-volilni komisiji, nekatere stvari ne govorijo v prid temu, da bodo tudi na
               Državni revizijski komisiji potekale stvari dobro. Dobili smo predlog kandidatke, ki
               je bil posredovan na Mandatno-volilno komisijo, in v tistem delu, ki se nanaša na
               Ministrstvo za delo, družino, socialne zadeve in enake možnosti je prišlo pri
               dokumentu do ročnega popravka in nihče se na ta popravek ni podpisal. Ni znano, kdaj
               se je ta popravek naredil, kdo ga je naredil in glede na to, da kandidatka kandidira
               za Državno revizijsko komisijo, najbrž to ne govori v prid temu, da je pristop do
               kandidature v tem delu povsem korekten. Če se je to zgodilo pri imenovanju na delovno
               mesto za člana Državne revizijske komisije, potem se bo lahko podobno dogajalo tudi v
               revizijskih postopkih, ki bodo obravnavani na tej komisiji. Gre pa za obravnavo
               pritožb na javnih razpisih, in glede na to, da smo imeli do zdaj najbrž veliko slabih
               izkušenj z zamenjavami kaset, z zamenjavami disket in tako naprej, takšen popravek,
               takšen zaznamek, ki ni označen in ni podpisan, najbrž ne daje dobrih obetov, da bo
               delo na Državni revizijski komisiji potekalo na nek primeren in korekten način.</p>
               <p>Druga stvar, ki je iz tega predloga povsem razvidna, je pa to, da kandidatka prihaja
               iz Poslanske skupine Pozitivne Slovenije. Jaz nimam nič proti, da kandidirajo
               strokovnjaki, člani strank, ampak nekdo, ki je eno leto na usposabljanju v Državnemu
               zboru ali še več, v bistvu dela za politično skupino, potem pa kandidira na funkcijo
               člana Državne revizijske komisije najbrž, ni kandidat, ki bi mu lahko povsem zaupali.
               Najbrž gre spet za enega izmed modelov, kako se v pomembne državne institucije
               kadruje po nekih političnih kriterijih. Noben drug kandidat izmed teh ni bil
               primeren, na prejšnjem razpisu je padel kandidat, ki je bil edini kandidat, in očitno
               gre tudi v tem delu za neko politiko političnega kadrovanja na te funkcije. Podobno
               kot se je zgodilo recimo v Sodu, podobno kot se dogaja v marsikateri drugi pomembni
               instituciji, ki upravlja z državnim premoženjem. V tem primeru bo šlo pa za revizijo
               postopkov javnega naročanja.</p>
               <p>Jaz mislim, da ta pristop, po eni strani popravki prijave, po drugi strani pa
               politično kadrovanje tudi v primerih, ko se bi zahtevala pravzaprav politična
               neodvisnost, nevtralnost in še kaj, kaže na to, da si lahko obetamo v Državni
               revizijski komisiji morda celo bolj deformiranih postopkov in ugotovitev, kot so že
               do sedaj potekali. Marsikakšen projekt na revizijah je padel neupravičeno, velike
               težave, izguba velikih evropskih sredstev in tako naprej. Sedaj pa prihaja kandidat,
               in očitno ga bo večina izvolila, ki nima, bom rekel, celo svoje kandidature oziroma
               ta pristop tudi ni brez napake in ni korekten.</p>
               <p>V naši poslanski skupini tega predloga ne bomo podprli.</p>
            </sp>
            <sp xml:id="SDZ6-Redna-19-2013-11-27.sp318">

               <speaker>PODPREDSEDNICA POLONCA KOMAR:</speaker>

               <p>Hvala lepa.</p>
               <p>Želi še kdo besedo v imenu poslanske skupine? V svojem imenu? Lahko preidemo na
               odločanje. Prehajamo na odločanje o predlogu sklepa, s katerim se mag. Mateja Škabar
               imenuje za članico Državne revizijske komisije.</p>
               <p>Glasujemo. Navzočih je 77 poslank in poslancev. Za je glasovalo 39, proti 23.</p>
               <p><stage>(Za je glasovalo 39.)</stage> <stage>(Proti 23.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda in tudi 19. sejo Državnega zbora. Naredite
               si lep večer. <title>Seja je bila končana 27. novembra 2013 ob 21.23.</title>
               </p>
            </sp>
         </div>
      </body>
   </text>
</TEI>
