<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ6-Izredna-23-2012-12-04">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|E544AADE12EE5671C1257B9C0035AABB</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=E544AADE12EE5671C1257B9C0035AABB</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Izredna-23-2012-12-04.DZ" n="23">
               <name>Izredna</name>
               <date when="2012-12-04"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Izredna-23-2012-12-04.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">23. izredna seja</stage>
            <stage type="chairman">Sejo sta vodila predsednik Državnega zbora dr. Gregor Virant ter podpredsednik
            Jakob Presečnik.</stage>
            <stage type="time">Seja se je začela ob 12.01. </stage>


            <sp xml:id="SDZ6-Izredna-23-2012-12-04.sp1">

               <speaker>PREDSEDNIK DR. GREGOR VIRANT:</speaker>

               <p>Spoštovane kolegice in kolegi!</p>
               <p>Začenjam 23. izredno sejo Državnega zbora, ki sem jo sklical na podlagi prvega in
               drugega odstavka 58. člena ter prvega odstavka 60. člena Poslovnika Državnega
               zbora.</p>
               <p>Današnje seje se ne morejo udeležiti naslednje kolegice in kolegi: mag. Lejla
               Hercegovac do 16. ure, Janez Vasle, Roberto Battelli in dr. László Göncz od 18. ure
               dalje. Vse prisotne lepo pozdravljam!</p>
               <p>Prehajamo na <title>določitev dnevnega reda </title>
               </p>
               <p>Proceduralno, gospa Tamara Vonta, izvolite.</p>
            </sp>
            <sp xml:id="SDZ6-Izredna-23-2012-12-04.sp2">

               <speaker>TAMARA VONTA (PS PS):</speaker>

               <p>Hvala lepa.</p>
               <p>Imela bi proceduralni predlog, in sicer vse najboljše, gospod Virant!</p>
               <p>/ aplavz/</p>
            </sp>
            <sp xml:id="SDZ6-Izredna-23-2012-12-04.sp3">

               <speaker>PREDSEDNIK DR. GREGOR VIRANT:</speaker>

               <p>Hvala. Najlepša hvala. Ali bomo kaj glasovali? Hvala vam.</p>
               <p>Zdaj pa na delo. Določili bomo dnevni red 23. izredne seje. Predlog dnevnega reda ste
               prejeli v torek, 27. novembra, s sklicem. O predlogu bomo odločali v skladu z drugim
               odstavkom 64. člena Poslovnika Državnega zbora, imamo pa predlog za širitev. Skupina
               poslank in poslancev s prvo podpisanim Jožetom Tankom je vložila zahtevo za sklic
               izredne seje Državnega zbora s točko dnevnega reda – Predlog zakona o invalidskem in
               pokojninskem zavarovanju v tretji obravnavi – in hkrati predlagala, da se dnevni red
               23. izredne seje razširi s to točko.</p>
               <p>Zahtevo za sklic izredne seje s predlogom za širitev 23. izredne seje ste prejeli 3.
               decembra 2012.</p>
               <p>Želite besedo predstavniki predloga oziroma predlagateljev zahteve? Ne. Gospoda Tanka
               trenutno ni v dvorani. Želi na to temo besedo minister Vizjak? Tudi ne. Predstavniki
               poslanskih skupin? Tudi ne v tej fazi. Zaključujem razpravo o predlogu širitve in
               prehajamo na odločanje o širitvi, zato vas prosim, če preverite delovanje glasovalnih
               naprav.</p>
               <p>Odločali bomo o predlogu za širitev dnevnega reda z zakonom o pokojninskem in
               invalidskem zavarovanju.</p>
               <p>Glasujemo. Navzočih je 73 poslank in poslancev, za je glasovalo 72, proti 1.</p>
               <p>(Za je glasovalo 72.) (Proti 1.)</p>
               <p>Ugotavljam, da je predlog za širitev sprejet in to točko obravnavali, kot 3.a točko
               dnevnega reda, vendar že danes.</p>
               <p>Prehajamo na glasovanje o določitvi dnevnega reda v celoti. Državnemu zboru
               predlagam, da določi dnevni red, kot ste ga prejeli s sklicem, z upoštevanjem
               sprejete širitve.</p>
               <p>Glasujemo o dnevnem redu. Glasovanje teče. Navzočih je 75 poslank in poslancev, za je
               glasovalo 74, proti 1.</p>
               <p>(Za je glasovalo 74.) (Proti 1.)</p>
               <p>Ugotavljam, da je dnevni red 23. izredne seje zbora določen.</p>
               <p>Preden preidemo na 3.a točko, torej na zakon o pokojninskem in invalidskem
               zavarovanju, vas obveščam, da bomo po dogovoru z vodji poslanskih skupin glasovanje o
               amandmajih in o Predlogu zakona o pokojninskem in invalidskem zavarovanju opravili
               danes, takoj po končani obravnavi tega predloga zakona.</p>
               <p>Vodjema poslanskih skupin opozicije sem to vprašanje oziroma to obvestilo poslal kar
               preko kratkega sporočila, tako da če imate še danes kakšno pripombo na to, prosim –
               če ne, bomo tako storili. Se strinjate, da bi danes po opravljeni razpravi sproti
               glasovali o amandmajih in o zakonu? Nisem dobil nobenega negativnega odziva in po
               starem latinskem reku – Qui tacet consentire videtur – sem štel, da smo
               dogovorjeni.</p>
               <p>Torej prehajamo na <title>3.A TOČKO DNEVNEGA REDA, TO JE NA TRETJO OBRAVNAVO PREDLOGA
                  ZAKONA O POKOJNINSKEM IN INVALIDSKEM ZAVAROVANJU.</title>
               </p>
               <p>Proceduralno, mag. Majda Potrata, prosim.</p>
            </sp>
            <sp xml:id="SDZ6-Izredna-23-2012-12-04.sp4">

               <speaker>MAG. MAJDA POTRATA (PS SD):</speaker>

               <p>Spoštovani gospod predsednik!</p>
               <p>Midva sva že nekajkrat polemizirala na to temo in vnovič predlagam, da ob vsem
               spoštovanju do sodobne tehnologije obstajajo v uradni komunikacije vendarle neka
               ustaljena pravila, in mislim, da tako pomembne reči, kot je zadeva, ki je zvezana z
               delom Državnega zbora, ne morejo biti sporočane ne po SMS, ne s tviti, ne morejo biti
               čivknjene. Priporočala bi, da se taka sporočila, ki vplivajo na delo Državnega zbora,
               opravljajo po ustaljenih navadah zato, ker ni stvar v kratkosti sporočila, ampak je
               stvar tudi v argumentaciji sporočila. Hvala.</p>
            </sp>
            <sp xml:id="SDZ6-Izredna-23-2012-12-04.sp5">

               <speaker>PREDSEDNIK DR. GREGOR VIRANT:</speaker>

               <p>Hvala lepa, spoštovana kolegica. Vzel na znanje, nisem pa razumel proceduralnega
               predloga kot ugovora sami vsebini, da bi danes sproti glasovali. Prav.</p>
               <p>Prehajamo na 3.a točko dnevnega, to je na tretjo obravnavo Predloga zakona o
               pokojninskem in invalidskem zavarovanju.</p>
               <p>Proceduralni predlog ima gospod Janko Veber, prosim.</p>
            </sp>
            <sp xml:id="SDZ6-Izredna-23-2012-12-04.sp6">

               <speaker>JANKO VEBER (PS SD):</speaker>

               <p>Hvala za besedo, predsednik!</p>
               <p>Glede na to, da ta hip še nimamo amandmajev k zakonu o pokojninskem in invalidskem
               zavarovanju, predlagam, da kot predsednik v skladu s 73. členom Poslovnika, ki vam
               omogoča, da prekinete delo Državnega zbora in določite, kdaj se bo nadaljevalo,
               sprejmete odločitev, da Državni zbor nadaljuje današnjo sejo, ko bomo prejeli
               amandmaje k temu zakonu. In od tistega trenutka, ko prejmemo amandmaje nam omogočite
               še eno uro, da te amandmaje pogledamo. Hvala.</p>
            </sp>
            <sp xml:id="SDZ6-Izredna-23-2012-12-04.sp7">

               <speaker>PREDSEDNIK DR. GREGOR VIRANT:</speaker>

               <p>Dobro. S predlogom se strinjam. Amandmaji se pravkar delijo. Tako da prekinjam sejo
               ... Delijo se amandmaji k ZPIZ. Se popravljam, amandmaji so že vloženi v
               informacijski sistem. Če bi si pogledali aplikacijo e-klop, jih lahko vidite. Vendar,
               ker poslujemo do novega leta še na način, da se amandmaji delijo tudi v fizični
               obliki, jih boste dobili na klop v roku 15, 20 minut. Zato prekinjam sejo do
               13.30.</p>
               <p>(Seja je bila prekinjena ob 12.10 in se je nadaljevala ob 13.30.)</p>
            </sp>
            <sp xml:id="SDZ6-Izredna-23-2012-12-04.sp8">

               <speaker>PREDSEDNIK DR. GREGOR VIRANT:</speaker>

               <p>Spoštovane kolegice in kolegi!</p>
               <p>Točnost je lepa čednost. Nadaljujemo s prekinjeno sejo. <title>Prehajamo na 3.a točko
                  dnevnega reda, to je na tretjo obravnavo Predloga zakona o pokojninskem in
                  invalidskem zavarovanju. </title>
               </p>
               <p>Predlog zakona je v obravnavo Državnemu zboru predložila Vlada, zato dajem besedo
               mag. Andreju Vizjaku, ministru za delo, družino in socialne zadeve, za dopolnilno
               obrazložitev zakona.</p>
            </sp>
            <sp xml:id="SDZ6-Izredna-23-2012-12-04.sp9">

               <speaker>MAG. ANDREJ VIZJAK:</speaker>

               <p>Spoštovani predsednik, spoštovane poslanke in poslanci!</p>
               <p>Pokojninsko reformo oziroma Zakon o pokojninskem in invalidskem zavarovanju imamo v
               tretjem branju. Doslej je bilo narejeno precejšnje delo, tako v parlamentu kot tudi v
               pogajanjih z različnimi strukturami, s socialnimi partnerji, torej sindikati,
               delodajalci, z zainteresiranimi skupinami. Nekaj pogovorov je bilo tudi v opoziciji,
               da ne govorim o usklajevanjih v okviru koalicije. Presek vseh teh pogovorov in
               dogovorov je zakon, ki je danes v tretjem branju z amandmaji vred. Z vso
               odgovornostjo lahko danes tukaj povem, da je zakon v veliki meri oziroma v največji
               možni meri usklajen s socialnimi partnerji, tudi s sindikati. Odprto je ostalo zgolj
               vprašanje, kjer zlasti konfederacija sindikatov javnega sektorja ni zadovoljna s
               predlaganim kompromisnim amandmajem, to je okoli vprašanja dodane dobe za čas
               študija. Naj opozorim, da je bilo to vprašanje enako kot danes rešeno v pokojninski
               reformi pred dvema letoma in takrat sindikati te rešitve niso problematizirali na
               sklepnih zahtevah. V ospredje so postavljali druge razloge, zakaj so nasprotovali in
               ne tega, in sedaj, ko smo vse zaprli, je to vprašanje še vedno izpostavljeno. Na to
               sem vas opozoril, ker lahko rečem, da je res to ena, recimo temu edina stvar, ki je
               ostala neusklajena.</p>
               <p>Zakon o pokojninskem in invalidskem zavarovanju je izjemno pomemben iz več aspektov.
               Prvič, cilj tega zakona je finančno stabilizirati pokojninsko blagajno pa ne zato, da
               bi imeli nek dober občutek, temveč predvsem zaradi tega, da zagotovimo nemoteno
               izplačevanje pokojnin sedanjim in bodočim upokojencem – to je zelo pomembno. Druga
               stvar je neka dolgoročna vzdržnost pokojninske blagajne. Mi nismo optimisti do te
               mere, da bi zatrdili, da je ta pokojninska reforma odgovor na dolgoročne demografske
               trende. Je pa gotovo odgovor na finančne probleme pokojninske blagajne, ki jo imamo v
               Sloveniji zaradi relativno zgodnjega upokojevanja. V Sloveniji je treba za pridobitev
               starostne pokojnine delati povprečno 35 let in še nekaj mesecev. To je absolutno
               premalo v primerjavi z nam primerljivimi, razvitimi državami. Ker se življenjska doba
               daljša, ker se podaljšuje obdobje prejemanja pokojnin, je treba sprejeti ukrepe, da
               bo zaradi teh okoliščin pokojninska blagajna tudi naprej vzdržna. Zato so temeljni
               ukrepi usmerjeni v podaljševanje aktivnosti posameznika oziroma želimo obdobje
               aktivnosti in s tem plačevanja prispevkov in s tem dela, podaljšati za nekaj let in
               hkrati izenačiti moške in ženske, po drugi strani pa želimo preprečiti nadaljnje
               padanje pokojnin. Kompromis obeh namer in ciljev je v predlagani pokojninski
               reformi.</p>
               <p>Pogosto smo slišali, da je ta pokojninska reforma zgolj odgovor na nekaj prihodnjih
               let. Pričujoč graf kaže in prikazuje finančne učinke pokojninske reforme skozi
               naslednje obdobje. Prikazuje, koliko manj bomo za maso izplačanih pokojnin porabili v
               prihodnjem obdobju, če je ta zakon sprejet glede na spontani scenarij oziroma glede
               na zakon, ki je sedaj v veljavi.</p>
               <p>Če gledamo dolgoročno, tam leta 2060, bomo za pokojnine letno porabili kar milijardo
               evrov manj, kot če tega zakona ne bi bilo. Zakon ima tudi kratkoročne finančne
               učinke, ima srednjeročne in ima dolgoročne finančne učinke. Pomembno je, da se tega
               zavedamo ob sprejemanju, še pomembneje pa je, da s tem zakonom zagotavljamo tudi v
               prihodnje dostojne pokojnine in neko vzdržno aktivnost prebivalstva v naslednjem
               obdobju.</p>
            </sp>
            <sp xml:id="SDZ6-Izredna-23-2012-12-04.sp10">

               <speaker>PREDSEDNIK DR. GREGOR VIRANT:</speaker>

               <p>Hvala minister. Sledi predstavitev stališč poslanskih skupin.</p>
               <p>Najprej v imenu Poslanske skupine Socialnih demokratov dr. Andreja Črnak Meglič.</p>
            </sp>
            <sp xml:id="SDZ6-Izredna-23-2012-12-04.sp11">

               <speaker>DR. ANDREJA ČRNAK MEGLIČ (PS SD):</speaker>

               <p>Spoštovani gospod predsednik, minister s sodelavcem, kolegice in kolegi!</p>
               <p>Po dvanajstih letih smo v Sloveniji pred sprejemom novega Zakona o pokojninskem in
               invalidskem zavarovanju. Glede na dejstvo, da je pokojninska blagajna iz leta v leto
               manj vzdržna, vrednost pokojnina pa se znižuje, bi reformo pokojninskega sistema
               potrebovali že prej, kar smo Socialni demokrati vseskozi trdili.</p>
               <p>Razmerje med zavarovanci in upokojenci se predvsem zaradi nizke rodnosti, staranja
               prebivalstva, pa tudi zaradi naraščanja brezposelnosti, poznega vstopa mladih na trg
               dela in prehitrega upokojevanja drastično poslabšuje. Tako je bilo še leta 1990
               razmerje med upokojenci in aktivno populacijo 1 : 2,3 oziroma dve delovno aktivni
               osebi na enega upokojenca, v letu 2011 pa je to razmerje padlo na 1,53 delovno
               aktivnih oseb na enega upokojenca. Že pred dvema letoma smo Socialni demokrati
               opozarjali na to, da za zagotovitev temeljnih ciljev pokojninske reforme – to sta
               dolgoročna vzdržnost pokojninskega sistema in dostojne pokojnine – ukrepi, nove
               reforme ne bodo mogli biti blažji od tistih, ki so bili zapisani v pokojninski
               reformi, ki je bila zavrnjena na referendumu. To govori predvsem v prid zaostrovanja
               upokojitvenih pogojev. Zakon, ki je pred nami določa, da bodo v pičlih šestih letih
               izenačeni pogoji za doseganje starostne pokojnine za moške in ženske. Za ženske to
               pomeni, da se jim bo delovna doba v tem času zato, ker se še ni iztekla prejšnja
               reforma, podaljšala za več kot dve leti, za največ prav v prvem letu veljave novega
               zakona, to je kar za 8 mesecev. Višina starostne pokojnine ob izpolnjevanju pogojev
               40 let delovne dobe in 60 let starosti bo za moške znašala 57,25 %, za ženske pa
               60,25 % plače. Bistveno transparentnejši način določanja odstotka za odmero
               pokojnine, ki ga prinaša novi zakon in je izražen v neto razmerju med plačo in
               pokojnino, je razkril dejstvo nizkih, lahko bi celo rekli mizernih višin pokojnin.
               Novi zakon bo ob izpolnjevanju pogojev za starostno pokojnino zgolj zadržal nadaljnje
               padanje pokojnin, ki je vgrajeno v obstoječi pokojninski zakon ZPIZ-1. Kot pa nas
               opozarjajo sindikati, za moške tudi to ne velja, v prehodnem obdobju naj bi bila
               njihova pokojnina za več kot 3 % nižja, kot bi bila na podlagi zakona iz leta 2010.
               Le v primeru, če bodo delavci delali dlje kot 40 let, pa se jim bo vrednost pokojnin
               zviševala, po najnovejših dopolnilih za 4 % za vsako nadaljnje leto dela. Zgolj ob
               podaljševanju delovne dobe si bo posameznik lahko zagotovil pokojnino, ki bi jo lahko
               poimenovali dostojna pokojnina, seveda ob pogoju, da bodo to lahko počeli oziroma
               izbirali. Kot vidite, javni uslužbenci so ob izpolnjevanju prvega pogoja prisiljeni v
               upokojevanje, samo vprašanje časa je, kdaj bodo temu svetlemu vzoru sledili tudi v
               gospodarstvu.</p>
               <p>Socialni demokrati smo veseli, da se je Vlada vsaj v ključnih točkah uspela
               dogovoriti s sindikati. Pa vendar smo bili danes opozorjeni, da pri dveh ključnih
               točkah dogovora ni bilo, zato sindikati niso pristopili oziroma podpisali dogovora,
               in sicer na točkah, ki se nanašajo na določitev višine pokojnin, predvsem za moške,
               in na točki uveljavitve bonusa za čas študija. Dosežen pa je dogovor o ureditvi
               poklicnih pokojnin.</p>
               <p>Socialni demokrati bomo podprli pokojninsko reformo. To bomo toliko lažje storili
               zato, ker je Vlada v poteku obravnave pokojninskega zakona v Državnem zboru na
               nekaterih točkah vendarle prisluhnila opoziciji. Tako je bila iz predloga zakona
               črtana za Socialne demokrate izrazito sporna, diskriminatorna določba predloga
               zakona, tako imenovana čiščenje pokojninske blagajne. Na podlagi te določbe naj bi se
               pokojnine in pravice upokojencev, katerih plačilo delno ali v celoti zagotavlja
               proračun, in prejemnikov, od katerih je ena tretjina upokojencev, izločile iz
               pokojninskega sistema. V roku enega leta naj bi se določili pogoji za pridobitev in
               odmero pravic ter način zagotavljanja sredstev. Kot nam je bilo dodatno pojasnjeno na
               seji odbora, bi te pokojnine prešle v status socialnih transferjev – kaj se dogaja s
               socialnimi transferji, pa vsi dobro vemo.</p>
               <p>V drugi obravnavi na matičnem delovnem telesu je bil sprejet tudi amandma, ki smo ga
               predlagali Socialni demokrati in na podlagi katerega se širi krog upravičencev do
               vdovske pokojnine na posameznike, ki živijo v registrirani istospolni partnerski
               skupnosti. Na ta način je bila vsaj v eni točki dosežena boljša rešitev, kot je
               sedanja, in v duhu tistega, kar je želel doseči Družinski zakonik. Izboljšani so bili
               tudi pogoji upokojevanja za tiste zavarovance, ki so začeli delati pred 18. letom
               starosti, pa tudi tiste določbe, ki zagotavljajo varstvo pričakovanih pravic za
               brezposelne, delovne invalide in prejemnike poklicnih pokojnin, kar je bila vsebina
               amandmajev Socialnih demokratov, povzeti pa so bili v amandmajih odbora. Socialni
               demokrati smo v drugi obravnavi predlagali tudi spremembe 27. člena zakona, s
               katerimi bi omogočili bolj postopen prehod na starostno upokojitev 65 let za oba
               spola ter povečali postopnost prehoda na nove upokojitvene pogoje in dvig pokojninske
               dobe za ženske. Ocenjujemo namreč, da so ti pogoji navkljub zamudi pri izvedbi
               reforme preostri in da potrjujejo našo trditev, da bodo največje breme sedanje
               pokojninske reforme nosile ravno ženske. Četudi je izenačitev njihove delovne dobe z
               delovno dobo moških napovedovala tudi naša pokojninska reforma, pa je bila dinamika,
               ki smo jo vgradili vanjo, bistveno ugodnejša in blažja in prijaznejša do žensk.</p>
               <p>Predlog pokojninskega zakona, ki je danes v tretji obravnavi, je glede na dejstvo, da
               pokojninsko reformo potrebujemo takoj, in glede na to, da je vsebina ključnih rešitev
               rezultat doseženih kompromisov vlade s socialnimi partnerji in pa deloma tudi z
               opozicijo, nedvomno korak naprej. Je pa dejstvo, da bo kljub sprejeti reformi
               Slovenija ostala med tistimi državami članicami Evropske unije, ki imajo zelo visoke
               javnofinančne izdatke za financiranje pokojninskega sistema, za kar pa Mednarodni
               denarni sklad v svojem poročilu za leto 2012 ugotavlja, da je še vedno zelo visoka
               obremenitev. To poročilo med drugim opozarja na potrebo po nadaljnjih reformah
               pokojninskega sistema, ki bodo zagotovile njegovo dolgoročno vzdržnost. Kot eno izmed
               možnosti predlagajo uvedbo obveznega dodatnega pokojninskega zavarovanja. Ni nujno,
               da se sprejme, ampak predlog je podan. Predvsem demografska dejstva nas silijo v
               razmišljanje o prihodnosti. Če bomo želeli, da bo naš pokojninski sistem tudi v
               prihodnje temeljil na medgeneracijski solidarnosti, o čemer se vsi strinjamo,
               nadaljnje spremembe nedvomno sledijo, morda prej, kot bi si to, po tako dolgih in bom
               rekla tudi mučnih usklajevanjih, želeli.</p>
               <p>Pa vendarle bomo Socialni demokrati navkljub vsem pomislekom predlagani zakon, ki je
               pred nami, podprli. Hvala lepa.</p>
            </sp>
            <sp xml:id="SDZ6-Izredna-23-2012-12-04.sp12">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>V imenu Poslanske skupine Državljanske liste mag. Truda Pepelnik.</p>
            </sp>
            <sp xml:id="SDZ6-Izredna-23-2012-12-04.sp13">

               <speaker>MAG. TRUDA PEPELNIK (PS DL):</speaker>

               <p>Hvala za besedo. Spoštovane kolegice in kolegi!</p>
               <p>Predlog zakona o pokojninskem in invalidskem zavarovanju prinaša v primerjavi z
               dosedanjo ureditvijo kar nekaj bistvenih, pozitivnih sprememb, kot je preglednost
               pokojninskega sistema, ki se krepi in uvaja informativno osebno evidenco. Zavod bo za
               vsakega zavarovanca vodil informativno osebno evidenco, ki bo vsebovala podatke o
               osnovah, od katerih so bili plačani prispevki, o obračunih in plačanih prispevkih po
               posameznih letih ter v obdobju zavarovanja. Bistvo novega sistema je tudi postopno
               uvajanje sprememb in daljše prehodno obdobje, kar bo pomenilo prehod na bolj vzdržen
               sistem obveznega zavarovanja na podlagi medgeneracijske pogodbe. Brezposelni bodo za
               čas zavarovanja pravic za primer brezposelnosti uveljavljali upokojitvene pogoje
               ZPIZ-1 s presečnim datumom 31. december. Za dobro rešitev velja ukinitev
               valorizacijskega količnika, kar pomeni odvedbo neto odmernega odstotka tako, da bo
               vsak vedel, kolikšen delež plače bo znašala njegova pokojnina. Valorizacijski
               količnik je bil namreč v našem pokojninskem sistemu zapleten in pa tudi
               nepredvidljiv, saj ga je doslej vsako leto določil minister. In šele, ko je bil
               objavljen, so si posamezniki lahko izračunali pokojnino. Uvaja se obračunsko obdobje
               za 24 najugodnejših zaporednih let. Za avtorske in podjemne pogodbe se odslej
               obračunavajo prispevki. In še bi lahko naštevali.</p>
               <p>Tudi v Poslanski skupini Državljanske liste smo opravili maksimalen napor, da s
               predlagano pokojninsko reformo zaustavimo padanje pokojnin, da izboljšamo položaj
               upokojencev in hkrati zagotovimo vzdržnost pokojninske blagajne. Poslanska skupina
               Državljanske liste bo Zakon o pokojninskem in invalidskem zavarovanju podprla.</p>
            </sp>
            <sp xml:id="SDZ6-Izredna-23-2012-12-04.sp14">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Slovenske ljudske stranke gospod Mihael Prevc.</p>
            </sp>
            <sp xml:id="SDZ6-Izredna-23-2012-12-04.sp15">

               <speaker>MIHAEL PREVC (PS SLS):</speaker>

               <p>Hvala lepa za besedo, gospod predsednik. Spoštovani minister, spoštovane kolegice in
               kolegi.</p>
               <p>Danes je pred nami pomemben korak in v Poslanski skupini Slovenske ljudske stranke
               upamo, da bomo tako kot v drugi obravnavi s konsenzom dokončno potrdili nov
               pokojninski zakon. Predlog novega zakona o pokojninskem in invalidskem zavarovanju je
               eden od pomembnih zakonov, ki Slovenijo lahko pomaknejo naprej, korak bližje k izhodu
               iz krize. V Slovenski ljudski stranki podpiramo predlog novega pokojninskega zakona,
               saj vemo, da s to zakonodajo že krepko zamujamo, kar potrjujejo številne negativne
               posledice, ki se že sedaj vse bolj kažejo. V procesu pogajanja in obravnave zakona
               smo z amandmaji sprejeli številne kompromisne rešitve, vendar se verjetno najde še
               kdo, ki ni popolnoma zadovoljen. Še posebej pomembna pa se nam zdi zaveza socialnih
               partnerjev, predvsem sindikatov, da so z izpogajanimi določbami zadovoljni do te
               mere, da ne bodo sprožili ponovnega referenduma, kot se je to zgodilo prejšnjemu
               predlogu. Z vsakim letom odlašanja reforme se tudi za bodoče upokojence pogoji
               slabšajo, saj se slabša in znižuje odmera višine pokojnine z vsakim letom, ko bi še
               odlašali s sprejemom teh sprememb.</p>
               <p>Poslanci Slovenske ljudske stranke smo konstruktivno sodelovali pri oblikovanju tega
               in prejšnjega predloga zakona ter enako pri oblikovanju amandmajev, s katerimi se še
               izboljšujejo določbe sedanjega predloga. Nesporno dejstvo je, da vzdržnost
               pokojninske blagajne na kratki rok rešimo le s hitrim sprejemom reforme, ki mora
               dvigniti starost upokojitve najmanj za tri leta. Naj ponovim tudi mnenje, da bo
               dolgoročno nujno, v drugi fazi te pokojninske reforme oblikovati in nadgraditi
               sistem, da bo dolgoročno, po prehodnem obdobju, zagotavljal varne in višje pokojnine.
               Ukrepati moramo tudi na področju bolj aktivne demografske politike in posledično
               pozitivne družinske politike. S pozitivnimi ukrepi in spodbudami, da se bodo mladi
               odločali za več otrok, saj dolgoročno le-to reši socialne blagajne, na kar
               strokovnjaki in naša poslanska skupina v razpravah opozarjajo že vrsto let.</p>
               <p>Zakon bomo poslanci Slovenske ljudske stranke podprli tudi zato, ker kot osnovno
               načelo ohranjamo solidarnost in kot osnovo za pokojnino določimo zavarovalno oziroma
               pokojninsko dobo, torej dobo z vplačanimi prispevki.</p>
               <p>V Predlogu zakona o pokojninskem in invalidskem zavarovanju, ki je pred nami, so
               upoštevani predlogi, ki se nam v Slovenski ljudski stranki zdijo še posebej pomembni.
               Naj jih nekaj naštejem: predlog glede zniževanja starosti za matere z več otroci;
               delodajalcem se priznavajo bonusi za mlade zaposlene in za starejše delavce; sprejete
               so določbe o varovanju pričakovanih pravic brezposelnih in tistih, ki že izpolnjujejo
               pogoje za upokojitev; bolj postopno je zaostrovanje upokojitvenih pogojev v prehodnem
               obdobju; pokojninska doba se prizna delavcem, katerim podjetja niso plačala
               prispevkov; določene so minimalne osnove za zavarovanje kmetov; upoštevane so
               pripombe za nadaljnje delovanje sklada obrtnikov; in ne nazadnje, pa zelo pomemben
               člen, upoštevana je pripomba družinske pobude glede črtanja določila o prenehanju
               pravice do družinske pokojnine in jo bodo mladi starši, če se šolajo, prejemali do
               26. leta starosti; usklajena je nova ureditev poklicnega zavarovanja; določeno je
               ustrezno usklajevanje pokojnin, tudi za leto 2013; velik kompromis tudi z opozicijo
               je črtanje prvotnega 408. člena, tako imenovanega čiščenja pokojninske blagajne;
               določena je možnost dokupa študijskih let v prehodnem obdobju treh let. Takšne
               predloge, ki se nam v Slovenski ljudski stranki zdijo zelo pomembni, bi lahko še
               naštevali. Zato v Slovenski ljudski stranki pričakujemo, da bo s podzakonskimi akti
               Dursa vendarle naloženo, da podatke o zavarovancih v največji meri in obsegu sporoča
               Zavodu za pokojninsko in invalidsko zavarovanje, namesto da s tem administrativno
               obremenjujemo delodajalce.</p>
               <p>Še enkrat, poslanci Slovenske ljudske stranke bomo z veseljem podprli ta zakon, ki je
               bil nujen že pred nekaj leti. Hvala lepa.</p>
            </sp>
            <sp xml:id="SDZ6-Izredna-23-2012-12-04.sp16">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Mag. Jana Jenko v imenu Poslanske skupine Demokratične stranke upokojencev Slovenije,
               prosim.</p>
            </sp>
            <sp xml:id="SDZ6-Izredna-23-2012-12-04.sp17">

               <speaker>MAG. JANA JENKO (PS DeSUS):</speaker>

               <p>Hvala lepa za besedo. Vsem lep pozdrav, predvsem ministru gospodu Vizjaku.</p>
               <p>Pred slabim tednom dni smo v tem prostoru v drugi obravnavni podprli nov Zakon o
               pokojninskem in invalidskem zavarovanju. Vsi, tako koalicija kot opozicija, smo bili
               enotnega mnenja, da je sprememba obstoječega zakona nujno potrebna. Kot je znano, je
               zakon v večini usklajen tudi s socialnimi partnerji. Cilj reforme je zagotoviti
               stabilnost in vzdržnost pokojninske blagajne z namenom, da bodo tako sedanji kot
               prihodnji upokojenci lahko prejemali dostojne pokojnine. Vemo, da so se z leti močno
               izboljšali delovni pogoji, kar pomeni, da je delo, lahko rečemo v vseh panogah, močno
               olajšano glede na situacijo pred 20 ali 30 leti. Sedaj veljavni zakon ni dovolj
               upošteval dejstva, da se zaradi boljših življenjskih pogojev daljša življenjska doba
               slovenskega prebivalstva – zato je jasno, da se daljša tudi čas prejemanja pokojnine.
               Do sprejetja sedaj veljavne pokojninske zakonodaje so se nekateri posamezniki
               upokojevali pri starosti okoli 50 let ali še manj. Povprečna doba prejemanja
               pokojnine za ženske je leta 2000 znašala 17 let in en mesec, leta 2011 pa že 21 let
               in 8 mesecev. Moški so pokojnine v povprečju prejemali nekaj let manj, leta 2000 14
               let in 9 mesecev, leta 2011 pa 16 let in 4 mesece. Rodnost je v zadnjih desetih letih
               zelo upadla. Leta 1980 je bilo zadnje leto, ko je celotna rodnost še zadoščala za
               enostavno reprodukcijo prebivalstva. Tako sta leta 1990 za enega upokojenca delala
               2,3 delavca, lani samo še 1,5 delavca. Povprečna pokojninska doba je konec leta 2011
               znašala le 32 let in 7 mesecev. Soočamo se tudi z eno najnižjih stopenj zaposlenosti
               starejših oseb med 55. in 64. letom starosti, in sicer 31,2 %. Povprečje v Evropski
               uniji je 47,4 %. Mimogrede, prijatelja, ki živi v Nemčiji in tam dela že 25 let, sem
               v času sprejemanja te pokojninske zakonodaje vprašala, koliko časa ima še za delati.
               Star je približno toliko kot jaz – rekel je, da do 67. leta. Presenetilo me je, da
               sploh ne razmišlja, koliko ima v bistvu delovne dobe. On enostavno: "67 let."</p>
               <p>Naj nadaljujem. Iz nanizanih podatkov je razvidno, da tudi če ne bi bilo gospodarske
               krize, naša pokojninska blagajna tega enostavno ne bi več dolgo prenesla. Po
               izračunih bi najkasneje leta 2020, torej čez sedem let – sedem let pa vemo, kako
               hitro mine – sedanji pokojninski sistem presegel zmožnost financiranja iz državnega
               proračuna. Za zavarovance bi to pomenilo, da bi bilo takrat treba pokojninski sistem
               spremeniti zelo hitro, brez prehodnih obdobij, brez postopnega zvišanja pogojev, brez
               porazdelitve bremena med več generacij in z nenehnim znižanjem pokojnin.</p>
               <p>V Poslanski skupini DeSUS pozdravljamo nov izračun odmere pokojnin, saj bo precej
               upočasnil leta padanja pokojnin glede na današnjo vrednost. Krizni časi zahtevajo
               varčevanje, na upokojencih se intenzivno varčuje že tretje leto. V letu 2010 je bilo
               usklajevanje pokojnin polovično glede na rast plač, v letu 2011 je bilo to
               usklajevanje samo še četrtinsko, letos pa se pokojnine sploh niso usklajevale. Kad je
               na podlagi veljavne zakonodajedolžan zagotavljati ZPIZ sredstva v višini 50 milijonov
               evrov z eksplicitno določenim namenom, to je za usklajevanje pokojnin. V letu 2010,
               ko je bilo usklajevanje znižano za polovično, so nakazana sredstva Kada ZPIZ
               zadostila po svoji višini, saj je bilo takrat za uskladitev potrebnih 52 milijonov,
               Kad jih je sicer ZPIZ nakazal 100 milijonov. Naslednje leto smo imeli četrtinsko
               usklajevanje, kar je pomenilo, da je ZPIZ v letu 2011 izplačal samo 18 milijonov, do
               50 milijonov ostane 32 milijonov, letos pa usklajevanja sploh ni bilo. Namenska
               sredstva Kada v vseh teh treh letih niso bila porabljena v skladu z zakonom, zato smo
               v DeSUS zahtevali, da se v letu 2013 usklajevanje pokojnin začne ponovno izvajati.
               Takšen je bil tudi dogovor v koalicijski pogodbi. Se pa v naši stranki in poslanski
               skupini še predobro zavedamo, verjamemo pa, da se prav tako tega zavedajo tudi vsi
               upokojenci, da denarja ni, da se država zadolžuje za nujno poravnavanje zapadlih
               obveznosti.</p>
               <p>Zato smo pri oblikovanju načina uskladitve pokojnin v prihodnje, poleg sistemske
               formule, ki določa, da se pokojnine usklajujejo enkrat letno za 60 % rasti plač in 40
               % rasti cen življenjskih stroškov, za leto 2013 usklajevanje pokojnin prilagodili
               finančnim zmožnostim in dejstvu, da tudi plače zelo malo rastejo. Pokojnine bodo
               usklajene, in sicer glede na rast plač, vendar največ do višine 50 milijonov.</p>
               <p>Poslanska skupina DeSUS je v pogajanjih dosegla tudi vnos določila v zakon, da se
               pokojnine v nobenem primeru ne morejo uskladiti za manj, kot za polovično rast
               življenjskih stroškov. Seveda tudi ta varovalka velja po letu 2013. Ker smo v stranki
               DeSUS optimisti, verjamemo, da bomo tudi zaradi sprejetja tega za vse prebivalce
               Slovenije, tako že upokojene, kot tiste mlade, ki sedaj težko verjamejo, da bodo
               pokojnino sploh kdaj dočakali, tako pomembnega zakona, sami zmožni prebroditi
               gospodarsko krizo z novimi delovnimi mesti, znižati nezaposlenost in posledično spet
               napolniti pokojninsko blagajno s prispevki od dela, kar pa pomeni tudi, da bi se
               enormnega bremena nekoliko znebil tudi državni proračun.</p>
               <p>Pokojninsko reformo bo stranka DeSUS podprla. Hvala.</p>
            </sp>
            <sp xml:id="SDZ6-Izredna-23-2012-12-04.sp18">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Mag. Matej Tonin v imenu Poslanske skupine Nove Slovenije, prosim.</p>
            </sp>
            <sp xml:id="SDZ6-Izredna-23-2012-12-04.sp19">

               <speaker>MAG. MATEJ TONIN (PS NSi):</speaker>

               <p>Drage kolegice in kolegi, lepo pozdravljeni!</p>
               <p>Po približno treh mesecih smo pokojninsko reformo pripeljali do konca. Pred nami je
               še tretja obravnava in končno glasovanje o pokojninski reformi. Nekateri bodo rekli,
               da je sprejemanje te pokojninske reforme zgled sodelovanja, nekateri drugi bodo
               rekli, da je ta pokojninska reforma zgled popuščanja – odvisno s katere strani na
               celotno situacijo gledate. Če bi bili rezi ostrejši, potem bi bila ta pokojninska
               reforma najbrž usmerjena dlje v prihodnost. Ker je bilo potrebnega več popuščanja, da
               smo se izognili morebitnim blokadam in referendumom, bo do nove pokojninske reforme
               treba priti prej. Dejstvo je, da je trenutna pokojninska reforma v interesu tistih,
               ki so tik pred upokojitvijo oziroma tistih, ki so že upokojeni.</p>
               <p>Kaj se zgodi, če pokojninska reforma ne bo sprejeta? Pokojnine bodo padale. Marsikomu
               se ta stvar zdi nelogična, na eni strani govorimo o tem, da bo imela pokojninska
               reforma določene finančne učinke in finančne učinke v smislu, da bo manj obremenila
               državni proračun in pokojninsko blagajno, na drugi strani pa govorimo o tem, da bodo
               pokojnine višje. Nelogično, ampak mislim, da je minister v preteklosti, tudi na
               odboru, dokazal, da to enostavno drži. Večje pokojnine in večje prihodke v
               pokojninsko blagajno bo enostavno zagotovilo daljše časovno obdobje, v katerem bomo
               posamezniki delali in vplačevali v pokojninsko blagajno.</p>
               <p>Odločili smo se, da bomo delali dlje. Mislim, da je bila to prava odločitev. Na drugi
               strani smo imeli možnost, da bi povečali prispevno stopnjo. Prepričan sem, da bi bilo
               to popolnoma napačno sporočilo v kriznih časih in da bi takšna varianta še dodatno
               obremenila slovensko gospodarstvo. Številni moji kolegi so govorili o tem, kaj vse
               pokojninska reforma prinaša. Toda ključna zadeva, na katero je vezana ta pokojninska
               reforma in okoli katere se vse skupaj vrti, je 40 let pokojninske dobe. Torej, 40 let
               bo treba delati, da se bo lahko posameznik upokojil. To je bistvena razlika od
               tistega, ko so nekateri v nekih drugih reformah postavljali starostno mejo
               posameznika za upokojitev. Kolegica pred mano je lepo povedala, da je v nekaterih
               drugih državah treba delati do neke starosti in da pokojninska doba ni toliko
               bistvena.</p>
               <p>Na tej točki bi želel še enkrat poudariti eno stvar – kaj sestavlja pokojninsko dobo?
               Delovna doba; to je čas, ko ste delali in ko ste vplačevali v pokojninsko dobo.
               Bolniška; obstajajo primeri, ko so bili tudi po več let v bolniški. Nadomestilo za
               brezposelnost; tudi trajanje, ko ste bili na zavodu, se bo štelo v vašo pokojninsko
               dobo. In celo, prav je tako, starševsko nadomestilo; po domače povedano, čas, ki ste
               ga preživeli v porodniški. Nekatere civilne družbe so opozarjale, da ta pokojninska
               reforma ni naklonjena materam. Sam trdim obratno. Mislim, da je v tej pokojninski
               reformi posluh za matere. Če povem zelo konkretno, materam se najprej šteje v
               pokojninsko dobo čas, ki so ga, po domače povedano, preživele na porodniškem dopustu,
               poleg tega pa še njihovi otroci prispevajo k temu, da se jim znižuje starostna doba,
               ko se lahko upokojijo. Mislim, da to je korak in roka materam za opravljeno delo, ki
               ga naredijo za to družbo.</p>
               <p>Zaključil bi s tem, da kdorkoli bo na referendumu ali kjerkoli drugje rušil to
               pokojninsko reformo, se bo na nek način zavzemal za nižje pokojnine in za nevzdržne
               javne finance. Seveda bo moral za te stvari prevzeti odgovornost. V Novi Sloveniji za
               te stvari ne želimo prevzeti odgovornosti, zato bomo to pokojninsko reformo, ki je
               pred nami, z veseljem podprli.</p>
            </sp>
            <sp xml:id="SDZ6-Izredna-23-2012-12-04.sp20">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Dr. László Göncz, v imenu Poslanske skupine italijanske in madžarske narodne
               skupnosti.</p>
            </sp>
            <sp xml:id="SDZ6-Izredna-23-2012-12-04.sp21">

               <speaker>DR. LÁSZLÓ GÖNCZ (PS NS):</speaker>

               <p>Hvala lepa za besedo, gospod podpredsednik. Spoštovani gospod minister, kolegice in
               kolegi!</p>
               <p>V politično in družbeno izredno razburkanem in občutljivem času je zelo pomembno, da
               je danes v tretjem branju pred nami Predlog zakona o pokojninskem in invalidskem
               zavarovanju, ki je v pretežni meri deležen konsenza parlamentarnih strank in večine
               socialnih partnerjev.</p>
               <p>Kljub zavedanju, da je predlog zakona blažja različica možnih alternativ in bo zato
               vzdržen predvidoma kratek čas, je treba poudariti, da v gospodarskih in socialnih
               okoliščinah, ki smo jim v Sloveniji priča, ter po eni že propadli pokojninski
               reformi, moramo pohvaliti opravljeno delo na tem področju. Rešitve v tem zakonu so
               kompromis nujno potrebnih sprememb, ki so pogojene z gospodarskimi, finančnimi in
               demografskimi okoliščinami ter socialne vzdržnosti družbe, ki jo še prenesejo.
               Posebej se mi zdi pomembno poudariti, da sta bili pri oblikovanju besedila predloga
               zakona vladna koalicija in opozicija v večini primerov sposobni preseči strankarske
               interese in tudi pri najobčutljivejših rešitvah, kot so pogoji za pridobitev pravice
               do starostne in predčasne pokojnine, pokojninska osnova in ohranjanje višine
               pokojnin, določitev odstotka za odmero pokojnine ter zapletena strokovna vprašanja iz
               konteksta invalidskega zavarovanja in zagotavljanja vzdržnosti oziroma stabilnosti
               pokojninske blagajne in drugih vsebin, so našli kompromisne rešitve. To nas le mora
               spodbuditi pri iskanju ostalih rešitev za izzive, ki se kar vrstijo. Če vedno
               poudarjamo in potenciramo zgolj tisto, kar je negativno in kar nas razdvaja, in
               zanemarjamo pozitivne primere, ki jih žal res ni veliko, bomo še naprej ustvarjali
               vzdušje nadaljnje razgradnje naše družbe. Zato je treba primer pokojninske reforme
               uporabiti tudi kot pozitiven primer, ki nam lahko pomaga pri reševanju problemov.
               Sicer je pri nekaterih vsebinskih zadevah še nekaj odprtih vprašanj oziroma vsaj pri
               enem, kot je gospod minister poudaril, upam pa, da bo v okviru današnje razprave
               možno narediti do neke mere na vseh področjih korak naprej in morebiti skleniti to
               zahtevno delo, kar se da na najbolj plemeniti ravni.</p>
               <p>Na koncu naj še povem, da je ta predlog pokojninske reforme oziroma zakona deležen
               tudi najine podpore. Hvala lepa.</p>
            </sp>
            <sp xml:id="SDZ6-Izredna-23-2012-12-04.sp22">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Mag. Barbara Žgajner Tavš v imenu Poslanske skupine Pozitivne Slovenije, prosim.</p>
            </sp>
            <sp xml:id="SDZ6-Izredna-23-2012-12-04.sp23">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa, podpredsednik. Spoštovani minister s sodelavcem, spoštovane kolegice,
               kolegi.</p>
               <p>V današnjem časopisu sem prebrala, da je pokojninska reforma prvi signal Evropi. Jaz
               bom rekla, da ni. To izhodišče je zgrešeno, napačno. Pokojninska reforma je prvi
               signal našim državljankam in državljanom in je realna posledica stanja v pokojninski
               blagajni, je ne nazadnje tudi odgovor na demografsko sliko in je pomembna, pomembna z
               vidika odprave nekaterih slabih rešitev prejšnje reforme, in te slabe rešitve se
               odražajo tudi v realnem padanju pokojnin. Reforme v Sloveniji ne smemo sprejemati
               zaradi Evropske unije, ampak zaradi zahtev in potreb naših ljudi. Živimo v izredno
               dinamičnem času velikih družbenih sprememb. Te so odvisne od političnih, gospodarskih
               pa tudi demografskih dejavnikov. Na eni strani imamo zniževanje rodnosti, na drugi
               strani podaljševanje življenja oziroma življenjske dobe, zaradi tega se v naši družbi
               hitro spreminjajo tista, bom rekla, klasična, medgeneracijska razmerja, kar ne
               nazadnje od nas, od politike zahteva, da v konsenzu s stroko in civilno družbo ta
               razmerja opredelimo na novo. Pri tem pa ne smemo zanemarjati nobene od temeljnih
               vrednot, ki predstavljajo, bom rekla še enkrat, temelj demokratične družbe in hkrati
               civilizacijsko pridobitev. Pa vendar, v slovenski politiki dostikrat ni bilo ustrezne
               pripravljenosti po spoštovanju demokratičnih načel pri oblikovanju najbolj pomembnih
               strateških rešitev, kar je imelo za posledico, žal, slabe zakonske predloge in ne
               dovolj domišljene odločitve in to so, ali pa občutimo pravzaprav vsi državljanke in
               državljani. Ta mandat ni izjema, ali pa bom raje rekla, morda je izjema v tem, da se
               poskuša Poslovnik izigrati na tisoč in en način, da se pri sprejemanju zakonodaje
               dostikrat krši Resolucijo o normativni dejavnosti – to je tisti dokument, ki je vladi
               zelo jasno naložil, kako mora ravnati pri sprejemanju zakonodaje –, da imamo stanje,
               ko je izogibanje objektivni in subjektivni politični odgovornosti sprejemljivo ali pa
               opravičljivo dejstvo. To ni dobro, to ni prav. Roko na srce, škoda je bila storjena
               tudi pri pokojninski reformi, ki bi morala zaživeti pred dvema letoma. Danes iskati
               krivca za to politično napako in kazati s prstom na posameznike je, verjamem, da se
               vsi strinjamo, brezpredmetno. Upam le, da smo se iz te lekcije, ki je bila izjemno
               draga, vsi skupaj naučili toliko, da napak iz preteklosti pri tako pomembnih
               odločitvah ne bomo ponavljali. Zato je danes najbrž izjemno pomemben dan, 4.
               december, obletnica lanskoletnih državnozborskih volitev, in na ta dan, na obletnico
               potrjujemo pokojninsko reformo s konsenzom vseh političnih strank. Ena od temeljnih
               vrednot, v katero osebno močno verjamem in za katero trdim, da mora ostati temelj
               družbenih sistemov, tudi zaradi vse močnejšega agresivnega prodiranja neoliberalnih
               konceptov v naš sistem, je solidarnost. Na njej temeljijo sistemi socialne zaščite,
               zdravstvenega sistema in pokojninskega in invalidskega zavarovanja. Pri tem pa,
               spoštovane kolegice in kolegi, ne smemo imeti pred očmi zgolj finančni vidik, ampak
               tisto, kar je pomembno, človeško plat. In za solidarnost smo se odločili
               zavestno.</p>
               <p>Ravno zaradi spremenjene demografske slike je medgeneracijska solidarnost danes
               izjemno pomembna, vendar upam, da se zavedamo, da bodo tudi v okviru pokojninskega
               sistema zavarovanja, verjamem še prej kot v sedmih letih, potrebne spremembe, če bomo
               želeli obdržati načelo solidarnosti in vzdržnosti. Kolegi pred menoj so že
               izpostavili nekatere pomembne vsebinske rešitve, ki jih prinaša zakon o pokojninskem
               in invalidskem zavarovanju in mislim, da jih na tej točki ni več smiselno posebej
               izpostavljati in ponavljati. Treba je povedati, in to je minister uvodoma že dejal,
               da je bilo v Državnemu zboru narejeno veliko dela, na matičnem delovnem telesu pri
               obravnavi in pri popravkih osnovnega Predloga zakona o pokojninskem in invalidskem
               zavarovanju. Rekla bom, da, če so cilji pravi in če je volje dovolj, tudi rezultati
               ne izostanejo. Zato je danes pred nami predlog zakona, ki je usklajen v veliki meri s
               sindikati in moram reči tudi z opozicijo. Zato gre, bom rekla, ne ravno zahvala ampak
               pohvala ministru, ker je odigral politično izjemno modro in prisluhnil marsikateremu
               zelo jasnemu in resnemu opozorilu opozicije, zato lahko danes rečemo, da je zakon
               sprejemljiv in da je zakon takšen, da bo omilil marsikatero posledico, ki je bila
               uvodoma ali pa v osnovnem predlogu zelo ostra in ki bi lahko imela bolj boleče
               posledice na uporabnike tega zakona.</p>
               <p>Tisto, kar še vedno ostaja boleče zame, je, da so pokojnine nizke, prenizke.
               Statistični podatki zelo jasno govorijo o tem, da kar dve tretjini upokojencev živi s
               pokojninami, ki ne zagotavljajo nekega dostojnega življenja pod tistim skrajnim
               robom, socialnim robom. Na to dejstvo me je danes, ko sem se peljala v Ljubljano,
               opozorila tudi ena od državljank, ki me je prosila, da naj na to opomnim tudi
               ministra in da naj le storimo nekaj, da bodo ljudje – konkretno gre za invalidsko
               upokojenko – lahko vsaj kolikor toliko dostojni preživeli mesec, da bodo lahko
               plačali tiste položnice, ki so nujne za plačati. Mimogrede, ta ženska ima 280 evrov
               invalidske pokojnine. Pravim, to so tista dejstva, ki ostajajo boleča, na katera v
               tem trenutku nimamo vpliva. Verjamem pa in naj bo to resen opomin vsem nam, ko bomo
               prihodnjič odločali o nujnih varčevalnih ukrepih.</p>
               <p>Če zaključim z mislijo, ki se mi je utrnila v soboto. V soboto sem stala pred množico
               dijakov gimnazije in ekonomske srednje šole Trbovlje. Bila sem res ponosna, istočasno
               sem čutila veliko odgovornost kot poslanka Državnega zbora. To so mladi ljudje, ki so
               od septembra v dobrodelne namene zbirali rute in šale in ta njihova dobrodelna akcija
               je presegla meje mojega mesta, meje Zasavje in celo meje Slovenije. Zasledovali so
               zgolj en cilj – pomagati ljudem v stiski. In veste, ti mladi dijaki so istočasno
               opozorili na pomen empatije. Znajo čutiti in občutiti bolečino sočloveka. In na pomen
               solidarnosti. V tem duhu zaključujem uvodno predstavitev oziroma stališče Poslanske
               skupine Pozitivne Slovenije in ravno v tem duhu solidarnosti podpiramo tudi pričujočo
               pokojninsko reformo z vsemi popravki, ki bodo sledili v tretjem branju v obliki
               amandmajev.</p>
               <p>Še enkrat, rekla bom, vesela sem, da smo vsi skupaj zmogli toliko politične modrosti
               in naj bo to ob koncu tudi opomin tistim ministrom, ki se še učijo, da je demokracija
               tudi sklepanje kompromisov z opozicijo.</p>
            </sp>
            <sp xml:id="SDZ6-Izredna-23-2012-12-04.sp24">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospa Romana Tomc v imenu Poslanske skupine Slovenske demokratske stranke, prosim.
            </p>
            </sp>
            <sp xml:id="SDZ6-Izredna-23-2012-12-04.sp25">

               <speaker>ROMANA TOMC (PS SDS):</speaker>

               <p>Hvala lepa, spoštovani podpredsednik, minister s sodelavcem, kolegice in kolegi!</p>
               <p>Pred natančno tremi tedni smo v tej dvorani opravili prvo razpravo o novem
               pokojninskem zakonu, ki naj bi začel veljati že čez slab mesec dni. Danes imamo na
               mizi zakon, ki je v tem času doživel kar nekaj sprememb, vendar je v temeljnih
               elementih ostal enak, kot je bil na začetku. Dejstvo je, da bomo morali v prihodnje
               delati dlje, vendar ne gre spregledati, da se upokojitvena starost ne bo dvigovala
               samo zaradi zaostrovanja pogojev, ampak predvsem na račun bogatih stimulacij za
               daljše delo. Današnji predlog skupaj z amandmaji je rezultat napornih pogajanj z
               najrazličnejšimi skupinami zainteresirane javnosti. Lahko rečemo, da so ta zakon
               skupaj oblikovali Vlada, sindikati, delodajalci, predstavniki upokojencev, invalidov,
               različnih nevladnih organizacij, študentov in ne nazadnje tudi strokovnjaki različnih
               institucij, ki bodo morali v nadaljevanju skrbeti za pravilno izvajanje tega zakona.
               Posebno vlogo so imele v tem procesu tudi politične stranke. Vsi vi, vsi mi. S
               svojimi konstruktivnimi predlogi smo prispevali, tudi opozicijske stranke, pomemben
               delež pri oblikovanju tega zakona. Kot je bilo omenjeno, kljub pritiskom evropskih
               institucij, da je treba pokojninsko reformo resnično sprejeti čim prej, pa se moramo
               zavedati, da jo delamo predvsem zase. Delamo jo zato, da bi zmanjšali pritisk na
               javne finance, ki ga povzročata prezgodnje upokojevanje in staranje prebivalstva.
               Delamo jo tudi zato, da bi zaustavili padanje pokojnin. Vsi smo si edini, mnoge
               pokojnine so postale tako nizke, da upokojencem ne zagotavljajo več dostojnega
               preživetja. O tem priča tudi visoka stopnja tveganja revščine, ki je zlasti
               zaskrbljujoča pri starejših ženskah. Vse to je posledica sistema iz preteklosti, ki
               je zlasti ženskam omogočal zgodnje upokojevanje, vendar na račun nizke pokojnine.
               Ugodni pogoji so predstavljali nekakšno past, v katero so se v želji po čim hitrejši
               upokojitvi ujeli mnogi. Če bi sedanji zakon ostal v veljavi, bi bilo naslednja leta
               še slabše. Dejstvo je, da obstoječi pokojninski sistem izredno zapleten in
               nepregleden. Med več kot 400 členi se je težko znajti tudi strokovnjakom, kaj šele
               tistim, ki se s pokojninsko problematiko ne srečujejo vsak dan. Težko bi rekli, da bo
               po novem pokojninski zakon lahko razumljiv prav za vse, vendar pa se je z bistvenim
               premikom v načinu določanja pokojnin sistem vseeno spremenil v bolj preglednega,
               pomembno pa je predvsem, da ne zavaja več ljudi z napačnimi pričakovanji glede višine
               njihovih pokojnin. Uvedba tako imenovanega neto odmernega odstotka je povzročila kar
               precej pomislekov in mnoga vprašanja, saj primerjava sedaj veljavnih in novih
               odmernih odstotkov kaže, da so novi bistveno nižji. To naj bi po mnenju nekaterih
               povzročilo tudi nižje pokojnine, dejansko pa temu ni tako. Zaradi zaustavitve padanja
               valorizacijskega količnika ter hkratnega fiksiranja nadomestne stopnje na višino, ki
               je v veljavi letošnje leto, se bodo novim upokojencem zagotavljale pokojnine, ki so
               primerljive s sedanjimi. Ker bi po sedanjem zakonu pokojnine še naprej strmo padale,
               je ta rešitev za bodoče upokojence zelo ugodna. Poleg tega se osebam, ki se ne
               upokojujejo takoj, ko izpolnijo upokojitvene pogoje, po novem dodeljujejo zelo ugodni
               bonusi, ki nagrajujejo vsako dodatno tromesečje v zaposlitvi. Nemogoče je izpostaviti
               vse spremembe, ki jih ta zakon prinaša, zato se bom v nadaljevanju omejila samo na
               tiste, ki po našem mnenju sodijo med najpomembnejše, in na tiste, ki prinašajo zelo
               pozitivne spremembe, pa so bile med dosedanjo razpravo prezrte.</p>
               <p>Vprašanje, ki ga v teh dneh največkrat slišimo, je, kdaj se bomo lahko upokojili po
               novih pogojih. Na takšno vprašanje ni enoznačnega odgovora, ker je pravica do
               upokojitve poleg izpolnjevanja splošnih pogojev vezana tudi na povsem osebne
               okoliščine. Načeloma pa velja, da pravico do starostne pokojnine pridobi oseba, ki je
               dopolnila 40 let pokojninske dobe brez dokupa in je stara najmanj 60 let, ne glede na
               to, ali gre za moškega, ali za žensko. Ta bo pogoj treba izpolnjevati šele konec leta
               2018, do takrat pa veljajo blagi postopni prehodi. Starostna meja se lahko dodatno
               zniža, kot je bilo že rečeno, tudi zaradi skrbi za otroka v prvem letu starosti,
               zaradi služenja vojaškega roka ter zaradi dela pred 18. letom. Na ta način ob
               upoštevanju bonitet se lahko moški upokoji ne pri 60, pač pa že pri 58 letih, ženska
               pa celo pri 56 letih. V primeru, da oseba ostane v zaposlitvi, se ne upokoji, pa
               lahko poleg plače prejema še dodatni bonus, in sicer v višini 20 % pokojnine.</p>
               <p>Zakon ponuja tudi številne druge stimulacije, k imajo namen spodbujanja zaposlovanja
               mladih in zaposlovanja starejših. Tako bo, recimo, delodajalec, ki bo zaposlil osebo,
               ki se prvič zaposluje in je stara manj kot 26 let, ali pa je to mlada mamica z
               otrokom do treh let starosti, oproščen plačila dela prispevkov. Prav tako bodo
               delodajalci deležni spodbud za vse zaposlene, ki so starejši od 60 let, in posebne
               spodbude za tiste, ki ostajajo v zaposlitvi, pa so že izpolnili pogoje za upokojitev.
               Olajšav bodo deležni tudi samostojni podjetniki, ki prvič pričenjajo z opravljanjem
               dejavnosti. V prvem letu po njihovem začetku in registraciji jim ne bo treba plačati
               polovice prispevkov, v drugem letu pa se jim bodo prispevki zmanjšali za tretjino.
               Vsem že obstoječim samostojnim podjetnikom, ki so danes aktivni, pa se bo ugotovljeni
               dobiček, ki je podlaga za določitev zavarovalne osnove, znižal kar za četrtino.</p>
               <p>Pomembne novosti so tudi na področju poklicnih pokojnin. Sedanji sistem, kot vemo, ni
               deloval, je nedorečen. Seznam delovnih mest, za katere je poklicno zavarovanje
               obvezno, je povsem zastarel. Prispevne stopnje so prenizke, da bi zagotavljale dovolj
               sredstev za izplačilo teh pokojnin. Z novim zakonom je predvidena kompletna revizija
               vseh delovnih mest in določitev novih pravil za naprej, vendar se hkrati rešuje tudi
               položaj tistih zavarovancev, ki so že vključeni v poklicno zavarovanje in ki na
               svojih računih nimajo dovolj sredstev. O delu, ki se nanaša na prostovoljno dodatno
               zavarovanje, nismo prav veliko razpravljali, vendar tudi na tem področju prihaja do
               zelo pomembnih novosti. Ena izmed njih in najpomembnejša je, da bo mogoča bolj pestra
               naložbena politika. To pomeni, da bo zavarovanec lahko sam vplival na to, ali se
               njegova sredstva nalagajo v bolj rizične naložbe, ki lahko prinesejo višje donose in
               s tem višje pokojnine, ali pa se bo odločil za bolj konzervativno naložbeno
               politiko.</p>
               <p>Za večino rešitev, ki jih prinaša ta zakon, veljajo ugodna prehodna obdobja, s
               katerimi bo olajšan prehod tistim, ki so danes tik pred upokojitvijo. Zato je ena
               izmed najpomembnejših določb zakona varstvo pričakovanih pravic. To pomeni, da se
               bodo vsi, ki že izpolnjujejo pogoje za upokojitev vključno z dodano dobo, lahko
               kadarkoli upokojili pod pogoji, ki veljajo danes. Še posebnega varstva so bile
               deležne najbolj občutljive skupine ljudi v naši družbi, to so brezposelni in delovni
               invalidi. Ti se bodo lahko še v obdobju naslednjih treh ali petih let upokojevali po
               predpisih, ki veljajo danes. Kljub vsem napredkom, kljub vsem dobrim rešitvam pa za
               pokojninski sistem izzivov tudi v prihodnje ne bo zmanjkalo.</p>
               <p>V Poslanski skupini SDS ocenjujemo, da bomo s tem zakonom dosegli dva ključna cilja
               pokojninske reforme: zagotovili bomo finančno stabilnost pokojninske blagajne in s
               tem širšo javno finančno stabilnost ter, kar je zelo pomembno, zaustavili nadaljnje
               padanje pokojnin. Zato bomo v poslanski skupini zakon podprli.</p>
            </sp>
            <sp xml:id="SDZ6-Izredna-23-2012-12-04.sp26">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Tako smo končali s predstavitvijo stališč poslanskih skupin in sledi razprava poslank
               in poslancev o predlogu zakona v celoti.</p>
               <p>Besedo ima mag. Alenka Bratušek, prosim.</p>
            </sp>
            <sp xml:id="SDZ6-Izredna-23-2012-12-04.sp27">

               <speaker>MAG. ALENKA BRATUŠEK (PS PS):</speaker>

               <p>Hvala. Bom zelo kratka, ker smo o pokojninski reformi in o vsebini povedali že
               veliko.</p>
               <p>Minister Vizjak, dokazali ste, da se znate usklajevati in slišati pripombe, naše
               opozicijske, pripombe strokovnjakov in pripombe, ki ste jih slišali na
               Ekonomsko-socialnem svetu. Če bi tudi drugi vaši kolegi, drugi ministri znali ravnati
               podobno, se v tem trenutku ne bi soočali s tem, kar se že kakšnih štirinajst dni
               dogaja v Sloveniji.</p>
               <p>Smo pa vsi skupaj dokazali, da se da. Res pa je, da v Pozitivni Sloveniji že od vsega
               začetka, odkar smo v parlamentu, opozarjamo na to, da je pokojninska reforma
               potrebna, konec koncev smo tudi v svoj volilni program zapisali, da je potrebna in
               nujna, za razliko od nekaterih drugih, ki ste takrat mislili, da se da s tem še
               nekoliko počakati. Vesela sem, da do tistega očiščenja, o katerem smo vsi skupaj
               izgubljali veliko besed, s tem zakonom ni prišlo, da ostaja tako, kot je urejeno
               danes. Bi pa posebej rada še enkrat poudarila, da se že danes ve, koliko gre za
               tisto, čemur ste vi rekli očiščenje, in koliko v pokojninski blagajni res manjka, se
               pravi se te stvari da ločiti. Opozorila bi vas rada samo še na nekaj – kratkoročni
               učinki, finančni učinki, o katerih smo veliko govorili, ne bodo takšni, kot ste
               izračunali, ampak s tem se bomo srečali v naslednjem filmu oziroma ob pripravi
               rebalansa proračuna za leto 2012, takrat, ko pride do trenutka ali pa dneva D, bo
               treba zagotoviti toliko, kot je treba zagotoviti.</p>
               <p>Naj na koncu še malo v šali rečem, da upam, da vas to, da vas danes opozicija tako
               hvali, ne bo stalo službe.</p>
            </sp>
            <sp xml:id="SDZ6-Izredna-23-2012-12-04.sp28">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima mag. Majda Potrata, pripravi se mag. Katarina Hočevar.</p>
            </sp>
            <sp xml:id="SDZ6-Izredna-23-2012-12-04.sp29">

               <speaker>MAG. MAJDA POTRATA (PS SD):</speaker>

               <p>Hvala za besedo.</p>
               <p>Zdaj bi lahko začela razpravljati, ali je do polovice napolnjen kozarec na pol
               prazen, ali na pol poln. Namreč, kaj hočem povedati – komplimenti, ki si jih delite z
               leve in desne so pravzaprav nasledek dozorelega spoznanja, da je pokojninska reforma
               potrebna. Vsega tistega, kar je bilo opravljenega ob prvi pokojninski reformi – ker
               so ne nazadnje snovalci tega zakona porabili tisto, kar je bilo pri prejšnji
               pokojninski reformi pripravljenega in za seboj so imeli izkušnjo, kaj se zgodi, če ni
               usklajenosti in če med ljudmi prevlada strah pred novim, ker zdaj med ljudmi vlada
               strah pred bonitetnimi ocenami. Da je res ta pokojninska reforma tako zelo boljša od
               tiste prejšnje, tega sama ne bi upala trditi in zato mi manjkajo natančni preračuni.
               To pa ne pomeni, da ne nameravam predlagane pokojninske reforme podpreti. Tisto, kar
               se mi zdi pomembno, je, da je zapisano v 391. členu varstvo pričakovanih pravic, kar
               pomeni, da se tisti, ki se želijo, ki izpolnjujejo upokojitvene pogoje v letošnjem
               letu, tudi če niso vložili zahteve, lahko upokojijo po veljavni zakonodaji. Če bodo
               pa v zavarovanju vztrajali, bodo pa stvari nekoliko, pri delu namreč, pa nekoliko
               drugačne. Čeprav je pokojninska reforma grajena tudi na obljubi, da lahko posameznik
               izbira, ali bo še ostal v delovni aktivnosti ali ne, je to marsikdaj iluzija, zato
               ker je to odvisno od delodajalca. Dejstvo pa je, da za vse kategorije ta pokojninska
               reforma zagotovo ni boljša rešitev in da bo individualna pravica, kar pokojnina je,
               morebiti drugačna od tistega, kar posameznik pričakuje. Odvisna je od pokojninske
               dobe, odvisna je od pokojninske osnove in tu bi le kazalo opozoriti na to, da bo na
               določitev odstotka od pokojninske osnove vplivala zagotovo tudi pokojninska doba. Če
               lahko kdo uveljavlja časovne bonuse, kaže vendarle opozoriti, da bo to vplivalo na
               odmerjeno višino pokojnino. Kot rečeno, 430 členov je preveč, da bi človek lahko za
               vsak posamičen primer povedal, kakšna pokojnina bo.</p>
               <p>Pričakujem, da bo po kakšnih petih letih zagotovo dozorel čas in spoznanje, da vsega,
               kar je bilo ob tej pokojninski reformi napovedanega, vendarle ni mogoče izpolniti in
               da bo treba poseči v zakon in upam, da ne s preveč hudimi posledicami. Hvala.</p>
            </sp>
            <sp xml:id="SDZ6-Izredna-23-2012-12-04.sp30">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima minister mag. Andrej Vizjak.</p>
            </sp>
            <sp xml:id="SDZ6-Izredna-23-2012-12-04.sp31">

               <speaker>MAG. ANDREJ VIZJAK:</speaker>

               <p>Spoštovane poslanke in poslanci!</p>
               <p>Vesel in zadovoljen sem, da smo si po predstavitvi poslanskih skupin enotni, da bo ta
               zakon deležen zelo široke podpore. To je zelo dobra popotnica k uveljavitvi tega
               zakona in mislim, da je to zelo dobro za naše državljanke in državljane, kajti ta
               zakon ima pomembne pozitivne učinke, ki ste jih že omenili.</p>
               <p>Oglašam se zato, da pojasnim, kako smo pravzaprav prišli do teh rešitev. Res je, iz
               procedure in rešitev, ki jih je imel na referendumu zavrnjen ZPIZ-2, smo se veliko
               naučili. Poslušali smo predvsem ljudi pa tudi socialne partnerje in smo si postavili
               drug cilj, kot je bil v preteklosti. Cilj, da ljudje dosežejo 40 let pokojninske dobe
               in da je to pogoj za upokojitev. To je zamenjava percepcije in koncepta in verjamem,
               da bi lahko do tega spoznanja prišli že prej, če se bi med seboj poslušali in če bi
               na nek način ugotovili, kaj je tisto, kar je v percepciji slovenskega državljana še
               sprejemljivo in kaj ne. Bistveno bolj sprejemljivo je, če zapišemo, da je treba za
               polno pokojnino praviloma delati 40 let, kot pa da je treba delati do 63 ali 65. leta
               starosti. To lahko pomeni isto, ampak ko imate opravka s percepcijo, z nekim
               gledanjem ljudi na to vprašanje, je 40 let pokojninske dobe tisto, kar je
               sprejemljivo. To so poudarjali tudi sindikati in zato smo to rešitev uveljavili. S
               tem želim povedati, da nismo zgolj nekoliko modificirali na referendumu zavrnjene
               rešitve, temveč smo jo konceptualno spremenili. Zato smo imeli drug odnos do recimo
               časa, ki ga je nekdo prebil na obveznem služenju vojaškega roka ali obdobja za otroka
               in podobno – tega nismo več upoštevali kot nekaj, kar se všteje v delovno dobo
               oziroma pokojninsko dobo brez dokupa, temveč se lahko zaradi teh okoliščin znižuje
               starostna meja pri upokojitvi. To so zelo, zelo pomembne konceptualne spremembe, ki
               so bile.</p>
               <p>In še nekaj, vesel sem, da je bilo omenjeno, in to se mi zdi, da je zelo pomembno
               poudariti. Uvajamo res visoke bonuse za delo preko teh minimalnih upokojitvenih
               pogojev za starostno pokojnino. Za vsake tri mesece dela 1 % doživljenjske višje
               pokojnine. To se mi zdi, da bo marsikoga, ki ima to možnost, ki ima na nek način
               službo, kateremu zdravstveno stanje to omogoča, kjer so razmere na delu takšne, da
               lahko v teh letih dela, da bo ostal na delu, plačeval prispevke in s tem krepil svojo
               pokojnino, svoj materialni položaj na starost in hkrati pokojninsko blagajno. Torej,
               spoštovane poslanke in poslanic, po teh uvodih se vam zahvaljujem za tako
               dobronameren in ne nazadnje tudi podpore napovedujoč pristop. Vsi skupaj bomo
               spremljali učinke te reforme. Omenil sem že, da te učinki ne bodo zgolj kratkoročni.
               Tu so bili izraženi tudi nekateri dvomi v naše finančne napovedi. Te napovedi niso
               naše, niso nastale na Ministrstvu za delo. Za finančne napovedi pokojninske reforme
               je bil razvit mikro simulacijski model na institutu za ekonomske raziskave že v
               preteklosti in vsi ti izračuni, s katerimi razpolagamo, so izračuni, ki temeljijo na
               tem modelu in so strokovni in ne razpolagam s kakršnimkoli alternativnim izračunom,
               ki bi bil vsaj toliko verodostojen kot ta. Lahko rečem, da bodo finančni učinki te
               pokojninske reforme na pokojninsko blagajno takojšnji, torej že v prihodnjem letu, da
               se bodo stopnjevali in da bodo naraščali tam do milijarde evrov na leto leta 2060.
               Res pa tudi je, da se staramo, da se povprečno postaramo približno štiri mesece vsako
               leto. To je dober dosežek, tega sem vesel, vendar bo to v prihodnosti verjetno
               terjalo še nadaljnje korekcije upokojitvenih pogojev zaradi te okoliščine, vendar
               prepustimo to prihodnosti. Verjamem, da živimo v tako dinamičnem spreminjajočem se
               svetu, da bi bilo nemogoče tlakovati rešitve, ki bodo vzdržale 20 let ali celo več.
               Verjetno bo res v naslednjem mandatu ali v mandatu za tem, prihodnja vlada ali tista
               vlada, ki bo sledila prihodnji vladi, verjetno razmislila tudi o potrebnih
               modifikacijah in korekcijah upokojitvenih pogojev, kot jih sprejemamo danes.</p>
            </sp>
            <sp xml:id="SDZ6-Izredna-23-2012-12-04.sp32">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima mag. Katarina Hočevar, pripravi se mag. Jana Jenko, nato mag. Matej Tonin
               in gospa Maša Kociper.</p>
            </sp>
            <sp xml:id="SDZ6-Izredna-23-2012-12-04.sp33">

               <speaker>MAG. KATARINA HOČEVAR (PS DL):</speaker>

               <p>Hvala za besedo, gospod podpredsednik. Lepo pozdravljam ministra in pa vas, drage
               kolegice in kolegi!</p>
               <p>Zakon o pokojninskem in invalidskem zavarovanju je kompromis med želenim in možnim.
               Je v bistvu dokaz, da ni težave, ki je ne bi mogli rešiti skupaj. Zakon v prejšnji
               vladi ni bil usklajen s socialnimi partnerji in o njem smo odločali celo na
               referendumu. Veseli me, da smo z veliko truda, dialoga in pa kompromisnih rešitev, ki
               jih je treba priznati ministru Vizjaku, danes prišli do tretjega kroga. Sama trdim,
               da je glas za zakon, glas za mlade in glas za upokojence. Za mlade predvsem zato, ker
               jih spodbuja k čimprejšnji vključitvi v sistem zavarovanja. Zakon prinaša spodbudo za
               zaposlovanje mladih. Delodajalci, ki bodo prvič zaposlili za nedoločen čas osebo do
               26. leta starosti, bodo lahko uveljavili vračilo prispevkov za prvo leto v višini 50
               % in za drugo leto v višini 30 %. Na nek način se podpora mladim daje tudi s črtanjem
               tretjega odstavka 113. člena, ker omogočamo prejemanje družinske pokojnine tudi
               tistim mladim, ki se v času šolanja do 26. leta poročijo oziroma živijo v kakršnikoli
               drugi obliki izvenzakonske skupnosti. Državljani, ki pa so že upokojeni, pa največ
               pridobijo zato, ker se bo ustavil trend manjšanja pokojnin. Ta bi konec leta 2024
               znašal le še 56 % plače, ki jo je zavarovanec prejemal pred upokojitvijo. Z novim
               zakonom bo ustavljeno padanje odmernega odstotka, ki je ključnega pomena za višino
               pokojnine.</p>
               <p>Kot poslanka Državljanske liste pa posebej pozdravljam uvedbo tako imenovanih
               informativnih osebnih evidenc. Pri tem delamo pomemben korak v smeri, da je uprava
               servis državljanom. Uvaja se tudi obveznost zavoda, da bodo državljane ob 58. letu
               starosti obveščali o možnostih in času, ko se bodo lahko upokojili. Tudi poklicne
               pokojnine so tema, ki so v strokovni javnosti odmevale in burile duhove predvsem
               zato, ker smo imeli različne prispevne stopnje za enako obliko pravic. Rešitve, da se
               bo opravila revizija vseh delovnih mest v javnem sektorju, ki imajo bonificirano
               delovno dobo, da se bodo določila jasna merila in jasni kriteriji za zasebni sektor
               in da so določeni novi pogoji za poklicno upokojitev, so dobra in ustrezna popotnica
               k transparentnejši in pravičnejši ureditvi tega področja. Pozdravljam tudi amandma k
               408. členu, ki ureja triletno prehodno obdobje, v katerem bodo zavarovanci lahko
               dokupili dve leti študijske dobe, in sicer v višini 70 % povprečne plače posameznika.
               To področje se sedaj ureja bolj ugodno za zavarovance, kot pa je bilo to predvideno v
               lanski različici zakona.</p>
               <p>Danes res mineva eno leto od parlamentarnih volitev, v tem obdobju smo sprejeli
               veliko zakonodajnih, sistemskih rešitev in tako imenovanih ukrepov za izhod iz krize.
               Čas je že bil, da imamo na mizi tudi prvi zakon, ki ga štejemo v tako imenovani paket
               reformnih ukrepov. Veseli me, da bo sprejet s širšim družbenim konsenzom in da mu po
               zagotovilih socialnih partnerjev ne grozi referendum. Dobil bo tudi moj glas z željo,
               da bo takšen dialog in rešitve, ki bodo sprejemljive za vse deležnike, da nam bo to
               uspelo tudi v okviru reform, ki so še pred nami. Hvala lepa.</p>
            </sp>
            <sp xml:id="SDZ6-Izredna-23-2012-12-04.sp34">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima mag. Matej Tonin, pripravi naj se gospa Maša Kociper.</p>
            </sp>
            <sp xml:id="SDZ6-Izredna-23-2012-12-04.sp35">

               <speaker>MAG. MATEJ TONIN (PS NSi):</speaker>

               <p>Še enkrat lepo pozdravljeni!</p>
               <p>Na tem mestu čestitam ministru. Prepričan sem, da je v treh mesecih opravil veliko
               delo in da bo na takšen način Slovenija kot taka naredila en korak naprej, da se
               izvijemo iz krize. Ne glede na to, kako na to pokojninsko gledate, kot sem že prej v
               uvodu rekel – ali je to zgled sodelovanja, ali je to zgled popuščanja –, prepričan
               sem, da bo pokojninska reforma tako ali drugače odmevala v svetu, da smo se v
               slovenskem parlamentu sposobni določene stvari dogovoriti, ker smo v zadnjem obdobju
               vse prevečkrat dajali vtis, da se o prav nobeni stvari nismo sposobni dogovoriti.</p>
               <p>Če se dotaknem samo par stvari, ki se mi zdijo pomembne in je prav, da so ljudje z
               njimi čim bolj seznanjeni. Vsi tisti, ki bodo do novega leta izpolnili pogoje za
               upokojitev po starem zakonu, se bodo lahko tudi kasneje upokojevali, ne glede na to,
               da bo nov zakon sprejet. Druga stvar, kjer se je šlo na roko, so tudi starejši
               brezposelni. Tudi tukaj je bil narejen korak proti njim. Za tiste, ki se jim za
               kakšen mesec ne bo izšlo, torej da do novega leta ne bodo izpolnili pogojev po starem
               zakonu, ampak bi jih šele nekje februarja, marca, ta zakon predvideva določene
               olajševalne okoliščine, ugodnejši dokup let in podobno. Prepričan sem, da se je
               poskušalo vsaki skupini čim bolj približati, da je bil na koncu zakon podprt in tudi
               sprejet.</p>
               <p>Pokomentirati bi želel samo še zadnjo stvar, saj so nekatere civilnodružbene
               organizacije zelo glasno ali na glas govorile, da naj bi bila ta pokojninska reforma
               antidružinsko naravnana in da ta država stori premalo za družine. Še enkrat bi
               poudaril tisto stvar, o kateri sem govoril že v stališču, da se pri ženskah otroci
               najprej upoštevajo pri pokojninski dobi, potem pa še pri zmanjševanju upokojitvene
               starosti. Torej, dvojno. To je korak naprej in to je tista stvar, ki je pravilna.
               Kljub vsemu pa sem danes prinesel revijo Ognjišče, ki jo zelo dobro pozna bolj
               katoliški del slovenskega volilnega telesa. V tem časopisu je objavljen zelo dober
               intervju z družino, ki šteje 12 otrok. Oče je med drugim rekel – in samo ta odstavek
               vam želim prebrati, da vidimo, kako stvari v praksi, na terenu, če smem tako reči,
               izgledajo. Gospod Ciril je rekel: "Dokler so bili samo trije otroci ni bilo še
               nobenega otroškega dodatka. Sedaj ga pa dobijo, saj nas je veliko in dohodek na člana
               je nizek. Poleg tega dobijo otroci štipendije. Ker ima žena štiri otroke mlajše od 10
               let, ji država plačuje pokojninsko in invalidsko zavarovanje. To pripovedujem, ker bi
               rad povedal, da naša družba vendarle nekaj da za velike družine oziroma za družine z
               več otroki. Brez te pomoči države se naši otroci ne bi mogli tako šolati, kakor se."
               To je zgolj eden izmed citatov. In ko v sedanji situaciji samo kritiziramo, kako je
               vse narobe, je vendarle prav, da v kakšni stvari vidimo tudi kanček luči na koncu
               temnega predora.</p>
            </sp>
            <sp xml:id="SDZ6-Izredna-23-2012-12-04.sp36">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospa Maša Kociper ima besedo. Pripravi naj se gospod Srečko Meh.</p>
            </sp>
            <sp xml:id="SDZ6-Izredna-23-2012-12-04.sp37">

               <speaker>MAŠA KOCIPER (PS PS):</speaker>

               <p>Hvala lepa, predsedujoči.</p>
               <p>Tudi jaz bom začela s tem, da je bilo o pokojninski reformi res že veliko povedanega,
               pa ne samo v zadnjih nekaj mesecih, ampak v zadnjih nekaj letih. Že pred sprejetjem
               zakona, ki ga je sprejela bivša vlada, se je o tem zelo veliko govorilo. Ko je gospa
               predstavnica vladajoče stranke povedala, komu vse se je treba zahvaliti za to, da je
               bil ta zakon oblikovan – rekla je, da Vladi, študentom, upokojencem, sindikatom in
               tako naprej –, je pozabila našteti prejšnjo vlado, ki je tu naredila zelo veliko
               delo. To ne pomeni, da kakorkoli zmanjšujem vlogo sedanjega ministra, danes smo ga že
               večkrat pohvalili. Resnično tudi sama mislim, da je kompromis v redu, sprejemljiv in
               se strinjam tudi z gospodom Toninom, ki pravi, da bodo morali tisti, ki bodo takšen
               zakon rušili, prevzeti odgovornost za to, kar bodo naredili. Prav je, da ljudje
               prevzemamo odgovornost za svoja dejanja na vseh področjih. Ne morem pa mimo tega, da
               ne bi rahlo cinično pristavila, da je odgovornost sedanje vladajoče stranke za to, da
               je rušila to reformo pred enim letom, njihova nagrada ali kazen, kakorkoli to
               jemljemo, vodenje vlade. Če to, da zrušiš reformo, pripelje do tega, da v naslednjem
               mandatu vodiš Vlado, potem je taka odgovornost malo smešna.</p>
               <p>Problemi so se kopičili že dolga leta, zdaj se jih končno rešuje, kar je prav. Kar je
               mene osebno zmotilo, in tu bom razpravljala malo širše, je to, da so ljudje tako
               dolgo pričakovali neko reformo, da so se mnogi med njimi upokojili takoj, ko so imeli
               možnost, samo zato, ker so se bali, kakšna grozna pokojninska reforma jih čaka. Upam,
               da smo to zdaj presekali in prinesli neko stabilnost, pa čeprav, kot nekateri
               pravijo, samo za nekaj let.</p>
               <p>Drugi absurd v zvezi s to pokojninsko reformo, na katerega sem že večkrat opozorila,
               je, da po eni strani po večletnem dialogu podaljšujemo delovno dobo in starost, ko se
               bodo ljudje upokojevali, kar je normalno, po drugi strani pa že več let prikrivamo
               brezposelnost s tem, da ljudi na nekaterih področjih silimo v upokojitev, tudi tiste,
               ki sicer ne bi šli. In seveda je tudi to, kar se dogaja sedaj, pod sedanjo vlado, ko
               se sprejemajo zakoni, s katerimi se nasilno upokojuje mlade ljudi, ki so še sposobni
               delati, in po drugi strani podaljšuje delovno dobo in podaljšuje upokojitvene pogoje.
               Kar hočem povedati, je zopet to, da dokler ne bo delovnih mest, novih delovnih mest
               in zagona gospodarstva, se bodo te težave vlekle.</p>
               <p>Problem so tudi mladi, ki ne verjamejo v to, da bodo pokojnino sploh kdaj dobili.
               Sama sem bila pred časom udeležena v večji družbi mladih ljudi, moje starosti ali pa
               mlajših, kjer je zlasti moški del družbe vehementno debatiral o tem, kako je treba
               narediti vse za to, da se ne plačuje pokojninskih prispevkov, kajti: "Stari, saj veš,
               te pokojnine mi nikoli ne bomo videli." Nekdo je rekel: "Raje si v štumf zabaši, kot
               da skozi okno vržeš." To je zagotovo trend, ki nas mora skrbeti. Zato pozdravljam vse
               te spodbude za delodajalce, ki bodo zaposlili mlade, in sploh vse ukrepe Vlade, ne
               samo vezano na to vprašanje, ampak tudi širše, ki bodo prinesli več discipline na
               področju plačevanja prispevkov in tudi, kar je s tem direktno povezano, na področju
               dela na črno.</p>
               <p>Kar bi še rada povedala, je problem, ki je tudi vezan na to reformo in je mnogo
               širši, to je problem staranja prebivalstva, ki je značilen za ves svet in ki bo vedno
               bolj zadeval tudi Slovenijo. Ta pokojninska reforma generalno uvaja 40 let delovne
               dobe, kar povprečno za človeka, ki je začel, recimo, delati pri 25. letih – to je
               neko tako povprečje, ko se ljudje začnejo redno zaposlovati –, pomeni, da se bo
               upokojil pri 65. letih. Če vemo, da je povprečna starostna doba, ki jo merijo danes,
               80 let, za ženske že celo skoraj 85 let, to pomeni skoraj 20 let še življenja za
               nekoga, ki ga bo preživel v pokoju. Tu bo treba tudi na nivoju države z neko
               dolgoletno politiko razmišljati o tem, kako ta del prebivalstva aktivno vključiti v
               življenje. Kajti za nikogar, tudi za njegovo duševno in fizično zdravje, ni zdravo,
               da toliko let preživi neaktivno v neki pasivnosti, v nekem čakanju. To lahko vodi k
               bolezni in tako naprej. Tudi za družbo to ni dobro.</p>
               <p>Morda bi resnično veljalo razmišljati, kako tem ljudem ponuditi neke dodatne oblike,
               možnosti za dodatno delo zato, da ostanejo koristni v družbi, da se solidarnost
               razvija res v obe strani, torej da niso le mladi solidarni do starih, ampak tudi
               stari do mladih. Morda za to vlado: naj vas raje, kot da v jasli tlačite namesto
               deset otrok osemnajst, slišimo razmišljati o rešitvah, ki bi spodbujale mlade
               upokojenke, tiste, ki so to sposobne, da bi imele neke institucionalne možnosti, da
               bi lahko čuvale otroke in tako naprej. V smislu tega zadnjega dela razprave
               pozdravljam tudi bonuse za delo preko določene delovne dobe. Mislim, da je to v
               okviru povedanega rešitev v pravo smer in to bomo seveda podprli.</p>
               <p>Bom zaključila, kot rečeno pozitivno, da tudi naša stranka pozdravlja ta zakon. Ni
               res, da smo mu kadarkoli nasprotovali, ali da smo si zdaj premislili. Pozitivna
               Slovenija že od začetka mandata kar naprej opozarja, da je to eden od ključnih
               zakonov, ena od ključnih reform, ki jih je treba sprejeti. Ko slišim kolegico iz
               koalicije, da je to prvi zakon, ki sodi v sklop reformnih ukrepov, sem žalostna, da
               je ta zakon prišel šele po osmih mesecih, če pa tudi koalicija gleda tako na zakon.
               Seveda vsi bi si želeli, da bi bila reforma sprejeta že lani, potem bi bila naša
               država v veliko boljšem finančnem položaju. Hvala lepa.</p>
            </sp>
            <sp xml:id="SDZ6-Izredna-23-2012-12-04.sp38">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Minister Andrej Vizjak, prosim.</p>
            </sp>
            <sp xml:id="SDZ6-Izredna-23-2012-12-04.sp39">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Ob tej razpravi bi želel še enkrat poudariti, ker nas verjetno spremljajo tudi
               gledalke in gledalci, eno dejstvo. Res je, vsako pokojninsko reformo spremlja tudi
               upokojevanje. Namreč ljudje so v negotovosti in mislijo, da se jim bodo z novim
               zakonom pogoji zaostrili, boljše, da grejo v penzijo. Zato želim vsem sporočiti, da
               vsi tisti, ki bodo do konca tega leta, kajti zakon je predviden, da stopi v veljavo s
               1. januarjem prihodnje leto, izpolnili pogoje za starostno pokojnino po sedaj
               veljavnem zakonu, torej ZPIZ-1, ohranijo te pogoje tudi vnaprej. Lahko se upokojijo
               kadarkoli pod istimi pogoji. Če danes izpolnjujete pogoje za penzijo, za starostno
               upokojitev, prosim, nikar iti zaradi strahu pred novimi rešitvami v penzijo, kajti
               pod temi istimi pogoji se boste lahko upokojili, kadarkoli boste želeli tudi v
               prihodnje. To so členi, ki določajo tako imenovano varstvo pričakovanih pravic. To je
               dobro poudariti večkrat in vedno, kajti najslabše je, da bi nekdo zaradi nevednosti
               ali strahu šel v pokoj, samo zaradi strahu, če bi sicer še rad opravljal delo.</p>
               <p>Druga stvar, ki jo želim povedati, je, da nobena pokojninska reforma ne more rešiti
               tega, skrb vzbujajočega razmerja, naraščajočega razmerja med upokojenci in delovno
               aktivnimi. Lahko še zaostrimo pogoje, vendar tega problema ne bomo rešili, če ne bomo
               hkrati spodbudili gospodarske rasti, novih delovnih mest, novih delovno aktivih in to
               je tudi zelo pomemben segment, pokojninske reforme. Torej ukrepi, ki sta jih Vlada in
               parlament v preteklih osmih mesecih ali desetih mesecih te vlade sprejela – tudi
               proračun, ki je na tej seji, ki ima res ogromno količino denarja namenjenega
               investicijam. Upam, da bo del spodbud namenil tudi novim delovnim mestom in da bo to
               pomemben soprispevek. V pokojninski reformi, kot je bilo pa omenjeno, so pa tudi
               instrumenti za spodbujanje zaposlovanja mladih in hkrati zaposlovanja starejših.
               Namreč, po tem predlogu zakona, ima vsak, ki dela po 60. letu starosti, 30 % popust
               pri prispevkih in to je eno pomembno sporočilo, da s tem delamo starejše delavce bolj
               konkurenčne in delodajalce spodbujamo, da kakšnega več zaposlijo.</p>
            </sp>
            <sp xml:id="SDZ6-Izredna-23-2012-12-04.sp40">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Srečko Meh, pripravi se gospod Gašpar Gašpar Mišič.</p>
               <p>Prosim, izvolite.</p>
            </sp>
            <sp xml:id="SDZ6-Izredna-23-2012-12-04.sp41">

               <speaker>SREČKO MEH (PS SD):</speaker>

               <p>Gospe in gospodje!</p>
               <p>Če bi se spomnil gospoda Janeza Janše, ki je v tem prostoru govoril o tem, da
               pokojninske zakonodaje do leta 2015 ne bo treba sprejemati in spreminjati, bi seveda
               danes govoril za nazaj, ampak to niti ni moj namen. Ampak vendarle bi rad spomnil, da
               ni treba toliko hvaliti ministra, ki je opravljal in opravlja svoje delo, kot je
               treba pohvaliti opozicijo, ki je konstruktivna, ki pomaga in kjer se skupaj
               pogovarjamo in dogovarjamo o tem, na kakšen način bi najbolje rešili zagato z
               upokojevanjem in s strpnostjo pokojninske blagajne, če lahko tako preprosto rečem. Če
               se spomnimo na preteklo leto in na vse, kar bom poskušal še povedati, bi lahko rekli,
               da je prav, da skupaj strnemo vrste in da sprejmemo zakonodajo, za katero mislim, da
               je prva stopnja reševanja problematike upokojencev in upokojevanja. Mnogo upokojenk
               in upokojencev živi pod pragom vsega tistega, kar je dostojno in na tem področju bo
               treba še marsikaj narediti. Verjetno kaže govoriti o tem in spremeniti tisto, kar je
               potrebno, da bodo ljudje lahko rekli, da živijo tudi v socialni državi. S tega vidika
               verjamem, da je možnost zaposlovanja oziroma dela nad 40 let zagotovljena, seveda pa
               je treba to tudi narediti. To morajo narediti tudi delodajalci in ne samo tisti, ki
               delo jemljejo. To sprejemam in podpiram. Pri vsej tej zadevi smo govorili o eni
               kategoriji prebivalcev, torej o upokojencih, o tistih, ki še delajo in se bodo
               upokojevali. Mi pa moramo, o tem je gospod minister danes nekaj že govoril, govoriti
               tudi o novih delovnih mestih, o tem, da bomo odpirali nova delovna mesta, da bomo
               zagotavljali, da bodo mladi dobili delo in da bodo z optimizmom gledali na tisti čas,
               ko bodo imeli priložnost, da se bodo lahko upokojili, in da bodo verjeli, da bodo to
               pokojnino tudi dobili. Zato se mi zdi nesprejemljivo, da kadarkoli spreminjamo
               zakonodajo za nazaj. Kadar je nekdo dobil pravico do pokojnine in to pravico ima,
               potem tega za nazaj ne bi smeli sprejemati. Ker z zakonom posegamo v pridobljene
               pravice, to ni pošteno, ni pravično in vnaša zmedo, bojazen in strah, ali se bo
               zgodilo vse tisto, kar se sicer ne bi smelo zgoditi.</p>
               <p>In še odgovornost za nesprejetje posameznih, predlaganih ali sprejetih zakonov tukaj
               v Državnemu zboru. Torej, če smo se opozicija in pozicija dogovorili in na nek način
               uskladili, da bomo podprli pokojninsko zakonodajo, tukaj še ni dogovorjenih, ni v
               celoti dogovorjenih kar nekaj stvari s sindikati. Trdim in predlagam, da bi še napor
               za uskladitev s sindikati naredili tudi mi vsi skupaj. Nedopustno pa je, da danes
               govorimo o tem, da tisti, ki tega zakona ne bo sprejel, ki tega zakona ne bo podprl
               in ki bo delal zato, da bi ta zakon eventuelno rušil, kar imajo sindikati pravico,
               nosi odgovornost. Odgovornost nosimo mi, gospe in gospodje, če smo sprejeli zakon, ki
               ni bil usklajen, ki ni v celoti podprl današnje situacije, situacije med socialnimi
               partnerji, med Vlado in med Državnim zborom. V izogib vsemu temu kaže po tem
               današnjem dogodku, ko bomo, verjamem, ta zakon sprejeli, narediti napor za to, da se
               s socialnimi partnerji dogovorimo, kako bomo naprej spreminjali pokojninsko
               zakonodajo, za katero mislim, da jo bo treba spreminjati. Hvala lepa.</p>
            </sp>
            <sp xml:id="SDZ6-Izredna-23-2012-12-04.sp42">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospod Gašpar Gašpar Mišič, pripravi se gospod Mitja Meršol.</p>
            </sp>
            <sp xml:id="SDZ6-Izredna-23-2012-12-04.sp43">

               <speaker>GAŠPAR GAŠPAR MIŠIČ (PS PS):</speaker>

               <p>Spoštovani predsednik, spoštovani minister, gospod Andrej Vizjak!</p>
               <p>Danes je pomemben dan, ko smo usklajeni tako opozicija kot pozicija, kar pomeni, da
               je dialog in še enkrat dialog zelo pomemben. Vendar da pride do dialoga potrebujemo
               človeka, ki ima socialni čut, kot ga je pokazal minister Vizjak, zato bi bilo dobro,
               gospod Vizjak, da morda razmislite ali da predsednik Vlade razmisli o vaši
               premestitvi na Ministrstvo za finance, ko boste zaključili s temi reformnimi zakoni,
               ki jih bomo z veseljem podprli, če boste tako nadaljevali. Tam bi potrebovali
               človeka, ki je odprt in je bolj pripravljen na dialog, kot se sedaj dogaja, žal je to
               moja ugotovitev.</p>
               <p>Ljudje so polni gneva, apatije in brezizhodnosti. Ljudje so razočarani zaradi vsega
               tega, kar se je zgodilo. Čas krize samo dodatno spodbuja še večjo apatijo, zato
               raznorazni varčevalnI ukrepi, kot smo se jih lotili v tem mandatu ravno v času krize,
               mislim, da niso bili najbolj domiselni, kar se je tudi v praksi pokazalo. Kar se
               dogaja v Sloveniji, nezadovoljstvo ljudi, razni ekstremisti naraščajo in se
               pojavljajo, je seveda posledica, ne moremo mimo tega, da je to posledica slabo
               domišljenih varčevalnih ukrepov. Slaba politika generira vse, kar je slabo. Dobra
               politika je premišljena, strpna in za tako politiko upam in verjamem, da bomo zmogli
               toliko modrosti, da jo bomo v prihodnje tudi nadaljevali. Predvsem je pomembno, da z
               ukrepi spodbujamo ohranjanje socialne varnosti in medgeneracijske solidarnosti, kajti
               ko se človek počuti ogroženega, nestabilnega, ko začuti, da je stanje brezizhodno,
               takrat se v njem zgodi reakcija, reakcija pa spodbudi nemire. Če bomo mi, politiki,
               ki smo najbolj odgovorni v državi za to stanje, znali pripraviti naše gospodarstvo in
               naš finančni sistem, da bomo čim prej odpravili finančni krč, da bomo spodbudili in
               zagnali naše gospodarstvo, da bomo omogočili zaposlovanje mladih, se posledično tukaj
               vzpostavi ena kontinuiteta in veriga polnjenja pokojninske blagajne. Če bomo to
               zmogli in znali narediti, če bomo sledili tistim državam, ki so že pokazale, kaj je
               prav in kaj ne – ne rabimo se vsega učiti na lastnih napakah, dajmo posnemati nekoga,
               ki se je že pokazal kot primer dobre prakse – in to velikokrat pogrešam. Kajti
               stabilnost pokojninskega in invalidskega sistema, je ključni pokazatelj stabilnosti
               države in temelj socialne varnosti državljank in državljanov. Kako se pa to odraža?
               Oni to pokažejo s svojim zadovoljstvom. Dejstvo je, da v naši državi niso zadovoljni.
               Zakaj mladi hodijo na ulice, zakaj se pojavljajo ekstremizmi in tako naprej? Ko pride
               mlad otrok domov in vpraša očeta, mamo za nek denar, ker ga potrebuje bodisi za
               malico, bodisi za kakršnekoli zadeve – v dobi interneta mladi vidijo, kaj se dogaja
               na celem svetu. Nekoč je babica z veseljem dala nekaj od pokojnine, vendar če pa
               nima, če se vse skrči, če se generator vsega, kar predstavlja vzdržnost javnih
               financ, ustavi. Tukaj pri nas se je pa dejansko gospodarstvo ustavilo. Gospodarska
               rast morda predstavlja le še sanje. Upam in verjamem, da se bo to enkrat za vselej
               ustavilo, da bomo znali sprejeti takšne ukrepe, ki bodo državo v naslednjih mesecih
               in letih pripeljali vsaj do začetne stopnice, do prve stopnice, da pokažemo, da so
               ukrepi pravi, domiselni. Če bi mi tako pomembne zakone, kot je ta reforma, in vse
               ostale zakone sprejemali z dvotretjinsko večino – tokrat bomo zagotovo glasovali vsi
               za in bo 100 % podpora temu zakonu v tretjem branju –, potem bi odpadli vsi
               referendumi. Ne prenašajmo obveznosti na ljudstvo. Tu smo izvoljeni, da sprejmemo to
               odgovornost, da se odgovorno tudi vedemo in obnašamo in da sprejemamo počasi, strpno,
               premišljeno zakone, ki bodo tudi v praksi sprejeti – če bodo sprejeti s strani
               socialnih partnerjev, če bodo sprejeti s strani vseh opozicijskih in koalicijskih
               stran –, je to zagotovljeno. Mi smo samo preslikava tistega, kar se v državi dogaja.
               Če mi nasprotujemo določenim ukrepom, ker ocenimo, da so škodljivi, nam vi ne
               verjamete in potem se zgodi ulica. Upam, da smo toliko polnoletni, da vemo, da je
               boljše, da sedimo več časa, da si vzamemo čas za premislek, da sprejmemo pravilne
               ukrepe, da bodo tudi državljanke in državljani bolj zadovoljni in ne nazadnje tudi
               mi. Slaba volja nobenemu ne koristi.</p>
               <p>Želim si, da v tem Državnem zboru začnemo ustvarjati zakone, ki bodo spodbujali
               gospodarsko rast, ki bodo dejansko prinesli srečo in zadovoljstvo do vseh domov naših
               državljank in državljanov, da bomo lahko ponosno hodili po naši Sloveniji, ne pa, da
               se bomo, ko pridemo na ulico, skrivali, ali smo politiki takšni ali drugačni. Ljudi,
               ki so nezadovoljni, ne zanima, kdo je opozicijski poslanec, kdo je pozicijski
               poslanec. Ljudje to pokažejo s splošnim nezadovoljstvom in to splošno nezadovoljstvo
               se bo generiralo še naprej, če ne bomo ustavili konjev, če se ne bomo tukaj
               zamislili. Mi, dialog, dialog in še enkrat dialog. Hvala lepa.</p>
            </sp>
            <sp xml:id="SDZ6-Izredna-23-2012-12-04.sp44">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Jerko Čehovin, pripravi se mag. Ivan Vogrin, nato gospod Ivan
               Grill.</p>
            </sp>
            <sp xml:id="SDZ6-Izredna-23-2012-12-04.sp45">

               <speaker>JERKO ČEHOVIN (PS PS):</speaker>

               <p>Hvala lepa, podpredsednik. Lep pozdrav ministru in sodelavcu!</p>
               <p>Mislim, da v tej dvorani ni nikogar, ki se ne zaveda, kako potrebno je zagotoviti
               dolgoročno vzdržnost pokojninskega sistema in omogočiti upravičencem primerno
               nadomestilo ob njihovi upokojitvi. Tudi v naši stranki je bila pokojninska reforma
               visoko na vrhu prioritet in smo bili kar nekako razočarani, ko si je na inavguraciji
               vlada te stvari ni dala. Mislim, da je bilo to narobe in ne bi bilo treba čakati samo
               povratnih signalov iz tujine in se lotiti tega, ampak bi to lahko že takoj, ko je
               tisti zakonski enoletni rok pretekel, ko je padla prejšnja reforma na referendumu.
               Seveda so tako demografski trendi, aktuarski izračuni pokazali, da bo treba delati
               dlje, vendar pa me veseli, da v tej reformi notri ni samo določenega minimuma za
               upokojitev, ampak da imamo tudi ustrezen sistem malusov in bonusov, ki nekako
               stimulirajo ljudi, da delajo dlje. Ker sam spadam med starejšo generacijo, je
               pomembno, da se izboljšujejo delovne razmere za starejše, da se ne nazadnje
               zagotavlja ustrezne ukrepe, kar se v tem zakonu tudi je, da se stimulira delo
               starejših, vendar moram pri tem še enkrat omeniti, da je to določilo v nasprotju z
               ZUJF, ki pa po drugi strani sili ljudi, da se takoj ob nastopu minimalnih pogojev
               upokojujejo.</p>
               <p>Mislim, da bi bilo potrebnih še nekaj stvari v smislu promocije tega zakona, predvsem
               bo treba, o čemer je bilo danes že govora z naše strani, vzbuditi zaupanje
               porabnikom, mladim ljudem, da se splača delati. Mislim pa, da je treba promovirati in
               okrepiti tudi drugi in tretji steber pokojninskega sistema in najti določen sistem te
               stimulacije. Seveda pa nič ne bo pomagalo, da ta reforma ne bo samo kratkotrajna, če
               k vzdržnosti pokojninskega sistema ne bomo hitreje aktivirali oziroma zaposlovali
               mladih. Šele to bo na dolgi rok okrepilo število vplačnikov v pokojninski sistem in
               ta naloga še vedno ostaja odprta.</p>
               <p>Na koncu lahko rečem, da ni problem, da opozicija ne bi podprla dobrih predlogov. To
               vedno smo in bomo naredili. Ne bomo pa podpirali zadev, ki že v svoji genezi nosijo
               neko dubiozo glede zakonitosti, celo ustavnosti ali pa ki kršijo osnovne človekove
               pravice. Pri takšnih zakonih ne pričakovati naše podpore. Tukaj v tem primeru pa
               mislim, da je to zgled, kar je bilo že rečeno, kako bi bilo treba, da se tudi
               nekateri drugi vaši, bom rekel, kolegi v vladi zamislijo in da apriorno ne zavračajo
               tega, kar opozicija predlaga. Mislim, da skupaj lahko prihajamo do boljših rešitev in
               upam, da bo to tudi praksa v bodoče.</p>
            </sp>
            <sp xml:id="SDZ6-Izredna-23-2012-12-04.sp46">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Imam eno spremembo, na vrsti je gospa Renata Brunskole, pripravi se pa gospod Ivan
               Grill.</p>
            </sp>
            <sp xml:id="SDZ6-Izredna-23-2012-12-04.sp47">

               <speaker>RENATA BRUNSKOLE (PS PS):</speaker>

               <p>Hvala lepa. Prav lepo pozdravljeni!</p>
               <p>Predlog zakona o pokojninskem in invalidskem zavarovanju ali, kot krajše pravimo,
               novo pokojninsko reformo bom podprla. Že lanskoletno pokojninsko reformo, ki je bila,
               roko na srce, še ugodnejša od te, ki jo sedaj obravnavamo, sem podprla. Vendar
               zgodili so se referendumi, referendumi proti reformam, referendumi proti Vladi,
               vendar imata očitno sedanja koalicija in gospod minister več sreče, tudi opozicija,
               tudi v Pozitivni Sloveniji smo, kar se tega tiče, prijaznejši. Razmišljamo zelo
               razumno, konstruktivno, povezovalno in želimo predvsem dobro državljankam in
               državljanom Republike Slovenije. Še posebej delujemo konstruktivno in povezovalno
               takrat, ko vemo, da gre za dobre predloge, ko gre za nujne in ko gre za potrebne
               spremembe predloge zakonov. Zelo pomembno sporočilo je tudi vsem tistim, ki bodo še
               letos do konca leta po sedanjem zakonu izpolnili pogoje za upokojitev in da se bodo
               lahko upokojili kadarkoli, da ni nujno, da letos hitijo in da gredo letos v pokoj ali
               v penzijo, kot radi rečemo.</p>
               <p>Vendar, pomisliti moramo tudi na mlajše generacije, torej tisti, ki smo predstavniki
               mlajših generacij, bomo morali imeti 40 let delovne dobe, to dostikrat kdo vpraša.
               Takrat ko smo pričeli delati plus 40 let in to bo naš datum možne upokojitve. Seveda
               je zakon nekoliko slabši za nas ženske; izenačuje nas z moškimi, vendar tudi to smo
               poslanke, ki soodločamo s kolegi poslanci, pripravljene, pripravljene sprejeti v
               dobrobit tega, da končno povrnemo mir, povrnemo zaupanje, povrnemo negotovost in
               zaskrbljenost našim upokojencem, tudi vsem ostalim našim državljankam in državljanom
               Republike Slovenije. Tudi sama sem zadovoljna in vesela, da je očitno tudi prejšnja
               reforma, v lanskem letu, prinesla nekoliko lažje delo ministrstvu, gospodu ministru,
               tudi koaliciji in opoziciji, da smo lažje prišli do skupne točke. Nisem ravno
               prepričana, da je čisto vse usklajeno s partnerji v tolikšni meri, da bi vsi, kot bi
               kdo rekel, vriskali od navdušenja. Vendar reforma je takšna, da jo bomo sprejeli, je
               nujna, potrebna in sem vesela, da danes ob prvem letu po parlamentarnih volitvah
               lanskega leta pridemo, koalicija in opozicija, na skupno točko v dobrobit državljank
               in državljanov Republike Slovenije. To pa ne pomeni, da bo vedno tako – če bodo
               predlogi koalicije takšni, ki bi delovali v škodo premoženju, v škodo gospodarstvu in
               bančnemu sistemu ter vsem drugim področjem, predšolski vzgoji, šolstvu, javnemu
               zdravstvu, javnemu šolstvu, kar bi škodilo državljankam in državljanom Republike
               Slovenije in kar bi vodilo v diskriminatornost in ločevanje ljudi na elite, na
               revnejše in na bogatejše.</p>
               <p>Predlog pokojninske reforme bom podprla in čestitke vsem nam, ki smo pri tem
               sodelovali in tudi pristojnemu ministru in ministrstvu.</p>
            </sp>
            <sp xml:id="SDZ6-Izredna-23-2012-12-04.sp48">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Ivan Grill, pripravi se gospod Matevž Frangež in nato mag. Borut
               Ambrožič.</p>
            </sp>
            <sp xml:id="SDZ6-Izredna-23-2012-12-04.sp49">

               <speaker>IVAN GRILL (PS SDS):</speaker>

               <p>Najlepša hvala za besedo, prav lep pozdrav vsem skupaj!</p>
               <p>Če bi bila takšna konstruktivnost opozicije in ne nazadnje tudi socialnih partnerjev
               že takoj po 10. februarju, ko je ta vlada zaprisegla, sem prepričan, da bi imeli
               danes pod streho ne samo ta zakon, ampak še marsikateri drugi, nujno potreben in
               situacija v Sloveniji bi bila bistveno boljša, kot je pa danes. Žal tega ni bilo.
               Vsaj ta zakon je pokazal, da je na srečo prevladal razum med socialnimi partnerji, ki
               so odigrali zelo pomembno vlogo v pogajanjih o tem zelo pomembnem zakonu. Potem ste
               se s strani opozicije temu pridružili, kar pozdravljamo. Ne nazadnje bi težko
               oponirali, če so bile med ministrom in socialnimi partnerji dogovorjene rešitve, ki
               so bile v veliki meri konsenzualne. Če kdo pričakuje, da bodo prav vse rešitve
               takšne, da bomo zadovoljni vsi, se verjetno nadeja preveč. To preprosto ni možno in
               prepričan sem, da bi bilo pred enim ali dvema letoma s sindikati bistveno težje
               doseči take konsenzualne rešitve, kot so danes. Na srečo, pa verjetno že nekoliko
               pozno, se tudi oni zavedajo, da je vrag šalo vzel in da je situacija v Sloveniji
               izredno resna in da moramo odgovornost prevzemati prav vsi. Res je, da največji del
               odgovornosti nosimo poslanke in poslanci in ne nazadnje tudi Vlada, vendar pa mora
               odgovornost nositi tudi vsak, ki na kakršenkoli način neupravičeno nasprotuje, včasih
               tudi zaradi pristranskih razlogov, ki pomembno zakonodajo ruši na neprimeren način.
               Poglejte, sindikati so tisti, ki so zrušili že marsikateri zakon oziroma z
               referendumom onemogočali, da je bi nil zakon sprejet, pa take odgovornosti nimajo.
               Oni so odgovorni predvsem svojim članom, medtem ko ostalim družbenim skupinam pa ne,
               kar je povsem drugačen položaj, v katerem smo poslanke in poslanci.</p>
               <p>Danes poslušamo očitke, da je že več kot osem mesecev, odkar imamo zakon, ki je
               izredno pomemben in je ključen v tem reformnem paketu. Bil bi vesel, če bi imeli ta
               zakon v obravnavi že veliko prej. Zakaj je tako dolgo trajalo? Predvsem zaradi
               pogajanj. Pogajanja so bila dolgotrajna. In tudi sam delim čestitke, da je bil
               minister Vizjak dober pogajalec, da se je znal odlično pogajati, da je znal
               popuščati. Ne nazadnje gre čestitka tudi socialnim partnerjem, ki so v tistih
               ključnih točkah, ki so ločevale zbliževanje, znali oceniti, do kje lahko popustijo.
               Tukaj je bil kompromis dosežen in zasluga gre vsem.</p>
               <p>Prej je bilo s strani kolega Gašpar Gašpar Mišiča izraženo sporočilo, da bi morali
               zakone v parlamentu sprejemati z dvotretjinsko večino in da potem ne bi bilo nobenih
               konfliktov ali referendumov. S tem se strinjam, ampak, spoštovana opozicija, ni to
               misija nemogoče. Iskrenosti v vaših izjavah ni. Bom povedal samo en primer, kjer
               nimate nobenega tehtnega razloga, da ste zavračali rešitev, in sicer fiskalno
               pravilo, zlato fiskalno pravilo. Kljub temu da ste bili še v času volilne kampanje in
               takoj po volitvah vsi zagovorniki in podporniki, da se zlato fiskalno pravilo vpiše v
               Ustavo, ste potem temu nasprotovali brez utemeljenega razloga. Nobenih finančnih
               posledic ne bi imelo. Nobenih ideoloških razdvajanj ni. To je bilo nagajanje zato, da
               si ne bi slučajno ta vlada lahko lastila tega, da je bilo pravilo zapisano v Ustavo.
               Pa sem trdno prepričan, da bi bilo na podlagi takšnega sporočila mednarodnim
               finančnim institucijam in ne nazadnje tudi Evropski uniji zadolževanje, ki ga v
               Sloveniji še potrebujemo, bistveno bolj ugodno, pod boljšimi pogoji in lažje. Ta vaša
               izjava o pripravljenosti, da bi se morali vsi zakoni sprejemati z dvotretjinsko
               podporo – sem trdno prepričan, da bi bilo to nemogoče doseči.</p>
               <p>Zopet moram demantirati tudi tiste ugotovitve ali navedbe, da smo bili mi tisti, ki
               smo zakon prejšnje vlade, govorim o ZPIZ-2, rušili na referendumu. Tisti zakon je bil
               deležen več kot 70 % nepodpore, kar pomeni, da je bila velika večina ljudi
               nezadovoljnih. In smo takrat, ravno tako v tej dvorani, nekaterim rešitvam v tistem
               zakonu nasprotovali, veliki večini pa smo dali tudi podporo. Ravno zato gre zasluga,
               da bomo ta zakon danes sprejeli z velikim konsenzom, da smo veliko rešitev
               upoštevali. Toda za tiste najbolj sporne, ki so bile moteče tako za socialne
               partnerje in ne nazadnje tudi za nas, se je pa uspelo dogovoriti. Na teh točkah smo
               zbližali stališča in zakon je povsem drugačen, kot je bil takrat, to si moramo
               priznati vsi. Ne bom rekel, da je zakon idealen, lahko pa ga označimo s prispodobo,
               da je dokaj univerzalen. Pod relativno ugodnimi pogoji, ki nikakor ne morejo biti
               boljši, kot so bili v preteklosti, kar je zaradi staranja povsem nemogoče
               pričakovati, omogoča tudi vnaprej možnost upokojevanja tistim, ki si bodo to želeli
               takoj, ko izpolnijo prvi pogoj, kajti za marsikoga še vedno velja tisti znani ljudski
               rek, ki se ga spomnim iz mlajših let, ko so se sodelavci upokojevali in so rekli, da
               ni važno, kolikšna je pokojnina, predvsem je pomembno, koliko jih dobiš. Verjamem, da
               bo s tako mislijo marsikdo, ki se je že skozi svoje delo velikokrat utrudil, ki je
               željan upokojitve, da bo prvi pogoj tudi upošteval in se upokojil. Bodo pa nekateri,
               ki jim delo prinaša veselje tudi v starosti in se bodo želeli še naprej na delu
               izkazovati in bodo na ta način družbi prispevali svoja znanja in izkušnje, sebi pa
               nekoliko višjo pokojnino. In ne nazadnje tudi za mlade. Prepričan sem, da so nekateri
               mladi mogoče res nekoliko skeptični, ko sedaj razmišljajo, da je za njih praktično ta
               reforma nepomembna in da ne bodo nikoli dočakali tistih let, ko se bodo upokojili.
               Vsak izmed, ko pomisli za nazaj, vidi, kako hitro so tekla desetletja, enako bo to
               veljalo tudi za naše mlade. Glede na to, da se bo starostna doba tudi v prihodnje
               podaljševala, pomeni, da bodo tisti, ki se bodo zdaj zaposlili pri 25 ali mogoče še
               celo kasnejših letih, zagotovo tudi deležni pokojnine oziroma upokojitve pri starosti
               65 ali celo več let, kajti verjetno bo treba čez nekaj desetletij to starostno dobo
               zopet prilagoditi demografskim razmeram in ne nazadnje tudi ekonomski situaciji
               države, za katero verjamem, če bomo dovolj modri, da jo bomo izboljšali in da bo ta
               zakon, ki je pokazal, da se znamo poenotiti, vodilo za naprej, da bomo za naslednje
               pomembne reformne zakone znali poiskati prave rešitve, jih potrditi in v najkrajšem
               času Slovenijo potegniti iz tega nezavidljivega položaja. Dajmo se pustiti
               presenetiti in dokazati, da to zmoremo.</p>
               <p>Ta zakon bom podprl in verjamem, da bodo vsi ljudje s tem zakonom pridobili in ne bo
               nekega nezadovoljstva niti potrebe po kakšnem razmišljanju o referendumu. Hvala
               lepa.</p>
            </sp>
            <sp xml:id="SDZ6-Izredna-23-2012-12-04.sp50">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Matevž Frangež. Pripravi naj se mag. Borut Ambrožič.</p>
            </sp>
            <sp xml:id="SDZ6-Izredna-23-2012-12-04.sp51">

               <speaker>MATEVŽ FRANGEŽ (PS SD):</speaker>

               <p>Hvala za besedo.</p>
               <p>Podprl bom pokojninsko reformo, ker mislim, da je treba sisteme socialnega
               zavarovanja reformirati, prilagoditi spremenjenim demografskim razmeram, zato da jih
               ohranimo učinkovite tudi za jutri. Tisto, kar ves čas manjka v našem sistemu
               socialnega zavarovanja, je prav utemeljen obet, da bodo tudi mladi, ki danes
               plačujejo za svojo pokojninsko zavarovanje, nekega dne dočakali svojo pokojnino. Kot
               veste, je vse več mladih, ki v to dvomijo. Ta država je odgovorna, da jim da
               utemeljeno pričakovanje, da jim pove, da država stoji za svojim pokojninskim
               sistemom, zato ga reformira, zato ga ohranja močnega za jutri, zato da boste tudi vi
               takrat, ko bo prišel čas deležni svojih pravic. Sicer pa bom glavnino časa v tej
               razpravi prepustil priložnosti razprave o amandmajih. Mislim, da je še nekaj stvari,
               kjer lahko skozi današnjo razpravo zakon izboljšamo, zato šparamo cajt. Hvala.</p>
            </sp>
            <sp xml:id="SDZ6-Izredna-23-2012-12-04.sp52">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima mag. Borut Ambrožič. Pripravi se gospod Jožef Jerovšek in za njim gospod
               Samo Bevk.</p>
            </sp>
            <sp xml:id="SDZ6-Izredna-23-2012-12-04.sp53">

               <speaker>MAG. BORUT AMBROŽIČ (Nep):</speaker>

               <p>Hvala za besedo, predsedujoči!</p>
               <p>Tudi sam bom predlog podprl. Kot rečeno, danes obravnavamo Predlog zakona o
               pokojninskem in invalidskem zavarovanju, kjer gre za tesno povezavo med demografsko
               in pokojninsko dobo. Danes je bilo večkrat izpostavljeno, da je to le delna rešitev,
               kot bodo pravzaprav vse bodoče rešitve, ki se bodo ukvarjale s tem izredno pomembnim
               vprašanjem, saj se bomo s to reformo dolgoročno ali pa srednjeročno srečali, na
               podlagi izjav ministra Vizjaka, že leta 2020. Cilj predloga je zagotoviti stabilnost
               in vzdržnost pokojninske blagajne, pri tem pa so bili v veliki meri upoštevani
               demografski kazalci, ki opozarjajo, da kakovost življenja spreminja opredelitve
               staranja. Spomnimo se samo, da je v srednjem veku življenjska doba posameznika v
               povprečju dosegala do 35 let. Danes pa nam statistike demografske slike kažejo, da
               moški v povprečju lahko dosegajo 78 let, ženske pa nas prekašajo za 7 let. Že Sennett
               je zapisal: "Družba, ki ne ustvarja globoke potrebe pri ljudeh, da skrbijo eden za
               drugega, ne more dolgo opravičevati svojega obstoja."</p>
               <p>Gre torej za usklajen predlog tako koalicije in opozicije, osebno pa se mi zdi še
               pomembneje, da gre za usklajene oziroma upoštevane pripombe zainteresirane javnosti,
               ki so bile v procesu nastajanja tega predloga v zadostni meri upoštevane. Zato, kot
               rečeno, ta predlog podpiram.</p>
            </sp>
            <sp xml:id="SDZ6-Izredna-23-2012-12-04.sp54">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Samo Bevk. Pripravi se gospod Ivan Simčič.</p>
            </sp>
            <sp xml:id="SDZ6-Izredna-23-2012-12-04.sp55">

               <speaker>SAMO BEVK (PS SD):</speaker>

               <p>Hvala za besedo, gospod podpredsednik. Spoštovani zbor!</p>
               <p>Naš pokojninski sistem temelji na medgeneracijski solidarnosti, kar pomeni, da se s
               tem, ko delavci sproti plačujejo prispevke, neposredno zagotavlja izplačevanje
               pokojnin upokojencem. To pa hkrati pomeni, da je vzdržnost pokojninskega sistema
               odvisna predvsem od števila prebivalcev in njihove starosti. In prav neugodna
               demografska struktura oziroma demografske razmere zahtevajo prilagoditev
               pokojninskega sistema. Zaustaviti moramo zniževanje pokojnin in prehitro
               upokojevanje, sicer bodo prihodnje generacije delavcev morale ob plačevanju
               nespremenjenih prispevkov pomagati še svojim upokojenim staršem in dodatno varčevati
               še za svojo starost. Vsi se strinjamo, da je reforma pokojninskega sistema nujna.
               Pokojninski sistem je bil nazadnje temeljito spremenjen leta 2000. Tudi takrat je
               vlada poslala v Državni zbor predlog zakona, ki ni bil usklajen s socialnimi
               partnerji, vendar je bil potem končni izdelek sprejemljiv za vse. Tudi tokrat ni nič
               drugače, kajti včeraj popoldne po pogajanjih s socialnimi partnerji sta ostali odprti
               še vprašanji odmere pokojnine za moške in prehodnega obdobja, zaradi ukinjanja
               delovne dobe za čas študija, kar je bil tudi ob prejšnji Svetlikovi reformi eden
               glavnih očitkov Slovenske demokratske stranke. Danes bomo videli, kako bodo odločili
               pri teh amandmajih. Kot rečeno, nov pokojninski zakon je treba sprejeti iz vrste
               razlogov, predvsem zaradi neugodnih demografskih razmer prezgodnjega upokojevanja,
               poznega vstopa mladih na trg dela, slabitve pokojninske blagajne, zniževanja
               vrednosti začetne pokojnine in nepreglednosti sedanjega sistema in povečevanja
               javnega dolga.</p>
               <p>Mene je ta zakon prepričal v tistem trenutku, ko se je vladna koalicija predvsem
               zaradi očitkov opozicije odločila, da ne bo 170 tisoč upokojencev, kot se je izrazil
               minister Vizjak, transparentno preselila v državni proračun, kar bi po mojem mnenju
               pomenilo, da bi se te pokojnine plačevale iz tako imenovane blagajne socialnih
               transferjev, kar pa bi avtomatično prineslo trajno in postopno zniževanje pokojnin.
               Ta sprememba 408. člena je tisti korak, ki me prepričuje, da bom to pokojninsko
               reformo danes podprl.</p>
               <p>Država se je v lanskem letu utapljala v referendumskem močvirju, in to ni bilo dobro.
               Kam je ta zgodba pripeljala, vidimo danes. Sredstva za tistih pet referendumov v
               prejšnjem mandatu, ki so jih zahtevali predvsem Slovenska demokratska stranka in
               sindikati, bi lahko bolj koristno uporabili za štipendije in nova delovna mesta.
               Pogledal sem, kaj vse se je zgodilo po sprejetju pokojninske reforme v Državnemu
               zboru, 14. decembra leta 2010. 14. decembra leta 2010 je za pokojninsko reformo
               prejšnje vlade glasovala absolutna večina poslank in poslancev v Državnemu zboru.
               Dobili smo 49 glasov za to reformo, proti jih je glasovalo 35, predvsem Slovenska
               demokratska stranka in Slovenska nacionalna stranka.</p>
               <p>Že naslednji dan so sindikati vložili pobudo za referendum, tudi Državni svet se je
               odločil za veto in ponovno, ko smo glasovali o izglasovanem vetu Državnega zbora, smo
               pridobili 49 glasov za zakon, samo 30 jih je bilo proti. In potem smo zaradi pobude
               za referendum o tem zakonu izgubili še pol leta, da smo prišli do super referendumske
               nedelje, junija 2011, ko so bili zrušeni trije zakoni, med njimi tudi pokojninska
               reforma. Če bi bila konstruktivnost prejšnje opozicije takšna, kot bo konstruktivnost
               današnje opozicije, potem bi pokojninski zakon začel veljati 1. januarja 2012 in bi
               imeli že skoraj enoletne izkušnje z novim zakonom, tako pa smo izgubili dragocen
               čas.</p>
               <p>Kot rečeno, predvsem zaradi spremembe 408. člena in tudi nekaterih drugih stvari, ki
               so bile usklajene s socialnimi partnerji, bom tokrat več kot fer oziroma bom izjemno
               konstruktiven in korekten in bom podprl ta zakon, v nasprotju z vsemi dogodki v
               prejšnjem mandatu. Hvala lepa.</p>
            </sp>
            <sp xml:id="SDZ6-Izredna-23-2012-12-04.sp56">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Ivan Simčič, pripravi se gospod Roman Jakič.</p>
            </sp>
            <sp xml:id="SDZ6-Izredna-23-2012-12-04.sp57">

               <speaker>IVAN SIMČIČ (NeP):</speaker>

               <p>Spoštovani gospod podpredsednik, spoštovani gospod minister, spoštovani navzoči!</p>
               <p>Nov pokojninski zakon oziroma pokojninska reforma, kot jo nekateri imenujemo, je
               potrebna. Na to kažejo demografske številke pa tudi sicer bodimo iskreni; na podlagi
               sedanjega zakona so v pokoj odhajali ljudje, stari 40 let. Nedvomno je to odločilen
               razlog za izčrpavanje pokojninske blagajne, ki sedaj praktično predstavlja prazno
               vrečo. Odlogi, oprostitve, ko so delodajalci prispevke zgolj obračunali, niso pa jih
               plačali, za kar mnogi delavci niso niti vedeli. To pa je popolnoma nedopustno. Nov
               pokojninski zakon predvideva zvišanje starosti za zavarovalno dobo, delati bo treba
               do 60 leta ob pogoju 40 let zavarovalne dobe, ljudsko povedano, delovne dobe. Zakon
               ne izničuje tako imenovana olajšanja, in sicer za otroke, vojsko, kar je prav.
               Znižanje za otroke bo lahko načeloma uveljavljala ženska, kar je prav, razen če je
               starševstvo vodil moški. Nekateri problematizirajo, da so ženske s tem zakonom
               prikrajšane, saj se izenačujejo z moškimi, vendar zagovarjam "enaki pogoji za vse". S
               tem, da imajo ženske prioriteto pri uveljavljanju otrok pa tudi odmerni odstotek
               pokojnine je nekaj višji. Slednje predstavlja ublažitev neenakih plačil za isto delo.
               Ženske dobijo manjšo plačo za isto delo kot moški.</p>
               <p>Prihajam iz občine Ilirska Bistrica, ki je v zadnjih 22 letih geografsko ogrožena in
               infrastrukturno odmaknjena od dostopnih vseživljenjskih zavodov v Republiki
               Sloveniji, zato menim, da bodo pokojnine še pravičnejše, ko bomo upoštevali še
               upokojence, ki živijo na podeželju oziroma v geografsko oddaljenih in slabše
               dostopnih krajih. Geografska razgibanost naše države je pereč problem, ki se dotika
               tudi upokojencev. Življenje na podeželju je v času delovne aktivnosti in še posebej v
               tretjem življenjskem obdobju dosti zahtevnejše. Dostopnost do vsakdanjih dobrin, kot
               so oskrba s prehrano, dostopnost do infrastrukture, družbenega življenja in predvsem
               dostopnost do zdravstvenih zavodov, finančno zelo obremenjujejo upokojence na
               podeželju. Centri za socialno delo se združujejo in zmanjšujejo in ne morejo
               zadovoljiti potreb, ki jih ljudje na podeželju potrebujejo.</p>
               <p>In če se vrnem na pokojninsko reformo. Dejstvo je, da izračuni kažejo, da je že tako
               banalna pokojnina po veljavnem zakonu višja od pokojnine, ki jo lahko pričakujemo po
               novem zakonu, vsaj v prehodnem obdobju. Močno upam, pa da bo po končanem prehodnem
               obdobju minister oziroma vlada zagotavljala zaustavitev padanja pokojnin in celo
               višje pokojnine. Upam, da bodo ta zagotovila uresničena. Hvala lepa.</p>
            </sp>
            <sp xml:id="SDZ6-Izredna-23-2012-12-04.sp58">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Roman Jakič, pripravi se mag. Dejan Židan.</p>
            </sp>
            <sp xml:id="SDZ6-Izredna-23-2012-12-04.sp59">

               <speaker>ROMAN JAKIČ (PS PS):</speaker>

               <p>Hvala za besedo, gospod podpredsednik! Vsebinska diskusija je bila s strani mojih
               kolegic in kolegov že povedana, sam bom raje debatiral o politični vsebini današnjega
               zakona, ki je pred nami. Glede na to, da sem eden bolj energičnih kritikov vlade in
               predsednika vlade Janeza Janša, upam, da zaradi sledečih besed oziroma mojih besed
               glede ministra, sam minister ne bo imel problemov v stranki in seveda v
               koaliciji.</p>
               <p>Po resnici smo na klop Državnega zbora prvič dobili zakon, ki je bil usklajen s
               socialnimi partnerji, usklajen s strokovno javnostjo in usklajen z opozicijo. Tukaj
               bi opozoril ali pa popravil gospoda Grilla, ki pravi, da je bila tukaj konstruktivna
               opozicija. Bi obrnil stvar, tukaj je bil prisluh s strani koalicije boljši, kot je to
               pri drugih zakonih. Minister je v resnici uvedel neko novo metodologijo, za katero
               upam, da ji bodo na nek način sledili tudi drugi ministri. V resnici kaže na politiko
               in na politika najbrž zato, ker je na svoj poslanski staž naveličan delitve "naši
               vaši", pač mu je bolj v interesu kvaliteta predloga kot ime predlagatelja in to je
               velik miselni preskok, ki ga definitivno pozdravljam. Mogoče bi bil še najbolj vesel,
               ampak nihče ne more biti popolnoma vesel, če bi bilo vse do konca zmenjeno s
               Sindikatom vzgoje, izobraževanje, znanosti in kulture in s Konfederacijo sindikata
               javnega sektorja v Sloveniji, ampak najbrž je bilo treba na neki točki presekati in
               priti v parlament po glasove.</p>
               <p>Ne želim vleči paralel z drugimi zakoni, predvsem ne s tistimi, pri katerih imamo
               konceptualne razlike in bo iskanje kompromisa težje kot pri zakonu o pokojninskem in
               invalidskem zavarovanju, vseeno pa trdim, da ne bi v Sloveniji imeli v proceduri
               razpisa dveh referendumov, če bi se minister Šušteršič zgledoval po Vizjaku in
               pozorno poslušal, kaj mu v resnici govorijo socialni partnerji, kaj ima za povedati
               strokovna javnost, predvsem pa in to je politično sporočilo, na katerih točkah mu
               roko sodelovanja ponuja opozicija. Vztrajati na nesprejetju boljše zakonske rešitve
               samo zaradi imena predlagatelja ni produktivno za nikogar, še najmanj pa za
               državljanke in državljane Republike Slovenije, ki od nas pričakujejo neko
               konstruktivno sodelovanje. Ampak to ne more biti samo enosmerno, temveč mora biti
               dvosmerno. In minister, se vam zahvaljujem, da ste šli po tej poti, o kateri sem
               govoril, da je prava in edina. Hvala.</p>
            </sp>
            <sp xml:id="SDZ6-Izredna-23-2012-12-04.sp60">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima mag. Dejan Židan, pripravi naj se gospod Branko Ficko, za njim gospa Sonja
               Ramšak.</p>
            </sp>
            <sp xml:id="SDZ6-Izredna-23-2012-12-04.sp61">

               <speaker>MAG. DEJAN ŽIDAN (PS SD):</speaker>

               <p>Spoštovani predsedujoči. Spoštovane poslanke in poslanci, spoštovani gospod
               minister!</p>
               <p>Po moje imate, minister, dejansko težavo, ker vas danes hvalimo na napačni strani.
               Bojim se, da bo zvečer potreben že kakšen zagovor, ampak pridite potem nazaj, vas
               bomo potolažili. Razmišljal sem, kako ta govor izpeljati, ampak je težava, minister,
               ker imamo opravka z vami. Vi niste bili jurišnik referendumske zgodbe, ki je naredila
               takšno škodo. Vi niste bili tisti, ki je javno govoril, da potrebujemo novo reformo
               na področju pokojninskega sistema leta 2015 ali kasneje. Zato bi bilo v bistvu
               nepošteno, če bi načenjal te zgodbe in o njih govoril. Pomembno je, kar ste pokazali
               danes pri predstavitvi, to krivuljo, ki je grozna. Ta krivulja, ki ste jo pokazali,
               govori, da pokojninskega sistema ne spreminjamo zato, ker ne maramo državljank ali
               državljanov, ne spreminjamo ga zato, ker ne maramo upokojenk ali upokojencev. Ravno
               obratno je, maramo jih. Zato ker jih maramo, mora biti pokojninski sistem vzdržen. V
               tem trenutku ni več vzdržen. Nam se mesečne obremenitve verjetno bližajo že na 120
               milijonov evrov in verjetno bodo še naraščale. Tega slovenski proračun enostavno ne
               more vzdržati.</p>
               <p>Tisto, kar je vidno iz samega zakona, je naslednje. V veliki meri ste upoštevali
               stari zakon. Ali je 90, 85, 95 % starega zakona še vedno nespremenjenega, niti ni
               pomembno. Upoštevali ste ga. To darilo, ki ste ga od svojega predhodnika dobili v
               roke, ste znali izkoristiti. To vam štejem samo v plus. Pogovarjali ste se s
               socialnimi partnerji. Večino stvari ste uskladili, nekatere še niste. Mogoče bo še
               danes katera tekom seje usklajena. Tisto, kar je pomembno – razumeli ste, kaj je to
               konstruktivna opozicija. Konstruktivna opozicija ne pomeni, da se vsakemu vladnemu
               predlogu priklonimo. Konstruktivna opozicija pomeni, da nam tisti, ki je močnejši, in
               Vlada je močnejša, prisluhne in nas upošteva. Vi ste to naredili in to je dobro.
               Slovenske državljanke in državljani pa se le moramo zavedati, da v bistvu pokojninska
               reforma vedno jemlje. Če je stara pokojninska reforma, ki je na referendumu padla,
               jemala na način, da se je podaljševala doba, ko je lahko naš državljan šel v pokoj –
               to se sedaj spreminja –, pa ta v bistvu naredi relativno močen odmik na dveh drugih
               področjih. Prvo področje je odmera pokojnine, ki je slabša, kot je bila pri prejšnjem
               zakonu, ki referenduma ni preživel. In drugo, kar je pomembno, ta reforma ne sledi
               načelu, ki je bilo pri prejšnji reformi neke vrste zlato načelo. In to je, da je
               treba dokončno zaustaviti realni padec pokojnin slovenskim upokojencem in
               upokojenkam. Kar je prav tako treba povedati, je, da ta reforma, ki se sedaj dogaja,
               ni dokončna. Ta reforma jasno sledi nekaterim demografskim krivuljam. Ta reforma
               sledi v končni fazi tudi zmožnostim slovenskega proračuna. Ta reforma nakazuje, da bo
               nova reforma relativno hitro potrebna. Ampak to ni nič slabega. To ste jasno
               napovedali. Ali bo to čez dve leti, čez tri leta, čez pet let, ali bo v obdobju te
               vlade ali katere druge vlade, niti ne vemo, ampak reforma je začasna in stabilizacija
               pokojninskega sistema bo naloga, ki bo čakala našo državo – upam, da v podobnem
               soglasju, kot to bo danes – še nekajkrat v naslednjih 10, 20, 30 letih.</p>
               <p>Za konec pa misel, spoštovani minister: če bi bili tudi ostali ministri v tej vladi
               podobni vam, potem ne bi trdili, da je Vlada slaba in da maltretira slovenske
               državljanke in državljane, ampak na žalost večina ministrov vam ni podobnih. Hvala.
            </p>
            </sp>
            <sp xml:id="SDZ6-Izredna-23-2012-12-04.sp62">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima mag. Stanko Stepišnik, pripravi se gospa Sonja Ramšak.</p>
            </sp>
            <sp xml:id="SDZ6-Izredna-23-2012-12-04.sp63">

               <speaker>MAG. STANKO STEPIŠNIK (PS PS):</speaker>

               <p>Hvala lepa. Spoštovani podpredsednik, spoštovani gospod minister, kolegice in
               kolegi!</p>
               <p>Všeč mi je, ko nastopi složnost, sinergija, da dosežemo postavljeni cilj, to je
               pokojninska reforma. Všeč mi je, ko 90 poslank in poslancev razmišlja za isti cilj.
               Všeč mi je, da je vsem nam cilj sprejeti takšno zakonodajo, ki je dobra tako za ljudi
               kot državo. Všeč mi je, da je Vlada poslušala in udejanjila pobude, razmišljanja,
               predloge, stališča in mnenja opozicije. Všeč mi je, to se je zgodilo prvič v tem
               letu, da so bili upoštevani predlogi opozicije. Všeč mi je takšno delo in naj postane
               stalna parlamentarna praksa.</p>
               <p>Spoštovane in spoštovani, všeč mi je, da sem končno postal aktiven in upoštevan
               državljan. Reformo podpiram! Hvala.</p>
            </sp>
            <sp xml:id="SDZ6-Izredna-23-2012-12-04.sp64">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa, gospod Stepišnik.</p>
               <p>Na vrsti je gospa Sonja Ramšak, pripravi se gospa Marija Plevčak.</p>
            </sp>
            <sp xml:id="SDZ6-Izredna-23-2012-12-04.sp65">

               <speaker>SONJA RAMŠAK (PS SDS):</speaker>

               <p>Hvala za besedo, predsedujoči. Spoštovani minister, spoštovane kolegice in
               kolegi!</p>
               <p>Tudi meni je všeč to, kar je navedel moj predhodnik. Stanko, seveda prihajava iz
               istega konca in verjetno nama je tudi zato vse to všeč. Všeč mi je tudi to, da danes
               v tej razpravni dvorani velja kultura dialoga in pa spoštljiv odnos med nami
               poslankami in poslanci, ker mislim, da s tem sporočamo tudi slovenski javnosti nekaj
               pomembnega. Osebno moram pohvaliti ministra, ki je s svojo ekipo dosegel ne samo
               dogovora s socialnimi partnerji, ampak tudi dogovor med nami, med koalicijo in
               opozicijo. Gospod minister, res iskrena hvala, takšnih svetlih trenutkov si v
               slovenski politiki želimo še več.</p>
               <p>Osebno bom Zakon o pokojninskem in invalidskem zavarovanju podprla, kajti menim, da
               bomo s tem dosegli – kar mislim, da je treba večkrat poudariti, in kar so tudi že
               moji predhodniki in minister poudarjali – dva cilja: zagotovili bomo dostojne
               pokojnine in zagotovili bomo finančno vzdržnost pokojninske blagajne. Mislim, da je,
               kar se tiče dostojnih pokojnin, že zadnji čas, da si vsi tisti, ki so delali 40, 35
               let, zaslužijo dostojno pokojnino, ne pa da so odvisni od raznih socialnih
               transferjev. Menim tudi, da je dobro večkrat poudariti, da tako imenovana uvedba neto
               odmernega odstotka ne pomeni, da bodo pokojnine nižje, ampak prav nasprotno, da se
               bodo zaradi zaustavitve padanja valorizacijskega količnika ter hkratnega fiksiranja
               nadomestne stopnje na višino, ki velja letošnje leto, novim upokojencem zagotavljale
               pokojnine, primerljive s sedanjimi. Veseli me tudi, da je v ospredje dana delovna
               oziroma zavarovalna doba ne pa starost upokojitve, kot je bil predlog lanskoletne
               Svetlikove pokojninske reforme. Res je, da sem bila med tistimi, ki so lani
               zagovarjali, da pokojninska reforma ni potrebna, kajti to je bil edini takratni
               kratkoročni ukrep, ki ga je promovirala tedanja vlada, pa ne želim s tem zmanjšati
               prispevka sedanjih dogovorov. Namreč, danes so neki drugi časi in res se je situacija
               v Evropi, svetu in pa tudi v Sloveniji izredno poslabšala. Veseli me, da ta pokojnina
               prinaša, da več kot vplačuješ v pokojninsko blagajno, večjo pokojnino tudi lahko
               pričakuješ. Še posebej sem vesela, da ostajajo bonusi in malusi. Tisti, ki želi
               nadaljevati delo, si bo s tem zaslužil višjo pokojnino in bo lahko del pokojnine, se
               pravi 20 % pokojnine, užival ne glede na to, da bo še naprej ostal aktivno zaposlen.
               Čeprav se v svojih izjavah redkokdaj strinjam z opozicijo, pa moram reči, da se danes
               močno strinjam s kolegico Andrejo Črnak Meglič, ki je takrat, ko smo v drugem branju
               potrdili ta predlog zakona, dejala, da je zmagala pamet. Ja, temu dodajam samo še, da
               je zmagala pamet, zmagal je razum in da je zmagalo sprejemanje kompromisov. Želim si,
               da tudi v bodoče delujemo na ta način. Hvala.</p>
            </sp>
            <sp xml:id="SDZ6-Izredna-23-2012-12-04.sp66">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>No, pa da nadaljujemo v istem stilu, moram reči, da mi je všeč, da je na vrsti
               Savinjčanka gospa Marija Plevčak, pripravi pa naj se gospa Alenka Bikar.</p>
            </sp>
            <sp xml:id="SDZ6-Izredna-23-2012-12-04.sp67">

               <speaker>MARIJA PLEVČAK (PS DeSUS):</speaker>

               <p>Ja, prav prisrčno hvala za dano besedo, gospod Savinjčan.</p>
               <p>Pokojninska reforma je bila trn v peti verjetno nam vsem. Z njo se je začela
               ukvarjati že prejšnja vlada, sedanja, druga pa je predlog nadgradila in ga izboljšala
               v takšni meri, da smo danes lahko vsi v večini zadovoljni s predlaganim. Pripombe še
               vedno bodo, kajti srčno upam, da bo pokojninski zakon zagotovil dostojne pokojnine,
               da se bo z njimi dalo preživeti vsaj preko meseca in da bo vseskozi skrbel za
               zagotavljanje pokojninskega fonda. Vsi vemo, da se pokojnine od leta 2010 skorajda
               niso usklajevale, posebej zadnje leto, in da so realno bistveno padle ter da je
               veliko število upokojencev med revnimi, da nekateri iz meseca v mesec več ne morejo
               pokrivati svojih stroškov. Prag revščine – vemo, da se hitro dviguje in da je sedanji
               prag revščine pri 600 evrih. Upajmo, da bo novi zakon vsaj novim upokojencem
               zagotovil takšno višino pokojnin. Vemo pa, da je veliko število zdajšnjih, že
               upokojenih, pa bistveno izpod te meje. Zato upam in v tem zakonu je tudi predvideno
               usklajevanje pokojnin že v letu 2013 v višini 50 milijonov evrov, ki se jih pridobiva
               vsako leto v sklad za pokojninsko in invalidsko zavarovanje iz Kapitalske družbe.
               Tudi v našo koalicijsko pogodbo smo trdno zapisali, da je usklajevanje potrebno,
               sicer smo takrat zahtevali dvakrat letno, ampak glede na situacijo, v kakršni smo se
               znašli, pristajamo tudi usklajevanje enkrat na leto. Mislim, da je pri pokojninah
               treba povedati še nekaj. Ne smemo si zatiskati oči, da je veliko tistih, ki se bodo
               upokojevali z zelo nizkimi osebnimi dohodki. Posledica tega je zelo nizek vplačani
               znesek za pokojnine in upam, da bomo iz tega vidika še naprej solidarni en do
               drugega, da ne bomo vztrajali pri tistih izračunih, ki nam jih bodo začeli pošiljati
               leta 2015 in da ne bi bili slučajno ti zneski osnova za izračunavanje pokojnin.
               Takrat pa bomo imeli o teh stvareh verjetno grenak priokus in veliko nezadovoljstvo.
               Vsi vemo, kakšni so zdaj osebni prejemki.</p>
               <p>Še nekaj me včasih malo skrbi: možnost podaljšanega dela, ko izpolniš stoodstotne
               pogoje za upokojevanje. Nimam nič proti podaljšanemu delu, na drugi strani pa imam
               vedno pred očmi mlade ljudi, ki niso zaposleni, ki ne dobijo dela. Mislim, da bomo
               morali po sprejetju tega zakona začeti skrbeti tudi za področje, ki nam iz naše
               blagajne pobira proračunska sredstva. Kar se tiče referendumov, pa bi imela samo to
               pripombo. Po mojem mnenju so referendumi legitimna pravica, vendar mislim, da ne v
               vseh primerih, da so stvari, kjer je treba določiti, kaj gre na referendum in o čem
               se morajo odločati vlada, strokovne službe in parlament.</p>
               <p>Pokojninsko reformo z vsemi amandmaji, ki še bodo prišli,bom podprla.</p>
            </sp>
            <sp xml:id="SDZ6-Izredna-23-2012-12-04.sp68">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Jožef Horvat, pripravi se gospod Mirko Brulc.</p>
            </sp>
            <sp xml:id="SDZ6-Izredna-23-2012-12-04.sp69">

               <speaker>JOŽEF HORVAT (PS NSi):</speaker>

               <p>Hvala lepa, gospa podpredsednica. Drage kolegice in kolegi, spoštovani in gospod
               minister s sodelavcem!</p>
               <p>Zakon o pokojninskem in invalidskem zavarovanju-2 je šele prva velika reforma
               sprejeta v vseh štirih letih, kar država Slovenija dobesedno ječi pod težo globalne
               krize. To je prelomen dogodek z dolgoročnimi pozitivnimi posledicami. To je tudi šele
               prvi zelo pomemben signal Evropi, da Slovenija z napovedanimi neizbežnimi
               strukturnimi reformami misli zelo resno. Današnja, upam si napovedati, soglasna
               podpora Zakonu o pokojninskem in invalidskem zavarovanju je demonstracija moje
               pogosto izrečene trditve, da znamo Slovenci v ključnih trenutkih stopiti skupaj in da
               dokler imamo parlamentarno demokracijo, lahko edino tako vrnemo upanje Sloveniji.
               Danes imamo torej dovolj razlogov za dostojno počastitev prve obletnice prvih
               predčasnih volitev, odkar imamo samostojno državo. Ne gre za praznovanje dokaj
               neslavne obletnice, gre pa za našo državnozborsko demonstracijo poenotenja. To me
               veseli in to je dobro in tukaj gre resnično zahvala vsem tistim, ki so pripeljali do
               tega trenutka, do te usklajenosti Zakona o pokojninskem in invalidskem zavarovanju,
               ki bo danes dobil podporo. Iz lanskoletne, žal, propadle generalke Zakona o
               pokojninskem in invalidskem zavarovanju številka 2 smo se vsi veliko naučili.
               Minister mag. Andrej Vizjak je zaznal, da mora spremeniti koncept. Ta je pravzaprav
               zelo logičen. Če je vedno več upravičencev na pokojninski blagajni, moramo tisti, ki
               v to blagajno trenutno vplačujemo, in to število žal ne narašča, to početi daljši
               čas. To je po sedanjih izračunih 40 let, seveda pri istih prispevnih stopnjah.
               Večkrat smo že analizirali tabelo, ki zelo nazorno kaže na to, da če ne bi posegli v
               pokojninsko zakonodajo, bi se sedanje penzije drastično nižale. Samo primer povprečne
               ženske upokojenke, ki ima oziroma bi imela leta 2013, torej naslednje leto, pokojnino
               v višini 560 evrov, ta bi imela čez 11 let oziroma 12 let, se pravi leta 2024,
               pokojnino samo še v višini 425 evrov. Torej, bi se ji pokojnina zmanjšala za
               približno 25 %. Z današnjo rešitvijo se padanje pokojnine praktično zaustavlja in čez
               približno 12 let bo le za nianso nižja pri parametrih, ki so nam danes znani. Ko
               razpravljamo o pokojninski reformi, bi želel sporočiti mlajšim generacijam, da je
               treba že od trenutka, ko vstopijo v delovno razmerje – bog daj, da bi ga vsi imeli –,
               razmišljati o tem, kaj bo čez 40 let. Želim pokazati, da se še kako dobro pokaže
               slovenska varčnost, da je treba od prvega dne, ko vstopimo v delovno razmerje,
               varčevati za tako imenovano tretje življenjsko obdobje. Ne veliko, morda eno kavo na
               dan. V Sloveniji imamo zelo dobro ponudbo različnih finančnih instrumentov, različnih
               produktov, ki naše varčevanje dobro nadgrajujejo in nagrajujejo.</p>
               <p>Ob tej razpravi so moje misli usmerjene tudi na podeželje, predvsem v deželo ob Muri
               – o podeželju je bilo danes že govora –, kjer nikoli ni bilo močnih industrijskih
               subjektov, ker so se v glavnem ljudje preživljali s kmetijstvom in jim ta pokojninska
               reforma tudi veliko ne bo prinesla. Do teh, mnogi živijo na socialnem dnu, veliko jih
               poznam v deželi ob Muri, moramo biti vsi zelo pozorni, kot smo danes enotni, ko
               razpravljamo in sprejemamo zakon o pokojninskem in invalidskem zavarovanju.</p>
               <p>Naj zaključim z mislijo, ko bo kljub enotnosti nas vseh 90 poslank in poslancev tukaj
               v Državnem zboru v meni izginila še zadnja nočna mora zaradi grožnje z referendumsko
               blokado, takrat bom dokončno verjel, da imamo v Sloveniji parlamentarno demokracijo.
               Zakonu bom dal svoj glas. Hvala lepa.</p>
            </sp>
            <sp xml:id="SDZ6-Izredna-23-2012-12-04.sp70">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Mirko Brulc, pripravi se gospa Alenka Jeraj.</p>
            </sp>
            <sp xml:id="SDZ6-Izredna-23-2012-12-04.sp71">

               <speaker>MIRKO BRULC (PS SD):</speaker>

               <p>Hvala lepa. Lep pozdrav!</p>
               <p>Take razprave o amandmajih v Državnem zboru očitno še ni bilo. Sem zelo vesel, da je
               nekatere iz pozicije končno srečala pamet. Zamujamo sicer za dve leti, ampak nič
               hudega, nikoli ni prepozno, če je to narejeno dobro. Gospod minister je tu opravil
               nalogo, za katero je izbran. Dogajajo se nekatere zadeve. Umik zakona o DDV je za
               pozdraviti, umik 408. člena iz tega zakona je dobro dejanje, imamo pa še nekaj
               drobnih zadev, ki bi zelo pripomogle k temu, kar vsi govorimo in želimo, ko govorimo
               o sodelovanju. RTV prispevek – ne delajte neumnosti, pustite tistih 50 centov,
               normative v vrtcih in še kakšna drobno reč, potem pa lahko govorimo o tem, da
               sodeluje pozicija z opozicijo in obratno. Žal s tem predlogom zakona socialni
               partnerji niso v celoti zadovoljni, ampak nikoli ne bomo dosegli 100 % zadovoljstva
               in to smo govorili že pred dvema letoma. Sprejmimo zakon pa bomo kakšen člen čez dve,
               tri, štiri leta popravili in tudi tega bomo in to ni nič hudega.</p>
               <p>Moram pa povedati, da je še vedno ta zakon krivičen do žensk. Ker živite dlje časa,
               boste več delale. Dobivate bonus, če želite delati več, kot predpisuje zakon. Eno
               figo bodo dobile tiste, ki delajo v javni upravi. Ko pridejo do pogojev za penzijo,
               morajo iti domov. Ni bonusa. Ker pa živite dlje, postanete vdove in ne boste imele
               niti za dom upokojencev, tako da je do ženskega spola ta zakon krivičen in to bo
               treba enkrat popraviti. Ker tista ženska, ki dela za tekočim trakom 8 ur ali pa neko
               težko delo, bo lahko izkoristila bonus, če ne bo invalid po toliko letih. Delavke v
               javni upravi, v javnih zavodih in tako dalje pa nimajo pravice do koriščenja
               bonusa.</p>
               <p>Bil bi zadovoljen, ampak vem, da je to iluzorno – prava pokojnina bi bila tista, ki
               bi omogočila upokojencu, da na stara leta preživi v domu upokojencev z najnižjim
               standardom svojo starost, da ne rečem, da lahko konča v hospicu, ki ga ta vlada
               nekako ne sprejme v svoje okrilje. Tem za razpravo je še veliko, zato smo tu in
               mislim, da obstaja neka energija, da to, kar sem naštel, čez čas spravimo v red.
               Hvala lepa.</p>
            </sp>
            <sp xml:id="SDZ6-Izredna-23-2012-12-04.sp72">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Gospa Alenka Jeraj ima besedo. Pripravi naj se gospa Marjana Kotnik Poropat.</p>
            </sp>
            <sp xml:id="SDZ6-Izredna-23-2012-12-04.sp73">

               <speaker>ALENKA JERAJ (PS SDS):</speaker>

               <p>Hvala za besedo. Lep pozdrav vsem!</p>
               <p>Na Odboru za delo, družino in socialne zadeve so nam sindikati povedali, zakaj so
               bili proti prejšnji pokojninski reformi. Takratni vladi so trikrat zapored pisno
               predlagali, da želijo pokojninsko reformo, kjer bo možno dobiti za 40 let pokojninske
               dobe brez dokupov, starostno pokojnino brez malusov v kombinaciji s 60 let starosti
               in olajšavami. Ocenili so, da je zakon, ki ga zdaj sprejemamo, tak – da je minister
               prisluhnil osnovni zahtevi sindikatov oziroma je to njihovo zahtevo tudi uresničil.
               Poleg tega jim je pri tem ministru uspelo izpogajati nekaj olajšav, ravno teh, o
               katerih ste nekateri govorili, tako pri ženskah kot pri moških, 100-odstotno
               zavarovalno dobo pred 18. letom, ker smo pač vsi opozarjali na tiste, ki so začeli z
               delom že pred svojim 18. rojstnim dnevom in delali ponavadi na težkih fizičnih
               delovnih mestih, zraven pa bili še zelo slabo plačani. Kot pozitivno so ocenili tudi
               to, da je treba, glede na to, da bomo vsi bistveno dlje delali, upoštevati oziroma
               uvesti tudi neko motivacijsko funkcijo sistema. Zato določamo odmero prve pokojnine,
               ukinili smo valorizacijski količnik, ki je bil za mnoge krivičen oziroma so ga mnogi
               ocenili kot krivičnega in je dejansko povzročil realno padanje pokojnin. Predlog
               zakona je tudi bolj pregleden. Lažje bomo videli odnos med plačanimi prispevki in
               pokojnino, kar je bila tudi ena od zahtev nas, takratne opozicije, torej individualni
               račun oziroma da bi s takim računom povrnili zaupanje v pokojninsko blagajno. Tega
               vaš minister ni želel storiti, tega niti ni hotel slišati.</p>
               <p>Opozarjali smo vas, da ni sprejet socialni sporazum, da ni jasno, kaj in kako se bo
               usklajevalo. Vlada je premalo prisluhnila sindikatom, želela je preveč na silo
               uveljaviti nekatere stvari. In če ste ocenjevali tisto pokojninsko reformo kot
               ključen projekt, kot tako pomembno, zakaj niste k sodelovanju povabili tudi nas,
               opozicije? Z nami se niste usklajevali niti minute, niste želeli, da pri tem
               sodelujemo. Mi pač ravnamo drugače in smo delali vedno tako. Predlog za sodelovanje
               imate na mizi od prvega dne naše vlade. Enako je bilo v prvem mandatu vlade Janeza
               Janše v letih od 2004 do 2009, zato smo lahko skupaj sprejeli mnogo dobrih rešitev.
               Samo spomnite se serije davčnih sprememb, ki so v nadaljevanju povzročile gospodarsko
               rast, večje zaposlovanje in še marsikaj – to, o čemer se ves čas pogovarjamo, da je
               treba narediti, več delovnih mest in tako naprej.</p>
               <p>Tudi dokumente za pokojninsko reformo oziroma zakon ZPIZ-2 ste dobili na mizo, obe
               opozicijski stranki, s povabilom, da se usklajujete z ministrom. Tisti dan, ko se je
               začel usklajevati s socialnimi partnerji, bi se usklajeval tudi z vami, če bi to
               želeli. Pa tega niste želeli. Torej, lahko govorimo o razliki med vami in nami, mi se
               pač stvari lotimo drugače. Želimo se pogovarjati z vami, želimo doseči čim širši
               konsenz znotraj politike in tudi s socialnimi partnerji, zato ker so to stvari, ki so
               pomembne za Slovenijo, in nikoli ne more samo vladna koalicija, sploh pa ne v našem
               sistemu, kjer je ponavadi šibka, sestavljena iz več strank, prinesti najboljših
               rešitev. Mi razumemo ali pa vemo, da ne vemo vsega, da nismo edini in najboljši, in
               nas zanimajo tudi mnenja in argumenti opozicije, mnenja in argumenti socialnih
               partnerjev.</p>
               <p>Nekateri ste nam očitali, da smo govorili, da pokojninska reforma ni potrebna, da ni
               nujna oziroma da bo šele čez toliko let. Mi smo takrat opozarjali, zakaj tako
               ocenjujemo. Če bi takrat upoštevali naše predloge, ne pa da smo v treh letih
               pridobili 60 tisoč novih brezposelnih, to pomeni 60 tisoč manj vplačnikov v
               pokojninsko blagajno, 60 tisoč ljudi, ki jim dajemo nadomestilo za brezposelnost ali
               razne socialne pomoči in tako naprej. Vsega tega morda ne bi bilo, če bi katerega od
               ukrepov, ki smo jih predlagali že štiri mesece po imenovanju nove vlade – aprila 2009
               so bili prvi ukrepi – in tudi današnji ekonomisti govorijo, da Slovenija ne bi bila v
               takšni situaciji, če bi te stvari sprejeli tri leta nazaj tako, kot smo predlagali.
               Nekateri pravite, da je ta reforma še hujša, kot je bila Svetlikova. Potem smo še
               toliko boljši, če jo uspemo uskladiti z vsemi in jo tudi sprejeti. Drugi pravite, da
               je to sreča – to ni sreča, to je znanje, to je pripravljenost na dogovor in ne videti
               samo tistega, za kar misliš, da je prav, ampak prisluhniti tudi drugim, ker marsikdo
               marsikaj ve oziroma več nas ve več.</p>
               <p>Omenjeno je bilo tudi, da silimo v pokoj javne uslužbence, da silimo ljudi v pokoj. V
               pokoj res silimo, no silimo, javne uslužbence, ker smo javni sektor v teh letih tako
               povečali, da tega enostavno več ne zdržimo. Tudi parola vaše vlade je bila "vitek
               javni sektor, vitka država", rezultat pa porazen – nič, samo več zaposlenih. Z
               ukrepi, ki jih je sprejela ta vlada, je v nekaj mesecih dva tisoč manj zaposlenih v
               javnem sektorju , večinoma pa gre na račun tega, da gredo v pokoj ljudje, ki
               izpolnjujejo pogoje. Zame je nesprejemljivo, da v razredu uči učiteljica, ki že pet
               let izpolnjuje pogoje za pokoj, mlada učiteljica s fakultete pa v hotelu Slon obeša
               plašče. Če je to sindikalni boj gospoda Štruklja, smo pa res daleč prišli. Zato se
               strinjam s tistimi, ki pravite, da moramo zaposliti mlade in da je to bolj
               perspektivno, kot pa da nekatere predvsem v javnem sektorju, da ne rečem na Upravi za
               izvrševanje kazenskih sankcij – ker tukaj imamo ljudi stare 78 let, ki so
               nepogrešljivi. Oprostite, v to ne verjamem! In me zato moti, da takšne stvari
               toleriramo. Potem pa dileme, da bo vzgojiteljica s tisoč 500 evri plače zelo težko
               prenesla še dva otroka več v skupini, medtem ko zunaj stoji policist specialne enote
               za tisoč evrov, ki mu vsak dan v glavo lahko prileti granitna kocka, to je pa malo
               pretirano pri nekaterih stvareh.</p>
               <p>Potem ste nekateri ocenili, da bi morale mogoče upokojenke varovati na domu. Seveda,
               to smo spodbujali in tudi v prejšnjem mandatu 2004–2008 sprejeli takšno obliko
               varovanja na domu, in to marsikdo počne. Ko pa o tem govorimo, slišimo z vaše strani,
               da uničujemo javno šolstvo, kajti to varovanje na domu je zasebništvo. Nekdo kot
               privatnik, kot zasebnik varuje otroke na domu in ko se nekaj takšnega predlaga –
               čeprav bi s tem razbremenili občine, ki morajo graditi vrtce, ko je toliko več
               rojstev, kar je seveda spodbudno in je fajn, ampak zakaj v tem času ne bi imeli nekaj
               več žensk ali moških, ki varujejo otroke na domu, kot pa da vlagamo v vrtce, ki jih
               bomo zgradili čez pet, šest let, ko morda stvar ne bo več aktualna. Na stvari je
               treba gledati z več zornih kotov.</p>
               <p>V Poslanski skupini Pozitivne Slovenije ste rekli, da ste konstruktivni. Zakaj niste
               tako konstruktivni pri slabi banki, če res želite, da očistimo bančni sistem, da
               nekaj naredimo tudi na tem področju, da odgovorimo protestnikom, ki zapisujejo na
               transparente, da naj ljudje prinesejo denar s Cipra, Švice, davčnih oaz in tako
               naprej? Mednarodni denarni sklad je podprl ... / oglašanje iz dvorane/ Lahko,
               gospa?</p>
            </sp>
            <sp xml:id="SDZ6-Izredna-23-2012-12-04.sp74">

               <speaker>PODPREDSEDNICA RENATA BRUNSKOLE:</speaker>

               <p>Gospa Jeraj, lahko razpravljate. Predlagam, da se osredotočite na zakon. Menim, da
               ste nekoliko zašli, sicer pa predlagam, da kolegice in kolegi skupaj prisluhnemo.
               Opozarjam prav vse v tej dvorani, da se potrudimo in poslušamo razpravo gospe Jeraj,
               ki naj se osredotoča na zakon. Vse ostalo izven dvorane.</p>
            </sp>
            <sp xml:id="SDZ6-Izredna-23-2012-12-04.sp75">

               <speaker>ALENKA JERAJ (PS SDS):</speaker>

               <p>Dobro. Saj sem že pri zaključku.</p>
               <p>Mednarodni denarni sklad je podprl celovite in ambiciozne strukturne reforme, med
               katere šteje pokojninsko reformo, vnos fiskalnega pravila, slabo banko. Bodite
               konstruktivni tudi tam in podprite takšne rešitve.</p>
            </sp>
            <sp xml:id="SDZ6-Izredna-23-2012-12-04.sp76">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Repliko, vidim, da so tri oziroma dve repliki. Vi imate proceduralno.</p>
               <p>Najprej proceduralno, potem bosta dve repliki.</p>
            </sp>
            <sp xml:id="SDZ6-Izredna-23-2012-12-04.sp77">

               <speaker>JOŽEF KAVTIČNIK (PS PS):</speaker>

               <p>Hvala, spoštovana.</p>
               <p>Danes smo bili v tem Državnem zboru priča temu, da smo prvič resnično stopili skupaj,
               da smo ljudem pokazali in želeli dokazati, da se politiki lahko dogovarjamo, da se
               lahko pogovarjamo, da ne kažemo s prstom eden na drugega, kaj je kdo naredil, česa ni
               naredil in kje je slab, zato predlagam, da v tem Državnem zboru nadaljujemo s tem, da
               pokažemo ljudem, da želimo delati skupaj, da si želimo prisluhniti in da želimo
               narediti dobre zakone, ne pa tako, kot je končala kolegica Jerajeva. Hvala. </p>
            </sp>
            <sp xml:id="SDZ6-Izredna-23-2012-12-04.sp78">

               <speaker>PODPREDSEDNICA RENATA BRUNSKOLE:</speaker>

               <p> Gospod Kavtičnik, vaš proceduralni predlog se glasi, da čim bolj enotno nadaljujemo
               skupaj. Nekoliko ste zlorabili ta proceduralni predlog. Nadaljujemo.</p>
               <p>Repliko ima gospod Srečko Meh, potem gospa Maša Kociper, izvolite.</p>
            </sp>
            <sp xml:id="SDZ6-Izredna-23-2012-12-04.sp79">

               <speaker>SREČKO MEH (PS SD):</speaker>

               <p>Govoril sem o upokojevanju. Govoril sem o tem, o tem je govoril tudi gospod minister,
               da je možnost, da lahko delavke in delavci delajo več časa in zato dobijo tudi večjo
               pokojnino. Se mi pa zdi razprava o učiteljicah in učiteljih, o vzgojiteljicah in
               vzgojiteljih, da je potrebno, da gre v pokoj, da bo nekdo mlad lahko dobil službo, in
               hkrati pa o tem, kar je govoril gospod minister, danes neprimerna. Vemo, da smo
               sprejeli tisti minimum minimuma, ki ga potrebujemo zato, da je lahko pokojninska
               blagajna vzdržna, zato je naš apel, da vsi skupaj pristanemo na to, kar smo se danes
               oziroma v preteklih mesecih dogovorili, in da spoštujemo socialni dialog in to, o
               čemer danes govorimo. Govorimo pa o pokojninski reformi leta 2012, ki bi lahko že dve
               leti veljala, podobna, slabša, ampak bi veljala. Hvala lepa. </p>
            </sp>
            <sp xml:id="SDZ6-Izredna-23-2012-12-04.sp80">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Gospa Maša Kociper, izvolite.</p>
            </sp>
            <sp xml:id="SDZ6-Izredna-23-2012-12-04.sp81">

               <speaker>MAŠA KOCIPER (PS PS):</speaker>

               <p>Tudi jaz obžalujem, predsedujoča, da je poslanka Jeraj tako zaostrila, to sicer zelo
               konstruktivno razpravo, kjer je večina poslancev razpravljala v korist temu zakonu,
               pohvalila konstruktivne rešitve, ki so bile pridobljene v dialogu. Bila pa sem tudi
               nekako narobe razumljena z njene strani. Poslanka Jeraj očitno predvideva, da če se
               opozicija strinja z nekaterimi rešitvami, se mora tudi s katerimi drugimi oziroma kar
               z vsemi, kot je bilo slišati. Želela bi morda poudariti, da vlogo opozicije vidim
               zlasti v smislu, da podpira dobre rešitve, za katere misli, da so dobre za državo, ne
               pa kar vseh rešitev vlade, zlasti ne tistih, za katere misli, da so škodljive, da
               uničujejo javni sektor, ki je za našo poslansko skupino vrednota, da so populistične
               – ko pri številu otrok v vrtcih ali v jaslih ne govorimo o tem, kaj povečanje skupine
               pomeni za vzgojo in razvoj teh otrok, ampak o obremenitvi neke učiteljice, ki ima
               tisoč 500 evrov plače, kot je povedala gospa poslanka. V tem smislu vidim, da je
               prišlo do nesporazuma, ki sem ga želela objasniti. Hvala lepa.</p>
            </sp>
            <sp xml:id="SDZ6-Izredna-23-2012-12-04.sp82">

               <speaker>PODPREDSEDNICA RENATA BRUNSKOLE:</speaker>

               <p> Hvala lepa.</p>
               <p>Mislim, da nihče drug ni želel replike. Torej nadaljujemo z razpravo.</p>
               <p>Gospa Marjana Kotnik Poropat ima besedo, naprej ima besedo gospod Jože Tanko in potem
               gospa Iva Dimic.</p>
            </sp>
            <sp xml:id="SDZ6-Izredna-23-2012-12-04.sp83">

               <speaker>MARJANA KOTNIK POROPAT (DeSUS):</speaker>

               <p>Hvala lepa za besedo, gospa podpredsednica. Lep pozdrav gospodu ministru, lep pozdrav
               poslankam in poslancem!</p>
               <p>Začela bi tako: sem iz skupine poslancev koalicije in mislim, da vsi člani koalicije
               delimo mnenje, da želimo razpravo o tem zakonu pripeljati složno in v skladu s parolo
               "stopimo skupaj" in menim, da je bil to nesporazum.</p>
               <p>Zakon o pokojninskem in invalidskem zavarovanju ZPIZ-2, bom podprla. Podprla ga bom
               iz več razlogov. Menim, da je treba ta zakon nujno sprejeti. Sprejeti zato, ker
               zagotavlja prenehanje padanja pokojnin, finančno stabilizira pokojninsko blagajno in
               zagotavlja dolgoročno vzdržnost pokojninske blagajne. Zakon je dober tudi zato, ker
               zagotavlja čimprejšnjo vključitev mladih v zaposlitev. In ta stimulacija, ki jo daje
               zakon vsem, ki zaposlujejo, se pravi delodajalcem, da prizna za vsakega zaposlenega
               starega do 26 let delno oprostitev plačila prispevkov, torej za prvo leto 50 %, za
               drugo leto zaposlitve pa 30 % – zdi se mi, da je ta stimulacija zelo v redu in da bo
               pripomogla k temu, da bodo delodajalci v večji meri začeli zaposlovati mlade ljudi.
               Da je ta zakon dober za upokojence, sem že povedala. Zaustavlja padanje pokojnin,
               zagotavlja se dolgoročna vzdržnost pokojninske blagajne in nemoteno izplačevanje
               pokojnin.</p>
               <p>Rada bi povedala še nekaj v zvezi z bremenom, ki ga po tem zakonu nosijo ženske, ker
               se je več mojih znank, pa tudi drugih žensk obrnilo name z vprašanjem, zakaj je v tem
               zakonu takšen pristop. Treba je povedati, da ženske živimo dlje in da nas ta zakon
               nekako izenačuje z moškimi. Tega, da imamo v družini večje breme, da smo bolj
               zaposlene kot moški, kot menijo nekatere, v ta zakon enostavno ne moremo zmešati. Res
               je, da se bosta po tem zakonu, zato tudi podpiram amandma k 37. členu, delovna doba
               in procent pokojnine usklajevala od leta 2013 do leta 2022, tako da se bo moškim s
               64,25 in ženskam z enakim procentom že v letu 2017 spremenil. Ženske bomo takrat
               deležne samo 63,5 % in od leta 2020 do 2022, to je zapisano v tem amandmaju, ženske
               prejmemo 61,5 % pokojninske osnove, moški pa 64. To je zato, ker ženske živimo v
               povprečju po sedanjih demografskih gibanjih 7 let dlje kot moški.</p>
               <p>Potem bi rada oziroma bi želela pohvaliti vse prizadete, ki so usklajevali ta zakon,
               torej vse socialne partnerje, da so z usklajevanjem vztrajali in da je na koncu
               prišlo do tega usklajenega predloga, ki ga danes obravnavamo v tretji obravnavi.
               Želim pohvaliti sindikate, študente, upokojence, se pravi Zvezo društev upokojencev
               Slovenije, in našega ministra gospoda Vizjaka, ki je imel toliko potrpljenja, da je
               pripeljal zadevo do konca. Želim pa pohvaliti tudi opozicijo, ki je sodelovala
               konstruktivno in ta zakon podpira, po mojem ga podpira tudi zato, ker je do te mere
               usklajen. Bi pa rada gospodu Jakiču povedala, da je njegovo mnenje, ko je rekel, da
               je to prisluh opoziciji, to se pravi pozicije opoziciji, najbrž resnično. Stopimo
               skupaj in podprimo ta zakon, jaz ga bom podprla in tudi DeSUS, kot je že naša Jana
               Jenko prej povedala. Hvala lepa.</p>
            </sp>
            <sp xml:id="SDZ6-Izredna-23-2012-12-04.sp84">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospa Iva Dimic, pripravi se naprej gospod Franc Jurša.</p>
            </sp>
            <sp xml:id="SDZ6-Izredna-23-2012-12-04.sp85">

               <speaker>IVA DIMIC (PS NSi):</speaker>

               <p>Hvala lepa za besedo, lep pozdrav vsem.</p>
               <p>Glede na današnjo razpravo in celoten potek sprejemanja pokojninske reforme smo
               dokazali, da smo pri reformnih zakonih zmožni preseči delitev na pozicijo in
               opozicijo. V dobro vseh državljank in državljanov si lahko le želim takšnega
               sodelovanja tudi v prihodnje pri sprejemanju vseh reformnih zakonov, ki nas čakajo v
               prihodnosti. Zavedati se moramo, da bomo izhod iz krize lahko speljali le, če bomo
               enotni in če bomo stopili skupaj. To smo dolžni vsem državljankam in državljanom, to
               smo jim pred enim letom obljubili, zato smo bili tudi izvoljeni, in pozivam vas, da
               na to ne smemo pozabiti v prihodnje. Torej složnost, sodelovanje, poslušanje; to nas
               bo pripeljalo naprej iz krize.</p>
            </sp>
            <sp xml:id="SDZ6-Izredna-23-2012-12-04.sp86">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima gospod Franc Jurša, pripravi se mag. Barbara Žgajner Tavš oziroma
               naslednja je gospa Romana Tomc. Gospa Žgajner Tavš se je v tem delu odpovedala
               dodatni razpravi.</p>
            </sp>
            <sp xml:id="SDZ6-Izredna-23-2012-12-04.sp87">

               <speaker>FRANC JURŠA (PS DeSUS):</speaker>

               <p>Podpredsednica, prav lepa hvala za besedo. Kolegice in kolegi!</p>
               <p>Pozorno sem poslušal razprave, ki ste jih imeli v zadnjem času v Državnemu zboru.
               Veseli me način razprave, ampak mi da vseeno misliti, da analiziram razloge za takšno
               razpravo. Zaključek je lahko zelo hiter in dejansko to zadevo tudi narekuje. Že prej
               bi morali razpravljati na takšen način, pa tega nismo hoteli, ali pa nismo znali.</p>
               <p>Na začetku moram povedati, da bom osebno kakor tudi naša poslanska skupina, to je
               povedala naša poslanska predstavnica, ko je predstavljala stališče, prenovljeni
               pokojninski zakon ali pa reformo podprl. Vseeno se moram dotakniti nekega preteklega
               obdobja, ko poslanska skupina, kateri pripadam, tega zakona ni podpirala. Ne bom
               govoril o razlogih, zakaj se ni zgodilo, bi pa želel povedati, da je ta zakon, ki ga
               je pripravila sedanja garnitura na čelu z ministrom, zame nekako bolj reforma za
               kratkoročno obdobje z mogoče malo milejšimi učinki na posameznike. Je pa res, da smo
               to pokojninsko reformo potrebovali oziroma jo potrebujemo. Bil sem zagovornik
               postopnega sprejemanja pokojninske reforme, saj kdo od nas pa lahko danes reče,
               kakšno stanje bo v naslednjih letih, na primer čez pet, šest ali pa sedem let. Ta
               pristop, ki sem ga že omenjal, je bil pravi in je na nek način dobil podporo znotraj
               naše poslanske skupine. Pri pripravi pokojninske reforme smo v naši poslanski skupini
               sledili predvsem tistemu, kar je bilo zapisano in podpisano v koalicijski pogodbi. Za
               nas je bilo zelo pomembno, da sporočimo vsem upokojencem, da so v preteklosti, v
               preteklih štirih letih dali že zadosten prispevek k uravnovešenju javnih financ in da
               je pa zdaj prišel trenutek, ko moramo dejansko poskrbeti za to, da bomo pokojnine
               usklajevali. Tokrat smo se odločili, da pokojnine usklajujemo v višini rasti plač v
               naslednjem obdobju, saj so pokojnine mizerno nizke. Če ne bomo tega trenda
               zaustavili, pomeni, da bomo padali in bomo lahko v kratkem času prišli na 50 %
               povprečne plače. V preteklosti je bil start na okrog 80 % in to še slabo desetletje
               ali manj nazaj.</p>
               <p>Skozi razpravo o pokojninskem zakonu smo temeljito spremljali tudi, kako bo Kad
               zagotavljal 50 milijonov evrov sredstev za usklajevanje pokojnin. Problem, s katerim
               se srečujemo, je, kako bo to zapisano in v katerem zakonu bodo te zadeve zapisane.
               Zdaj smo prišli do točke, kjer smo ugotavljali, da bo Kad v naslednjem letu 2013 in
               2014 zagotovil tudi 120 milijonov za pokojninsko blagajno. V naši poslanski skupini s
               tem soglašamo, ampak imamo istočasno zahtevo do predlagatelja zakona o izvrševanju
               proračuna, da znotraj njega zapišemo tudi to, da se bodo ta sredstva v prihodnosti v
               Kad vrnila v obdobju dveh let od prodaje državnega premoženja. Če takšna dikcija
               znotraj zakona ne bo zapisana, bomo znotraj naše poslanske skupine to zadevo zelo
               težko podprli. Hvala lepa.</p>
            </sp>
            <sp xml:id="SDZ6-Izredna-23-2012-12-04.sp88">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Mag. Barbara Žgajner Tavš, če sem prav razumela želite besedo, izvolite.</p>
            </sp>
            <sp xml:id="SDZ6-Izredna-23-2012-12-04.sp89">

               <speaker>MAG. BARBARA ŽGAJNER TAVŠ (PS PS):</speaker>

               <p>Hvala lepa.</p>
               <p>Upala sem sicer, da se danes ne bom več oglasila, vsaj pri tej točki ne, ker sem
               ocenila, da so bile uvodne predstavitve res korektno podane, da so zasledovale cilj,
               ki smo mu bili priča, ali smo ga zasledovali vsi v okviru popravljanja tega zakona na
               konkretno matičnem delovnem telesu in tam se je res dogajala glavnina pomembnega
               dela. To, kar gledamo danes, so zgolj razprave, bom rekla, da so določene razprave
               celo nepotrebne – nepotrebne, metanje polen pod noge pri tako pomembni točki, ki je
               ne nazadnje usklajena s socialnimi partnerji in pri kateri je minister prisluhnil
               številnim opozicijskim predlogom in jim ugodil. Dobronamerno, ker so izboljšali
               zakon. V tem delu, kot zaključek mojega nastopa, četudi sem bila uvodoma bolj
               pozitivno prepričana ali pa v pričakovanju, da bomo pokojninsko reformo sprejeli brez
               nepotrebnih očitkov drug drugemu, žal pa se je v razpravi pokazalo, da kljub vsemu
               čisto mimo tega ne moremo, kar me žalosti.</p>
               <p>Vseeno, še enkrat bom dejala tisto, kar sem dejala uvodoma. Zakaj bom absolutno
               podprla predlog zakona, kakršen je danes pred nami, z vsemi amandmaji, ki so vloženi
               s strani koalicije, tudi na podlagi dodatnih usklajevanj z zainteresirano javnostjo
               in sindikati? Zakon zasleduje tisti ključni cilj, ki mu sledim tudi sama; to je
               upoštevanje medgeneracijske solidarnosti. To je pomembno dejstvo, po drugi strani pa
               smo v Poslanski skupini Pozitivne Slovenije v sami razpravi, uvodoma v prvi
               obravnavi, zelo jasno povedali, da bomo zakon podprli, če bo: prvič, usklajen s
               socialnimi partnerji in drugič, če bo upoštevana naša zahteva, da se 403. člen iz
               zakona briše, to pa je tisti člen, ki je na nek način, pa bom uporabila izraz
               "brisal" določene kategorije upokojencev iz Zakona o pokojninskem in invalidskem
               zavarovanju. Ker je to doseženo – in tukaj bom rekla, da smo uspeli tudi v Pozitivni
               Sloveniji z določenimi predlogi amandmajev, kar je ne nazadnje vidno tudi v tem
               pregledu k tretji obravnavi. Povzeta je identična vsebina našega amandmaja. To so
               absolutno razlogi, zaradi katerih bom tudi sama v nadaljevanju pri glasovanju zakon
               podprla.</p>
            </sp>
            <sp xml:id="SDZ6-Izredna-23-2012-12-04.sp90">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Besedo ima predlagatelj, torej vlada, gospod minister mag. Andrej Vizjak.</p>
            </sp>
            <sp xml:id="SDZ6-Izredna-23-2012-12-04.sp91">

               <speaker>MAG. ANDREJ VIZJAK:</speaker>

               <p>Spoštovani, na koncu te splošne razprave poslank in poslancev se vam zahvaljujem za
               res veliko podporo temu predlogu, tudi za pohvale moji ekipi in pa meni osebno.</p>
               <p>Na koncu bi človek celo mislil, glede na to, da smo se veliko usklajevali in sprejeli
               tudi ogromno kompromisov, da smo razvodeneli učinke in da od vsega skupaj ni nič.
               Poglejte, moj način dela je takšen, da sledim tistim strateškim ciljem, ki si jih pri
               projektu zastavimo in da prisluhnem tam, kjer so razumni predlogi in bistveno ne
               vplivajo na dosego teh strateških ciljev. In kaj so bili strateški cilji? Strateški
               cilji te pokojninske reforme so bili: prvič, stabilizacija finančnega položaja
               pokojninske blagajne oziroma vsaj pomemben korak k temu. Ta graf izkazuje razliko v
               masi za pokojnine po predlaganem zakonu in če bi veljal ZPIZ-1 še naprej. Lahko
               vidite, da je že v letu 2013 učinek preko 100 milijonov evrov, da je pozitivni učinek
               v letu 2014 147 milijonov evrov in tako naprej. Raste, potem nekoliko pade in potem
               strmo raste navzgor. Nekaj konkretnih izračunov iz tega. Tukaj v Državnem zboru in
               tudi sicer smo veliko govorili o investiciji v blok 6 Termoelektrarne Šoštanj. To je
               daleč največja investicija v državi. Mi bomo s to pokojninsko reformo po izračunih
               instituta za ekonomske raziskave prihranili ta denar v pokojninski blagajni v
               naslednjih šestih letih. V šestih letih lahko samo s prihrankom po tej pokojninski
               reformi investiramo v blok 6 milijardo in 300 milijonov evrov. To kažejo raziskave
               oziroma podatki inštituta, ki so narejeni na mikrosimulacijskem modelu, ki je bil
               narejen prav za te potrebe pred Svetlikovo pokojninsko reformo.</p>
               <p>V naslednjih petih letih torej prihranimo milijardo evrov oziroma v šestih, kot sem
               povedal, milijardo 300, v nadaljnjih treh letih še eno milijardo in tako naprej.
               Finančni učinki glede stabilizacije pokojninske blagajne so močni, vendar ne na račun
               višine pokojnin, temveč zgolj na račun novih upokojitvenih pogojev, ki pa so
               sprejemljivi za percepcijo povprečnega slovenskega državljana – da je treba za polno
               penzijo let delati približno 40 in da se tisti, ki so začeli delati zgodaj, lahko
               tudi zgodaj upokojijo, da so nagrajeni, če delajo še kakšen mesec dlje. Zahvaljujem
               se vsem, da smo v tej družbi končno uspeli preseči in uveljaviti rešitev, da
               izenačimo upokojitvenem pogoje za moške in ženske po določenih prehodnih obdobjih. To
               se mi zdi izredno pomemben dosežek in pomemben korak v pravo smer. Najpomembnejše,
               kar uveljavljamo s to pokojninsko reformo, je zelo preprosto povedano to, da bomo
               imeli bolj dostojne pokojnine, če bomo delali nekoliko dlje. Tukaj je po izračunih
               tega istega inštituta do leta 2020 dosežen tudi naslednji dosežek: povprečna
               upokojitvena starost za ženske se bo povečala za približno dve leti in pol, za
               moškega pa slabo leto. To je pomemben učinek te pokojninske reforme. Res ne vem in
               verjetno nihče v tej dvorani in tudi širše, ali bo to čez 10 let dovolj, ali bomo
               takrat s pomočjo zagona v gospodarstvu dosegli boljše razmerje med upokojenci in
               delovno aktivnimi, ali bomo takrat že na nek način zmanjševali to daljšanje
               življenjske dobe, kajti mislim, da to daljšanje ne bo šlo v nedogled. Nekje se bo
               začelo počasi ustavljati, verjetno ne bomo čez 100 let živeli 30 let dlje, kajti pred
               100 leti smo živeli 30 let manj. Tako to je, statistika to kaže in ne verjamem, da
               gre kar linearno naprej in se verjetno začne nekje ustavljati. In da bomo mi delali
               modele pokojninske reforme tam do leta 2060 ali do 2100 – to nalogo velja preložiti
               morebiti za kakšnih 10 let ali 15 let. Vendar smo naredili pomemben korak, ki sem ga
               prej omenil in je res, da je bil ta pomemben korak narejen v relativno visokem
               soglasju, praktično absolutnem soglasju politike, parlamentarne politike, vseh
               parlamentarnih političnih strank. Danes nisem zasledil niti enega razpravljavca, ki
               ne bi napovedal podpore temu zakonu. Moram tudi reči, da je veliko soglasje socialnih
               partnerjev, ni absolutno, danes je to pri tako razvejanem sindikalnem gibanju v
               Sloveniji praktično nemogoče doseči. Spomnite se Zakona o uravnoteženju javnih
               financ, kjer smo dosegli dogovor pravzaprav z vsemi sindikati, pa je na koncu en
               sindikat vložil zadevo in smo imeli skoraj referendum.</p>
               <p>Hvala lepa še enkrat in to je tudi dobra popotnica za državljanke in državljane, ki
               nas spremljajo, zato da ne bomo do uveljavitve reformo v tem mesecu naredili
               antireforme. Še enkrat poudarjam, da se bodo vsi tisti, ki letos izpolnjujejo pogoje
               za starostno upokojitev, pod temi istimi pogoji lahko upokojili kadarkoli bodo želeli
               v prihodnosti, za njih se z novim zakonom nič ne zaostruje oziroma ne spreminja, ko
               govorimo o upokojitvenih pogojih. Hvala lepa.</p>
            </sp>
            <sp xml:id="SDZ6-Izredna-23-2012-12-04.sp92">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa, gospod minister.</p>
               <p>Zaključujemo razpravo o predlogu zakona v celoti.</p>
               <p>Prehajamo na razpravo o členih in vloženih amandmajih.</p>
               <p>K 16. členu je vložen amandma koalicijskih poslanskih skupin. V razpravo dajem 16.
               člen in ta amandma. Želi kdo razpravljati o 16. členu? Ni želje za razpravo.</p>
               <p>Prehajamo k naslednjemu amandmaju, ravno tako koalicijskih poslanskih skupin k 18.
               členu. Želi kdo razpravljati? Ne vidim želje za razpravo.</p>
               <p>Prehajamo k naslednjemu amandmaju, k 37. členu, tudi koalicijskih poslanskih skupin.
               Ni želje za razpravo.</p>
               <p>Prehajamo k naslednjemu amandmaju k 113. členu. Želi morebiti kdo razpravljati? Ne
               vidim želje po dodatni obrazložitvi.</p>
               <p>Prehajamo k amandmaju koalicijskih poslanskih skupin k 140. členu. Želi kdo
               razpravljati? Ne želi.</p>
               <p>Prehajamo k amandmaju koalicijskih poslanskih skupin k 146. členu. Ni želje za
               razpravo.</p>
               <p>Prehajamo k amandmaju koalicijskih poslanskih skupin k 148. členu. Ni želje po
               razpravi.</p>
               <p>Prehajamo k naslednjemu amandmaju koalicijskih poslanskih skupin k 154. členu. Ni
               želje po razpravi.</p>
               <p>Prehajamo k amandmaju koalicijskih poslanskih skupin k 202 členu. Ravno tako ni
               potrebe po dodatni razpravi.</p>
               <p>Amandma k 204. členu koalicijskih poslanskih skupin. Ni želje po razpravi.</p>
               <p>Amandma k 390. členu koalicijskih poslanskih skupin. Ravno tako ni želje.</p>
               <p>Prehajamo k 398. členu, amandma koalicijskih poslanskih skupin. Ravno tako ni
               želje.</p>
               <p>Prehajamo k amandmaju k 403. členu, amandma koalicijskih poslanskih skupin. Ravno
               tako ni želje.</p>
               <p>Vloženi amandma koalicijskih poslanskih skupin k 407. členu. Tudi ne.</p>
               <p>Amandma koalicijskih poslanskih skupin k 408. členu zakona. Ravno tako ne.</p>
               <p>Naslednji amandma k 410. členu tudi koalicijskih poslanskih skupin. Ni želje po
               razpravi.</p>
               <p>Prehajamo k naslednjemu členu, amandma k 412. členu koalicijskih poslanskih skupin.
               Ravno tako ne.</p>
               <p>Naslednji, amandma koalicijskih poslanskih skupin k 413. členu. Želi kdo
               razpravljati? Ne.</p>
               <p>Prehajamo k 428. členu in vloženemu amandmaju koalicijskih poslanskih skupin. Ravno
               tako ne vidim potrebe po dodatni razpravi.</p>
               <p>Amandma k 429. členu koalicijskih poslanskih skupin. Želi kdo razpravljati?
               Ugotavljam, da nihče ne želi razpravljati.</p>
               <p>Ker ne želi nihče več razpravljati, zaključujem razpravo. Prehajamo na odločanje o
               vloženih amandmajih. Poslanke in poslance prosim, da preverite delovanje glasovalnih
               naprav, prehajamo na odločanje o amandmaju koalicijskih poslanskih skupin k 16.
               členu.</p>
               <p>Glasujemo. Glasovanje teče. Navzočih je 62 poslank in poslancev, 61 je glasovalo za
               in nihče proti.</p>
               <p>(Za je glasovalo 61.) (Proti nihče.)</p>
               <p>Amandma k 16. členu je sprejet.</p>
               <p>Prehajamo h glasovanju o naslednjem amandmaju koalicijskih poslanskih skupin k 18.
               členu.</p>
               <p>Glasujemo. Glasovanje poteka. Navzočih je 68 poslank in poslancev, za je glasovalo
               67, proti nihče.</p>
               <p>(Za je glasovalo 67.) (Proti nihče.)</p>
               <p>Tudi ta amandma je sprejet.</p>
               <p>Prehajamo k glasovanju o amandmaju k 37. členu.</p>
               <p>Glasujemo. Navzočih je 72 poslank in poslancev, za je glasovalo 64, proti 7.</p>
               <p>(Za je glasovalo 64.) (Proti 7.)</p>
               <p>Amandma je sprejet.</p>
               <p>Nadaljujemo glasovanje, in sicer o amandmaju koalicijskih poslanskih skupin k 113.
               členu.</p>
               <p>Glasujemo. Glasovanje poteka. Navzočih je 71 poslank in poslancev, za je glasovalo
               71, proti nihče .</p>
               <p>(Za je glasovalo 71.) (Proti nihče.)</p>
               <p>Torej amandma je sprejet.</p>
               <p>Prehajamo na glasovanje o amandmaju k 140. členu koalicijskih poslanskih skupin.</p>
               <p>Glasujemo. Glasovanje poteka. Navzočih je 72 poslank in poslancev, za je glasovalo
               71, proti nihče.</p>
               <p>(Za je glasovalo 71.) (Proti nihče.)</p>
               <p>Amandma sprejet.</p>
               <p>Prehajamo na glasovanje o 146. členu in amandmaju k temu členu.</p>
               <p>Glasujemo. Navzočih je 73 poslank in poslancev, za je glasovalo 72, proti nihče.</p>
               <p>(Za je glasovalo 72.) (Proti nihče.)</p>
               <p>Torej je amandma sprejet.</p>
               <p>Prehajamo na glasovanje o amandmaju koalicijskih poslanskih skupin k 148. členu.</p>
               <p>Glasujemo. Navzočih je 73 poslank in poslancev, za je glasovalo 71, proti nihče.</p>
               <p>(Za je glasovalo 71.) (Proti nihče.)</p>
               <p>Amandma je sprejet.</p>
               <p>Prehajamo na glasovanje o k 154. členu vloženemu amandmaju koalicijskih poslanskih
               skupin.</p>
               <p>Glasujemo. Glasovanje poteka. Navzočih je 74 poslank in poslancev, za je glasovalo
               72, proti nihče.</p>
               <p>(Za je glasovalo 72.) (Proti nihče.)</p>
               <p>Amandma je sprejet.</p>
               <p>Prehajamo na glasovanje o amandmaju koalicijskih poslanskih skupin k 202. členu.</p>
               <p>Glasujemo. Navzočih je 72 poslank in poslancev, za je glasovalo 71, proti nihče.</p>
               <p>(Za je glasovalo 71.) (Proti nihče.)</p>
               <p>Amandma je sprejet.</p>
               <p>Prehajamo na glasovanje o amandmaju k 204. členu koalicijskih poslanskih skupin.</p>
               <p>Glasujemo. Glasovanje poteka. Navzočih je 74 poslank in poslancev, za je glasovalo
               72, proti nihče.</p>
               <p>(Za je glasovalo 72.) (Proti nihče.)</p>
               <p>Amandma je sprejet.</p>
               <p>Prehajamo na glasovanje k 390. členu oziroma vloženemu amandmaju k temu členu
               koalicijskih poslanskih skupin.</p>
               <p>Glasujemo. Glasovanje poteka. Navzočih je 76 poslank in poslancev, za je glasovalo
               75, proti nihče.</p>
               <p>(Za je glasovalo 75.) (Proti nihče.)</p>
               <p>Amandma je sprejet.</p>
               <p>Prehajamo na glasovanje o amandmaju koalicijskih poslanskih skupin k 398. členu.</p>
               <p>Glasujemo. Glasovanje poteka. Navzočih je 76 poslank in poslancev, za je glasovalo
               75, proti nihče.</p>
               <p>(Za je glasovalo 75.) (Proti nihče.)</p>
               <p>Amandma je sprejet.</p>
               <p>Prehajamo na glasovanje, k 403. členu je vložen amandma koalicijskih poslanskih
               skupin.</p>
               <p>Glasujemo. Glasovanje poteka. Navzočih je 76 poslank in poslancev, za je glasovalo
               75, proti nihče.</p>
               <p>(Za je glasovalo 75.) (Proti nihče.)</p>
               <p>Amandma je sprejet.</p>
               <p>Prehajamo na glasovanje o amandmaju koalicijskih poslanskih skupin k 407. členu.</p>
               <p>Glasujemo. Glasovanje poteka. Navzočih je 75 poslank in poslancev, za je glasovalo
               73, proti 1.</p>
               <p>(Za je glasovalo 73.) (Proti 1.)</p>
               <p>Amandma je sprejet.</p>
               <p>Prehajamo na glasovanje o vloženem amandmaju koalicijskih poslanskih skupin k 408.
               členu.</p>
               <p>Glasujemo. Glasovanje poteka. Navzočih je 75 poslank in poslancev, za je glasovalo
               68, proti 6.</p>
               <p>(Za je glasovalo 68.) (Proti 6.)</p>
               <p>Amandma je sprejet.</p>
               <p>Prehajamo na glasovanje o 410. členu, kjer je vložen amandma koalicijskih poslanskih
               skupin.</p>
               <p>Glasujemo. Glasovanje poteka. Navzočih je 76 poslank in poslancev, za je glasovalo
               74, proti nihče.</p>
               <p>(Za je glasovalo 74.) (Proti nihče.)</p>
               <p>Amandma je sprejet.</p>
               <p>Prehajamo na glasovanje o amandmaju koalicijskih poslanskih skupin k 412. členu.</p>
               <p>Glasujemo. Glasovanje poteka. Navzočih je 72 poslank in poslancev, za je glasovalo
               69, proti nihče.</p>
               <p>(Za je glasovalo 69.) (Proti nihče.)</p>
               <p>Amandma je sprejet.</p>
               <p>Prehajamo na glasovanje o vloženem amandmaju koalicijskih poslanskih skupin k 413.
               členu.</p>
               <p>Glasujemo. Navzočih je 75 poslank in poslancev, za je glasovalo 74, proti nihče.</p>
               <p>(Za je glasovalo 74.) (Proti nihče.)</p>
               <p>Ugotavljam, da je amandma sprejet.</p>
               <p>Prehajamo na glasovanje o vloženem amandmaju koalicijskih poslanskih skupin k 428.
               členu.</p>
               <p>Glasujemo. Navzočih je 73 poslank in poslancev, za je glasovalo 72, proti nihče.</p>
               <p>(Za je glasovalo 72.) (Proti nihče.)</p>
               <p>Ugotavljam, da je amandma sprejet.</p>
               <p>Prehajamo na glasovanje o zadnjem vloženem amandmaju, in sicer k 429. členu
               koalicijskih poslanskih skupin.</p>
               <p>Glasujemo. Navzočih je 75 poslank in poslancev, za je glasovalo 74, proti nihče.</p>
               <p>(Za je glasovalo 74.) (Proti nihče.)</p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih.</p>
               <p>Prehajamo na odločanje o predlogu zakona v celoti.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih v drugi oziroma tretji obravnavi, predlog zakona
               neusklajen. Prehajamo na odločanje o Predlogu zakona o pokojninskem in invalidskem
               glasovanju v celoti.</p>
               <p>Glasujemo. Glasovanje poteka. Navzočih je 76 poslank in poslancev, za je glasovalo
               76, proti nihče.</p>
               <p>(Za je glasovalo 76.) (Proti nihče.)</p>
               <p>Ugotavljam, da je Zakon o pokojninskem in invalidskem zavarovanju, tako imenovana
               nova pokojninska reforma, sprejet.</p>
               <p>Čestitam vsem poslankam in poslancem, seveda tudi gospodu ministru in ministrstvom! S
               tem zaključujem to točko dnevnega reda.</p>
               <p>Prehajamo na <title>3. TOČKO DNEVNEGA REDA, TO JE PREDLOG ZAKONA O SPREMEMBI IN
                  DOPOLNITVAH ZAKONA O DAVKU NA BILANČNO VSOTO BANK, SKRAJŠANI POSTOPEK. </title>
               </p>
               <p>Predlog zakona je v obravnavo Državnemu zboru predložila Vlada. Vljudno prosim
               spoštovane kolegice poslanke in kolege poslance, da se umirimo, sicer bom primorana
               prekiniti sejo. Za dopolnilno obrazložitev predloga zakona dajem besedo predstavniku
               Vlade gospodu Alešu Živkoviču, državnemu sekretarju na Ministrstvu za finance.</p>
            </sp>
            <sp xml:id="SDZ6-Izredna-23-2012-12-04.sp93">

               <speaker>ALEŠ ŽIVKOVIČ:</speaker>

               <p>Hvala za besedo, predsedujoča. Spoštovane poslanke in spoštovani poslanci! Naj na
               kratko predstavim Predlog zakona o spremembah in dopolnitvah Zakona o davku na
               bilančno vsoto bank.</p>
               <p>Sprememba zakona vsebuje rešitve, ki so del ukrepov proračuna za leti 2013 in 2014.
               Predlog zakona določa zaostritev veljavnega ukrepa za sanacijo posledic finančne in
               gospodarske krize, ki je bil uveden z Zakonom o davku na bilančno vsoto bank. Na
               podlagi ocene stanja je namreč mogoče sklepati, da je le manjši del bank oziroma da
               so le banke z nižjo bilančno vsoto povečale delež kreditov danih nefinančnim družbam
               in samostojnim podjetnikom. Znesek danih kreditov vseh bank se ni povečal, ampak se
               je celo zmanjšal. Tako smo še vedno priča manjšemu zagotavljanju financiranja
               realnega sektorja, kot je bilo to pred gospodarsko krizo. Zaradi navedenega so v
               predlogu zakona določene rešitve kot sledijo: predlog zakona časovno omejuje
               obračunavanje in plačevanja davka na bilančno vsoto do vključno leta 2014; davek na
               bilančno vsoto se lahko zmanjšuje zaradi olajšave oziroma ugodnosti v obliki
               zmanjšanja davka, kar pomeni, da si lahko zavezanec zmanjša obveznost za davek do 0
               %; predlog zakona znižuje odstotek stanja kreditov, za katerega lahko zavezanec
               uveljavlja zmanjšanje davka; predlog zakona uvaja tudi akontiranje davka in določa
               poseben režim plačevanja obrokov akontacije za leto 2013. V zvezi s finančnimi
               posledicami je treba povedati, da na podlagi podatkov iz obračunov davka na bilančno
               vsoto za leto 2011 ocenjujemo, da bodo dodatni finančni učinki na prihodke od davka
               na bilančno vsoto bank približno 14 milijonov evrov letno. Zaradi uvedbe akontiranja
               davka bodo dodatni učinki na prihodke državnega proračuna merjeni po denarnem toku v
               letu 2013 znašali 10,7 milijona evrov, v letu 2014 pa dodatnih 12,2 milijona evrov. V
               letu 2015 naj bi se prihodki iz naslova tega davka zaradi prenehanja obračunavanja
               davka znižali za 28,6 milijona evrov.</p>
               <p>Upoštevajoč navedeno predlagam, da zakon, spoštovane poslanke in poslanci, podprete.
               Hvala.</p>
            </sp>
            <sp xml:id="SDZ6-Izredna-23-2012-12-04.sp94">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev poročila odbora dajem besedo članici mag. Damjani
               Petavar Dobovšek.</p>
            </sp>
            <sp xml:id="SDZ6-Izredna-23-2012-12-04.sp95">

               <speaker>MAG. DAMJANA PETAVAR DOBOVŠEK (PS SDS):</speaker>

               <p>Spoštovani vsi prisotni, hvala lepa za besedo! Lepo pozdravljam predstavnike iz
               Ministrstva za finance in vse svoje kolege poslance in poslanke.</p>
               <p>Odbor za finance in monetarno politiko je na 39. nujni seji, 1. decembra, kot matično
               delovno telo obravnavalo navedeni Predlog zakona o spremembah in dopolnitvah Zakona o
               davku na bilančno vsoto bank, ki ga je Državnemu zboru v obravnavo in sprejetje po
               skrajšanem postopku predložila Vlada. Kolegij predsednika Državnega zbora je na 29.
               seji, 19. oktobra, sklenil, da se predlog zakona obravnava po skrajšanem postopku.
               Odboru je bilo posredovano tudi mnenje Zakonodajno-pravne službe, ki je predloženi
               zakon proučila z vidika skladnosti z ustavo in s pravnim sistemom ter z
               zakonodajno-tehničnega vidika. Služba je v svojem mnenju podala konkretne pripombe,
               in sicer k 1., 3. in 5. členu predloga zakona. Odboru je bilo posredovano tudi mnenje
               Komisije Državnega sveta za gospodarstvo, obrt, turizem in finance, ki predloga
               zakona ne podpira, saj trenutno manjše financiranje nebančnega sektorja kot pred
               krizo dokazuje, da sprejem tega zakona ne bi dal pozitivnih rezultatov in je zato
               nepotreben. V skladu s 129. členom Poslovnika Državnega zbora so amandmaja k 3. in 5.
               členu predloga zakona vložile koalicijske poslanske skupine.</p>
               <p>Seji odbora so prisostvovali predstavnice in predstavniki Ministrstva za finance in
               Zakonodajno-pravne službe, uvodno dopolnitev je podal minister za finance dr. Janez
               Šušterič in pojasnil, da želijo s predlogom zakona zagotoviti dodatne prihodke v
               proračun za naslednji dve leti, po obdobju dveh let pa bi ta davek ukinili. Z novelo
               se znižujejo določene olajšave oziroma odstotki olajšav, tako da bi s temi
               spremembami zagotovili dodatnih 14 milijonov evrov v proračun letno. Uvaja se tudi
               sistem akontiranja tega davka, tako da bodo ti prihodki tekoči, sicer bi jih po
               zdajšnjem sistemu obdavčitve v proračun dobili šele v letu 2014. Poleg tega bi ta
               davek obremenil sektor, ki je po splošnem mnenju do sedaj premalo prispeval v
               proračun. Predstavnik Zakonodajno-pravne službe je pojasnil, da so podali pisno
               mnenje glede predloga zakona, njihove pripombe pa so bile upoštevane z amandmaji.
               Pripomb na amandmaje nimajo.</p>
               <p>V razpravi je bilo s strani opozicijskih poslanskih skupin izraženo nasprotovanje
               predlogu zakona, saj ne bo imel pričakovanih pozitivnih posledic. Po njihovem mnenju
               je namen zakona dober, vprašljiva pa sta tako operativna izvedba kot tudi učinek
               zakona. Menijo, da je izkupiček tega davka nizek, poleg tega pa so banke kljub temu,
               da je bil davek uveden, zmanjšale obseg kreditiranja. Zato menijo, da je treba zakon
               zamrzniti. V primeru, da bodo napovedi gospodarske rasti v letu 2014 pozitivne, pa bi
               bilo treba ponovno razmisliti o uvedbi tega davka. Izrazili so tudi pomisleke glede
               tega, da sprejem novele zaradi uvedbe določbe o akontiranju davka zahteva spremembe v
               informacijskem sistemu davčnega organa, kar posledično pomeni finančne posledice
               zanj. Koalicijske poslanske skupine so izrazile podporo uvedbi tega predlaganega
               zakona. Odbor je v skladu z drugim odstavkom 130. člena Poslovnika Državnega zbora
               sprejel amandmaje koalicijskih poslanskih skupin k 3. in 5. členu predloga zakona. V
               skladu s 128. členom Poslovnika Državnega zbora je odbor glasoval še o vseh členih
               predloga zakona in jih sprejel.</p>
               <p>Glede na sprejeta amandmaja je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               vključeni sprejeti amandmaji. Dopolnjen predlog zakona je sestavni del tega poročila.
               Hvala lepa.</p>
            </sp>
            <sp xml:id="SDZ6-Izredna-23-2012-12-04.sp96">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima Poslanska skupina
               Državljanske liste, mag. Katarina Hočevar.</p>
            </sp>
            <sp xml:id="SDZ6-Izredna-23-2012-12-04.sp97">

               <speaker>MAG. KATARINA HOČEVAR (PS DL):</speaker>

               <p>Hvala za besedo in lep pozdrav še enkrat.</p>
               <p>Prvotni zakon o davku na bilančno vsoto bank ima dva namena. Prvi namen je pospešitev
               kreditiranja gospodarstva, drugi pa proporcionalna porazdelitev stroškov trenutne
               krize in njenega reševanja, tudi na bančni sistem v obliki višje obdavčitve. V
               spremembah in dopolnitvah tega zakona se zasleduje predvsem ta drugi namen in to je,
               da porazdelimo stroške krize tudi na bančni sistem. Vlada Republike Slovenije si pač
               z različnimi ukrepi, tudi z ukrepi davčne politike, prizadeva za uravnoteženje
               proračuna in zagotavljanje finančne vzdržnosti. To pa ne pomeni, da so banke nujno
               prizadete zaradi tega davka, saj si lahko ob ponovnem kreditiranju gospodarstva davek
               na bilančno vsoto bank zmanjšajo zaradi olajšave oziroma ugodnosti v obliki
               zmanjšanja davka zaradi večjega obsega kreditiranja, kar pomeni, da si to obveznost
               lahko zmanjšajo celo na nič. S to spremembo spreminjamo logiko tega zakona. Ta zakon
               je bil uveden z nekim pričakovanjem, da bo spodbujal kreditiranje. V praksi se ni
               izkazalo, da bi imel tak učinek. S tega vidika ni imel ustrezne usmerjevalne vloge,
               ima pa fiskalno vlogo, da nekaj tega denarja pride v proračun.</p>
               <p>Predlog sprememb Zakona o davku na bilančno vsoto bank nima večjih trajnih negativnih
               posledic na banke in gospodarstvo, zato ga v Državljanski listi podpiramo. Te
               spremembe lahko, še posebej zaradi načrtovane začasnosti, sprejmemo kot nekakšno
               nujno zlo, čeprav se moramo obenem zavedati, da bodo banke zaradi večje davčne
               obremenitve manj zanimive vlagateljem, ko so se bodo državni deleži v bankah
               prodajali. To pa lahko postane zelo problematično pri sanaciji slovenskega bančnega
               sistema in načrtovanega izstopa države iz lastništva bank. Hvala.</p>
            </sp>
            <sp xml:id="SDZ6-Izredna-23-2012-12-04.sp98">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Slovenske ljudske stranke, gospod Janez Ribič.</p>
            </sp>
            <sp xml:id="SDZ6-Izredna-23-2012-12-04.sp99">

               <speaker>JANEZ RIBIČ (PS SLS):</speaker>

               <p>Hvala za besedo, spoštovana podpredsednica Državnega zbora. Lepo pozdravljeni,
               spoštovani poslanke in poslanci!</p>
               <p>V Sloveniji imamo de facto probleme s slabimi krediti. Bilance bank so šibke zaradi
               slabitev, ki so posledica odpisov obveznosti in nerealnih vrednotenj. Bistveno
               vprašanje je, ali je v tem trenutku modro, da država z grožnjo po obdavčitvi sili
               banko k še večji izpostavljenosti tveganja. Ali sploh razumemo, kako anomaliran
               bančni prostor imamo in da takšen poenostavljen ukrep v teh razmerah ne more prinesti
               pozitivnega učinka? Marsikatera banka se danes dezinvestira in celo načrtno zmanjšuje
               bilančno vsoto in tudi kreditno aktivnost, dobri bančniki pa na podlagi
               administrativnega ukrepa, kot je ta davek na bilančno vsoto, ne bodo spreminjali
               ocene tveganja.</p>
               <p>Spoštovani! Ravnokar sem prebral izsek iz stališča Slovenske ljudske stranke v juliju
               2011, ko je tedanja koalicija pod vodstvom Socialnih demokratov uvedla ta davek z
               argumentom, da bodo pospešili kreditiranje gospodarstva. No, sedaj imamo tudi podatke
               in rezultate tega ukrepa in vemo, da ta zakon ni povečal kreditne aktivnosti v
               gospodarstvu. Res je, da nekaj podobnega, kot je ta davek, poznajo v nekaterih drugih
               evropskih državah. Toda pristopi obračuna te določene dajatve so sistemsko
               prilagojeni glede na velikost institucije, višine dobička, prejete državne pomoči,
               izpostavljenosti finančnih instrumentov in še na mnoge druge dejavnike. Nekatere
               tovrstne obremenitve v teh državah so bile izključno namenjene temu, da banke nekaj
               finančnih sredstev, ki so jih prejele preko državnih intervencij, vrnejo v obliki
               tega davka.</p>
               <p>V Slovenski ljudski stranki zato tega davka, kot nekega navideznega spodbujevalca
               kreditiranja, nismo podprli in ga na podlagi tega argumenta tudi ne podpiramo. Iz
               tega razmišljanja in prepričanja je izšel tudi naš predlog, ki ga je pozneje povzela
               koalicija, da kompromisno ta zakon na nek način prekvalificiramo v krizni davek in
               njegovo veljavnost omejimo samo na naslednji dve leti. Torej, recimo bobu bob. Od
               bank, ki delujejo na področju Slovenije, si proračun obeta nekaj denarja, kajti
               verjetno sta pred nami dve najbolj naporni proračunski leti v zgodovini te države. S
               tem zakonom tudi banke delno sodelujejo in prispevajo pri konsolidaciji javnih financ
               v naslednjih letih. Verjetno celotnega davka ne bodo mogle prenesti na uporabnike
               njihovih storitev, tako da se bo ta davek prerazporedil med bankami in končnimi
               uporabniki bančnih storitev. Kot je že pred časom povedal pristojni minister,
               verjetno se v naslednjih letih obetajo določene spremembe na ravni Evropske unije,
               vsaj kar se tiče obdavčitve finančnih transakcij, morebiti tudi kaj drugega. Kot
               vemo, smo pred dobrim tednom sprejeli tudi davek na finančne storitve. Zato davek na
               bilančno vsoto bank dolgoročno zagotovo ni potreben, za zdaj pa mu recimo začasni
               proti krizni bančni davek.</p>
               <p>V Slovenski ljudski stranki bomo novelo Zakona o davku na bilančno vsoto bank podprli
               z zavedanjem, da so časi finančne konsolidacije zahtevni. Z letom 2015, ko močno
               upamo, da se bodo zadeve začele izboljševati, pa ta davek ukinjamo. Hvala.</p>
            </sp>
            <sp xml:id="SDZ6-Izredna-23-2012-12-04.sp100">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Demokratične stranke upokojencev Slovenije, gospa Marija
               Plevčak.</p>
            </sp>
            <sp xml:id="SDZ6-Izredna-23-2012-12-04.sp101">

               <speaker>MARIJA PLEVČAK (PS DeSUS):</speaker>

               <p>Hvala za besedo in še enkrat lep pozdrav!</p>
               <p>Poslanska skupina Demokratične stranke upokojencev v prejšnji sestavi, torej v
               prejšnjem mandatu, ko se je sprejemal osnovni zakon o davku na bilančno vsoto bank,
               tega zakona ni podprla. Zakon naj bi vzpostavil mehanizem, ki bi sprostil prisoten
               kreditni krč in pripomogel k odločitvam bank za ustreznejše kreditiranje nefinančnega
               sektorja. Banke so namreč drastično skrčile bančna posojila in s tem praktično
               onemogočile kreditiranje gospodarskih subjektov. Tedanja Poslanska skupina DeSUS je
               izrazila bojazen, da gre za predlog uvedbe novega davka, ki znižuje potencial bank,
               njihovo kapitalsko ustreznost ali pa posredno dodatno obremenjuje uporabnike bančnih
               storitev. Ob sprejemanju zakona takrat se je predvidevalo, da bo njegov finančni
               učinek znašal okoli 11 milijonov evrov. Danes imamo izračun – davek je prenesel samo
               7,5 milijona evrov.</p>
               <p>Na podlagi tega se sprašujemo, ali je uvedba tega davka stimulirala banke k večjemu
               kreditiranju gospodarskih subjektov. Mislim, da bi morala vlada prevzeti druge,
               stimulativnejše oblike ukrepov, saj sam predlagatelj navaja, da je le manjši del bank
               oziroma da so le banke z nižjo bilančno vsoto povečale delež kreditov danih
               nefinančnim družbam in samostojnim podjetnikom. Znesek danih kreditov vseh bank se
               tako ni povečal, ampak se je celo zmanjšal. Kljub temu je dejstvo, da ta davek imamo.
               Ker so učinki tega davka takšni, kakršni pač so, izraženi tudi že v številkah in
               predstavljeni, je treba vnesti določene popravke, in sicer gre za zniževanje
               določenih olajšav oziroma odstotke olajšav in s tem bi v proračun priteklo okoli 14
               milijonov evrov. Gre za uvedbo sistema akontiranja in gre tudi za določitev obdobja
               uveljavitve tega kriznega davka, če lahko tako rečemo, to je za dobo dveh let, do
               leta 2015.</p>
               <p>Kot že rečeno, se je osnovni zakon izkazal kot neuspešen. V tem trenutku pa ima zgolj
               in samo finančno oziroma fiskalno vlogo, torej napolniti naš proračun. Vsi se
               zavedamo, kakšno je proračunsko stanje Republike Slovenije, s tem povečanjem velikega
               povečanja v blagajni proračuna ne bo. To na slovenski pregovor pravi: zrno na zrno
               pogača, kamen na kamen palača. Glede na to bomo zgolj iz tega razloga poslanke in
               poslanci Poslanske skupine Demokratične stranke upokojencev, predlagani zakon
               podprli.</p>
            </sp>
            <sp xml:id="SDZ6-Izredna-23-2012-12-04.sp102">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Nove Slovenije, gospod Jožef Horvat.</p>
            </sp>
            <sp xml:id="SDZ6-Izredna-23-2012-12-04.sp103">

               <speaker>JOŽEF HORVAT (PS NSi):</speaker>

               <p>Hvala lepa, spoštovana podpredsednica. Spoštovane kolegice in kolegi!</p>
               <p>Zakon o davku na bilančno vsoto bank velja komaj eno dobro leto. Sprejet je bil v
               mandatu prejšnje vlade kot ukrep, namenjen predvsem stimulaciji bank za zagotavljanje
               večje in ustreznejše ponudbe kreditov nefinančnemu sektorju. Naveden zakon je uvedel
               davek na bilančno vsoto po stopnji 0,1 % od bilančne vsote. Pričakovanje je tedaj
               bilo, da bo nefinančni sektor s tem ukrepom lažje dostopal do finančnih virov,
               potrebnih za gospodarsko rast in razvoj. Do zakona niso bili zadržani le tedanji
               opozicijski poslanci, pač pa tudi Evropska centralna banka, ki je bila zaprošena za
               podajo njegove ocene. Glede tega zakona je v svojem mnenju z dne 6. april 2011
               opozorila na tveganje za finančno stabilnost, če bi banke dajale kredite zaradi
               potencialnih bančnih ugodnosti. Evropska centralna banka je zapisala, citiram:
               "Odobravanje kreditov bi moralo izhajati predvsem iz solidnega sistema skrbnega in
               varnega poslovanja in polne skladnosti z zahtevami glede kreditne sposobnosti
               kreditojemalcev. Takšen pristop bi pripomogel k primerni razdelitvi posojil v
               gospodarstvu, kar bi varovalo bilanco bank pred morebitno izgubo v prihodnosti.
               Dolgoročno bi to tudi prispevalo k zagotavljanju vzdržne finančne stabilnosti." Konec
               citata.</p>
               <p>Cilj zakona ni bil dosežen. Le manjši delež bank, konkretno banke z nižjo bilančno
               vsoto, je povečal delež kreditov danih nefinančnim družbam in samostojnim
               podjetnikom. Pri večjih bankah pa se znesek ni povečal, pač pa se je celo
               zmanjšal.</p>
               <p>Vse te ugotovitve narekujejo potrebo po spremembi tega zakona, tako je Vlada
               Republike Slovenije pripravila predlog sprememb in dopolnitev navedenega zakona, ki
               ga obravnavamo danes. Bistvena novost je, da se s 1. januarjem 2015 davek na bilančno
               vsoto bank ukinja v celoti. Za obdobje do konca leta 2014 pa se naveden davek
               ohranja, vendar le kot ukrep za sanacijo posledic finančne in gospodarske krize, za
               ta čas pa se odmera in pobiranje tega davka korigira. Davek na bilančno vsoto bank je
               v času prizadevanj za uravnoteženje proračuna in zagotavljanje finančne vzdržnosti
               eden izmed virov proračunskih prihodkov. Po mnenju Nove Slovenije je tudi finančni
               oziroma bančni sistem dolžan prispevati svoj delež k reševanju krize. Nepravično se
               nam zdi, da bi z ukrepi za zmanjšanje javnofinančnega primanjkljaja obremenjevali le
               tiste, ki so k nastanku krize morda še najmanj prispevali, to so delavci, tudi v
               javnem sektorju, uslužbenci in upokojenci. Naj omenim še, da se s sprejemom te novele
               zakona izpolnjuje predpisana oziroma podpisana zaveza iz koalicijske pogodbe o
               ukinitvi tega davka na bilančno vsoto bank z letom 2015.</p>
               <p>Iz vseh teh navedenih razlogov bomo poslanci Poslanske skupine Nove Slovenije novelo
               Zakona o davku na bilančno vsoto bank podprli. Hvala lepa.</p>
            </sp>
            <sp xml:id="SDZ6-Izredna-23-2012-12-04.sp104">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Pozitivna Slovenija, gospod Alojzij Potočnik.</p>
            </sp>
            <sp xml:id="SDZ6-Izredna-23-2012-12-04.sp105">

               <speaker>ALOJZIJ POTOČNIK (PS PS):</speaker>

               <p>Spoštovani!</p>
               <p>Pred nami so spremembe zakona, ki je že ob uvedbi, kot so nekateri danes omenili,
               pred letom in pol zbujal dvome. Dvome, ki so se izkazali za upravičene. Danes je na
               eni strani predlagatelj Vlada s koalicijo in proračunsko lakoto, na drugi strani
               zainteresirana strokovna javnost, naj omenim Banko Slovenije, Združenje bank
               Slovenije, pa tudi že omenjeno Evropsko centralno banko in opozicijo, ki jo sicer
               vabijo v razpravo, rekoč: naj izgubi upanje, kdor vstopa.</p>
               <p>Vlada je po našem mnenju v zadregi. Zakon na bilančno vsoto naj bi bil namenjen temu,
               da bi banke več kreditirale gospodarstvo zato, da bi se izognile plačilu davka. Ne
               zanikamo, da je namen mogoče dober, a operativna izvedba in učinek sta zelo
               vprašljiva. Izkupiček od tega davka je zelo pičel, banke pa so kljub temu zmanjšale
               obseg kreditiranja. V zvezi s tem, z obsegom kreditiranja, Svet Banke Slovenije, dne
               6. novembra 2012, ugotavlja, da se je povpraševanje podjetij po bančnih posojilih
               zadnje leto močno zmanjšalo, lani za 27 %. Najmočneje pa se je zmanjšalo
               povpraševanje po posojilih za investicije, kar je še posebej alarmantno. Po drugi
               strani se je s strani podjetij povečalo povpraševanje po prestrukturiranju posojil in
               podaljšanju rokov odplačil. Struktura kapitala v podjetjih je še naprej izrazito
               neuravnotežena v škodo lastniškega financiranja – tako Svet Banke Slovenije. V
               takšnih okoliščinah je neresno pričakovati, da bi banke kreditirale podjetja samo ali
               posebej zato, ker jim grozi kazen, da bodo plačevale davek.</p>
               <p>Tisto, kar hočemo v Pozitivni Sloveniji v zvezi s tem povedati, je, da je izhodišče
               za ta zakon absolutno nevzdržno in to je imela verjetno v mislih tudi koalicija, ki
               je v koalicijski pogodbi v poglavju o davčnem sistemu zapisala takole, citiram:
               "Davek na bilančno vsoto se odpravi, ker ne stimulira nič drugega, kot plačevanje
               davka iz naslova sredstev, ki jih banke dobijo od države." To je bobu bob, kar
               mimogrede, vsaj za državne banke, tudi drži. Pa vendar to nedvoumno stališče ni
               zadržalo predlagatelja in koalicije, da ne bi še dodatno okrepili davčno obveznost
               tako, da po novem zmanjša še davčno olajšavo. Z drugimi besedami pri nespremenjenih
               pogojih bo lahko obveznost nekajkrat večja kot po starem zakonu.</p>
               <p>Skratka, predlogu zakona, ker zlahka najdemo škodo in slabosti, koristi in prednosti
               pa ostajajo skrite, v Pozitivni Sloveniji nasprotujemo. Torej proti začasnemu, proti
               kriznemu davku, smo pa za razpravo o Zakonu o bančništvu. To je prava tema.
               Hvala.</p>
            </sp>
            <sp xml:id="SDZ6-Izredna-23-2012-12-04.sp106">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Slovenske demokratske stranke, mag. Damjana Petavar Dobovšek.</p>
            </sp>
            <sp xml:id="SDZ6-Izredna-23-2012-12-04.sp107">

               <speaker>MAG. DAMJANA PETAVAR DOBOVŠEK (PS SDS):</speaker>

               <p>Lepo pozdravljeni še enkrat v mojem imenu!</p>
               <p>V Poslanski skupini Slovenske demokratske stranke mislimo, da bodo koristi in
               prednosti predlagane novele vidne v naslednjih dveh letih, ko se bo na področju
               bančništva še marsikaj spremenilo. Dne 26. julija 2011 je začel veljati Zakon o davku
               na bilančno vsoto bank, ki se uporablja od 1. avgusta 2011 dalje. Davek je v obdobju
               od 1. avgusta 2011 pa do 31. decembra 2011 plačalo 16 bank, v skupni višini 7,4
               milijone evrov. Po predlagani noveli se davek plačuje po nižji stopnji, 0,1 % od
               bilančne vsote. To je vrednost sredstev v izkazu finančnega položaja. Davek se lahko
               zmanjšuje, zaradi olajšave oziroma ugodnosti v obliki zmanjšanja davka, kar pomeni,
               da si lahko zavezanec zmanjša obveznost za davek do 0 davčne osnove. Določena je tudi
               možnost oprostitve plačevanja davka. Oprostitev lahko uveljavijo zavezanci, pri
               katerih je stanje kreditov danih nefinančnim družbam in samostojnim podjetnikom v
               koledarskem letu, za katero se plačuje davek, višje od stanja teh kreditov v
               preteklem koledarskem letu, najmanj za 5 % bilančne vsote preteklega koledarskega
               leta. V letu 2011 je bil ta pogoj sorazmerno manjši in je znašal 2,1 %. Zavezanci
               lahko uveljavljajo oprostitev tudi, če je njihovo stanje kreditov danih nefinančnim
               družbam in samostojnim podjetnikom, na zadnji dan meseca uveljavitve tega zakona v
               bilančni vsoti znaša manj kot 20 %. Na ta način je tega davka oproščena na primer SID
               banka. Predlog zakona zagotavlja sorazmerno obremenitev bank glede na obseg
               premoženja. Zaostruje veljavno zakonsko ureditev že obstoječega zakona, in sicer za
               omejeno obdobje do 31. decembra 2014, z letom 2015 pa se ukinja. Ta novela znižuje
               odstotek stanja kreditov, za katerega lahko zavezanec uveljavlja zmanjšanje davka.
               Predlog zakona ukinja oprostitev za zavezance, pri katerih je stanje kreditov danih
               nefinančnim družbam in samostojnim podjetnikom v koledarskem letu, za katerega se
               plačuje davek, višji od stanja teh kreditov v koledarskem letu najmanj za 5 %
               bilančne vsote preteklega koledarskega leta. Predlog zakona uvaja akontiranje davka
               in določa poseben režim plačevanja obrokov akontacije za leto 2013, kar bo
               zagotavljalo tekoče proračunske prihodke.</p>
               <p>Sedanji javnofinančni položaj zahteva določene ukrepe na prihodkovni strani
               proračuna, zato s predlogom, predlogom kot krizni davek, znižujemo proračunski
               primanjkljaj za 14 milijonov letno, zato v Poslanski skupini Slovenske demokratske
               stranke predlog zakona podpiramo. Hvala lepa.</p>
            </sp>
            <sp xml:id="SDZ6-Izredna-23-2012-12-04.sp108">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Socialnih demokratov, gospod Matevž Frangež.</p>
            </sp>
            <sp xml:id="SDZ6-Izredna-23-2012-12-04.sp109">

               <speaker>MATEVŽ FRANGEŽ (PS SD):</speaker>

               <p>Spoštovane in spoštovani!</p>
               <p>Socialni demokrati se učimo iz lastnih napak. Naša vlada je predlagala zakon o
               obdavčitvi bilančne vsote bank, ne zato, da bi javne finance okrepili z dodatnim
               davčnim virom, ampak zato, ker smo v tem videli rešitev za zagon kreditiranja
               gospodarstva. Leto in pol po sprejemu tega zakona lahko ugotovimo, da se naša
               pričakovanja niso uresničila – še več, obseg kreditne aktivnosti slovenskih poslovnih
               bank je po sprejemu tega zakona samo še upadal. Zato bi bilo danes primerno, da
               ugotovimo, da obdavčenje bilančne vsote bank ni primeren ukrep zato, da se soočamo in
               soočimo s problemom kreditnega krča. Osredotočiti se moramo na vzroke tega istega
               kreditnega krča, to pa je prezadolženost našega gospodarstva. Prezadolženost našega
               gospodarstva je nastala v specifičnem obdobju med letoma 2004 in 2008, ko ne vlada in
               ne regulator, resnici na ljubo tudi ne Državni zbor, niso reagirali na alarmantno
               povečanje danih posojil in absolutno porušeno razmerje med prejetimi depoziti in
               danimi krediti. Takrat je bilo pridelano to, kar danes poznamo kot slabe naložbe.</p>
               <p>Menimo, da Zakon o davku na bilančno vsoto bank tudi danes ne odgovarja na temeljni
               izziv, to je povečanje kreditne aktivnosti bank. Njegov javnofinančni izplen je
               zanemarljiv, obseg olajšav, se pravi tistega bistvenega dela, da se banke izognejo
               plačilu davka, če zaganjajo kreditno aktivnost napram svojim kreditojemalcem, torej
               gospodarstvu, pa se zmanjšuje tako, da bo na koncu izplen na strani bistveno boljših
               bank. S tem ukrepom ne bomo zagnali kreditne aktivnosti naših bank zato, ker moramo
               odpravljati vzroke. Vlada se je odločila, da bo te vzroke odpravljala s slabo banko,
               mi smo že večkrat jasno in glasno povedali, da to ni optimalni način, ampak najdražji
               način reševanja tega problema, ki je povrhu vsega še tehnično zapleten,
               administrativno zahteven in bo terjal veliko časa, ob tem pa odprl vrsto priložnosti
               za najrazličnejše zlorabe in moralni hazard.</p>
               <p>Svetujemo, da se neuspešnih ukrepov, četudi jih je v osnovi predlagala naša vlada, ne
               poslužujemo. Da kritično pogledamo na to, kateri ukrepi vzdržijo in kateri ukrepi ne
               primejo in za ta ukrep ugotovimo, da ne služi svojemu namenu, ker zaradi njega ne
               bomo povečali kreditne aktivnosti, prav tako pa ne bomo omogočili bistveno večjega
               javnofinančnega zajema. Če pravite, da so tudi banke in finančne institucije tiste,
               ki morajo nositi breme krize, prosim, da se vsi skupaj odločneje postavimo za uvedbo
               davka na finančne transakcije na evropski ravni. Še več, če menimo, da mora tudi
               kapital plačati svojo ceno, povečajmo davek na dobiček, ne pa, da ga v tem času
               znižujemo, misleč, da bo to rešilo slovensko gospodarstvo. V ničemer ga ne
               rešuje.</p>
               <p>Socialni demokrati bomo zato nasprotovali sprejemu predloga zakona.</p>
            </sp>
            <sp xml:id="SDZ6-Izredna-23-2012-12-04.sp110">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.
               Odločanje o predlogu zakona bomo v skladu s časovnim potekom seje Državnega zbora
               opravili v okviru glasovanj v četrtek, 6. decembra 2012, petnajst minut po prekinjeni
               8. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>4., 5., 6. IN 7. TOČKO DNEVNEGA REDA </title>. Po dogovoru na seji
               Kolegija predsednika Državnega zbora bomo v okviru 4., 5., 6. in 7. točke dnevnega
               reda opravili skupne uvodne predstavitve o <title>PREDLOGU ODLOKA O NAČRTU RAVNANJA S STVARNIM PREMOŽENJEM DRŽAVE ZA ORGANE
                  DRŽAVNE UPRAVE IN PRAVOSODNE ORGANE ZA LETO 2013, PREDLOGU ODLOKA O NAČRTU RAVNANJA S
                  STVARNIM PREMOŽENJEM DRŽAVE ZA ORGANE DRŽAVNE UPRAVE IN PRAVOSODNE ORGANE ZA LETO
                  2014, PREDLOGU ODLOKA O NAČRTU RAVNANJA S STVARNIM PREMOŽENJEM DRŽAVE ZA DRUGE
                  DRŽAVNE ORGANE ZA LETO 2013 IN PREDLOGU ODLOKA O NAČRTU RAVNANJA S STVARNIM
                  PREMOŽENJEM DRŽAVE ZA DRUGE DRŽAVNE ORGANE ZA LETO 2014.</title>
               </p>
               <p>Predloge odlokov je v obravnavo Državnemu zboru predložila Vlada. Besedo dajem
               predstavniku Vlade za dopolnilno obrazložitev predlogov odlokov. Prisoten predstavnik
               Vlade.</p>
               <p>Gospod Helmut Hartman, državni sekretar na Ministrstvu za pravosodje in javno upravo,
               beseda je vaša.</p>
            </sp>
            <sp xml:id="SDZ6-Izredna-23-2012-12-04.sp111">

               <speaker>HELMUT HARTMAN:</speaker>

               <p>Hvala lepa, gospa podpredsednica. Pozdravljeni spoštovane poslanke, spoštovani
               poslanci!</p>
               <p>Pred nami so štirje predlogi odlokov o načrtu ravnanja s stvarnim premoženjem države.
               Obveznost priprave, vsebino in postopek sprejemanja ravnanja s stvarnim premoženjem
               države ureja Zakon o stvarnem premoženju države in samoupravne lokalne skupnosti. Ta
               načrte deli v načrte ravnanja z nepremičnim premoženjem in načrte ravnanja s
               premičnim premoženjem. Kar se tiče načrtov ravnanja z nepremičnim premoženjem, pa je
               ta sestavljen iz dveh delov, in sicer iz dela, ki se nanaša na pridobivanje, in
               drugega dela, ki se nanaša na razpolaganje. Kar pa se tiče načrta ravnanja s
               premičnim premoženjem, pa je ta sestavljen iz načrta pridobivanja premičnega
               premoženja v posamezni vrednosti, ki je višja od 10 tisoč evrov, in načrta
               razpolaganja s premičnim premoženjem iste vrednosti. Glede upravljavca pa zakon
               določa, da so to organi državne uprave, pravosodni organi, javni zavodi, javni
               gospodarski zavodi, javne agencije in javni skladi ter drugi državni organi, ki so
               neodvisni od izvršilne veje oblasti. To so predvsem Državni zbor Republike Slovenije,
               Ustavno sodišče in ostali.</p>
               <p>Vsebina načrtov, ki jo določa Uredba o stvarnem premoženju države in samoupravne
               lokalne skupnosti, je enaka ne glede na upravljavca, postopki sprejemanja pa so
               nekoliko različni. Predlog za nakup določenega stvarnega premoženja ali njegovo
               prodajo v vsakem primeru da njegov upravljavec, ki edini pozna potrebe in ve, v
               katerem delu premoženje potrebuje oziroma ga ne potrebuje. Kar se tiče organov
               državne uprave, pravosodnih organov, javnih zavodov, javnih gospodarskih zavodov,
               javnih agencij in javnih skladov, pa predloge upravljavcev zbere vlada in jih po
               obravnavi predloži v sprejem Državnemu zboru. Le-ta jih potem skupaj s predlogom
               proračuna za naslednje leto tudi sprejme. Vključenost stvarnega premoženja v ustrezen
               načrt je pogoj za nakup ali prodajo določenega premoženja v tekočem letu, vendar pa
               ta pogoj ni absoluten. Tukaj naj povem, da zakon v 12. členu omogoča, da pod
               določenimi pogoji, to so predvsem spremembe prostorske potrebe upravljavca
               nepremičnega premoženja in neke nepredvidljive okoliščine na trgu, upravljavci lahko
               sklepajo upravne posle, ki niso predvideni v veljavnem načrtu. Skupno vrednost
               poslov, ki niso predvideni v veljavnih načrtih ravnanja, se vsako leto določi s
               sklepom vlade, in sicer 30 dni po sprejemu proračuna. Naj povem tudi, da je to
               razpolaganje omejeno na 20 % skupne vrednosti od načrtov razpolaganja z nepremičnim
               premoženjem oziroma načrtov ravnanja s premičnim premoženjem.</p>
               <p>Toliko na kratko glede opisa. V tem delu naj še na kratko povem nekaj o samih
               številkah, na katere se to razpolaganje premoženja v vseh štirih odlokih nanaša. Kar
               se tiče Odloka o načrtu ravnanja s stvarnim premoženjem države za organe državne
               uprave in pravosodne organe za leto 2013 – tukaj v letu 2013 načrtujemo 187 milijonov
               631 tisoč evrov prihodkov od prodaje stvarnega premoženja, za nakupe stvarnega
               premoženja v letu 2013 pa se načrtuje 134 milijonov 380 tisoč evrov. V letu 2014 pa v
               okviru istih državnih organov načrtujemo 15 milijonov 706 tisoč evrov prihodkov od
               prodaje stvarnega premoženja, za nakupe stvarnega premoženja v tem istem letu 2014 pa
               se načrtuje 68 milijonov 726 tisoč evrov.</p>
               <p>Zdaj pa glede Odloka o načrtu ravnanja s stvarnim premoženjem države za druge državne
               organe za leto 2013, v katerem se načrtuje 170 tisoč evrov prihodkov od prodaje
               nepremičnega premoženja, za nakupe premičnega premoženja v letu 2013 pa se načrtuje
               513 tisoč evrov. Še za leto 2014 – za te iste organe se načrtujejo prihodki z naslova
               prodaje premičnega premoženja za predvidene nakupe nekje 603 tisoč evrov, iz naslova
               prodaje premičnega premoženja se pa v tem letu ne pričakuje nekih prihodkov. Toliko
               za začetek za predstavitev, hvala lepa.</p>
            </sp>
            <sp xml:id="SDZ6-Izredna-23-2012-12-04.sp112">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Predloge odlokov je obravnaval Odbor za pravosodje, javno upravo in lokalno
               samoupravo kot matično delovno telo.</p>
               <p>Besedo dajem gospe predsednici Evi Irgl za predstavitev poročil odbora.</p>
            </sp>
            <sp xml:id="SDZ6-Izredna-23-2012-12-04.sp113">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovana podpredsednica, spoštovane poslanke, spoštovani
               poslanci! Lepo pozdravljen tudi gospod državni sekretar!</p>
               <p>Odbor za pravosodje, javno upravo in lokalno samoupravo je na 7. seji 28. novembra
               2012 obravnaval Predlog odloka o načrtu ravnanja s stvarnim premoženjem države za
               organe državne uprave in pravosodne organe za leto 2013 ter za leto 2014. Obravnavali
               pa smo tudi Predlog odloka o načrtu ravnanja s stvarnim premoženjem države za druge
               državne organe za leto 2013 in za leto 2014. Predloge odlokov je Državnemu zboru v
               obravnavo predložila Vlada na podlagi 11. in 13. člena Zakona o stvarnem premoženju
               države in samoupravnih lokalnih skupnosti in so objavljeni na spletni strani
               Državnega zbora v Poročevalcu z dne 11. in 12. oktober 2012.</p>
               <p>Predstavnik Vlade, državni sekretar na Ministrstvu za pravosodje, gospod Helmut
               Hartman, je v dopolnilni obrazložitvi Predlogov odlokov o načrtu ravnanja s stvarnim
               premoženjem države za organe državne uprave in pravosodne organe za leto 2013 in 2014
               povedal, da priprava načrta ravnanja s stvarnim premoženjem države poteka tako, da
               vlada zbere predloge načrtov ravnanja z nepremičnim in premičnim premoženjem
               posameznih upravljavcev tega premoženja in jih nato v obliki odloka predloži v
               sprejem Državnemu zboru. Na podlagi predlogov upravljavcev stvarnega premoženja, naj
               bi prihodki od prodaje stvarnega premoženja v letu 2013 znašali približno 187
               milijonov evrov, za nakupe stvarnega premoženja pa naj bi potrebovali okoli 134
               milijonov evrov. V letu 2014 naj bi prihodki od prodaje stvarnega premoženja znašali
               nekaj več kot 15 milijonov evrov, za nakupe stvarnega premoženja pa naj bi
               potrebovali okoli 68 milijonov evrov. V dopolnilni obrazložitvi Predlogov odlokov o
               načrtu ravnanja s stvarnim premoženjem države za druge državne organe za leti 2013 in
               2014 pa je gospod državni sekretar povedal, da načrt ravnanja s stvarnim premoženjem
               države za druge državne organe na njihov predlog pošlje vlada v sprejem Državnemu
               zboru. Predlagana odloka se nanašata na Državni zbor in Ustavno sodišče. Drugi
               državni organi v letu 2013 načrtujejo 170 tisoč evrov prihodkov iz naslova
               razpolaganja s stvarnim premoženjem, za nakupe stvarnega premoženja pa načrtujejo
               izdatke v višini 513 tisoč evrov. V letu 2014 drugi državni organi ne načrtujejo
               prihodkov iz naslova razpolaganja s stvarnim premoženjem, za nakupe stvarnega
               premoženja pa načrtujejo izdatke v višini 603 tisoč evrov.</p>
               <p>Predstavnica Zakonodajno-pravne službe, mag. Metoda Hrovat Pirnat je v nadaljevanju
               predstavila dodatno pisno mnenje Zakonodajno-pravne službe ter povedala, da so
               njihove pripombe k naslovom predlaganih odlokov ustrezno upoštevane v vloženih
               amandmajih koalicijskih poslanskih skupin. Gre namreč za amandmaje k 1. členu ter k
               naslovu posameznih odlokov. Predstavila je tudi pripombe k posameznim preglednicam,
               ki so sestavni del posameznih odlokov. K predlogom odlokov je pisna mnenja podala
               tudi Komisija Državnega sveta za državno ureditev. Odbor za pravosodje, javno upravo
               in lokalno samoupravo je pri vsakem posameznem predlogu odloka sprejel amandmaja
               poslanskih skupin SDS, Državljanske liste, SLS, DeSUS in Nove Slovenije, in sicer k
               1. členu ter k naslovu in v skladu s 128. členom v povezavi s tretjim in četrtim
               odstavkom 125. člena Poslovnika Državnega zbora glasoval o obeh členih in naslovu
               predloga odloka in jih na koncu tudi sprejel.</p>
               <p>Glede na sprejete amandmaje so na podlagi prvega odstavka 133. člena Poslovnika
               Državnega zbora pripravljena besedila dopolnjenih predlogov vseh štirih odlokov, v
               katere so vključeni sprejeti amandmaji. Sestavni del dopolnjenih predlogov odlokov so
               tudi preglednice, ki so navedene v 1. členu posameznega odloka in se nahajajo v
               predloženih besedilih, ki so objavljena tudi na spletni strani Državnega zbora, in
               sicer v Poročevalcu z dne 11. ter 12. novembra 2012. Hvala.</p>
            </sp>
            <sp xml:id="SDZ6-Izredna-23-2012-12-04.sp114">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima Poslanska skupina Nove Slovenije, gospa Iva Dimic.</p>
            </sp>
            <sp xml:id="SDZ6-Izredna-23-2012-12-04.sp115">

               <speaker>IVA DIMIC (PS NSi):</speaker>

               <p>Hvala za besedo. Spoštovani!</p>
               <p>Stvarno premoženje v lasti Republike Slovenije in občin kot temeljnih samoupravnih
               lokalnih skupnosti je po številu nepremičnin, kot tudi vrednostno, zelo obsežno. Zato
               mora država pa tudi občina, s svojim premoženjem razpolagati čim bolj racionalno,
               transparentno in kot dober gospodar v skladu z načelom gospodarnosti, pri tem pa mora
               slediti predvsem javnemu interesu. Posebno skrb je treba namenjati ravnanju z
               nepremičninami, zlasti prodaji in oddaji v najem. Zakon o stvarnem premoženju države
               in samoupravnih lokalnih skupnosti in Uredba o stvarnem premoženju države in
               samoupravnih lokalnih skupnosti predstavljata pravno podlago za pripravo letnih
               odlokov o načrtu ravnanja s stvarnim premoženjem. Predlogi odlokov o načrtih
               razpolaganja s stvarnim premoženjem za organe državne uprave, pravosodne organe,
               javne zavode, javne gospodarske zavode, javne agencije, javne sklade ter druge
               državne organe za leti 2013 in 2014 pomenijo celovit pregled premoženja, ki je
               namenjeno prodaji in oddaji v najem, obenem pa tudi načrtovanim nakupom in najemom
               premoženja. V odlokih so razvidni načrti organov države in javne uprave – čemu bodo v
               prihodnjih dveh letih prednostno namenili proračunska sredstva. To pa še ne pomeni,
               da bo do posameznega nakupa ali investicije tudi prišlo. Realizacija teh načrtov je
               namreč odvisna od proračunskih sredstev, ki so tekom leta na voljo. Pri uvrščanju
               premoženja na seznam načrtovanih razpolaganj za nadaljnji dve leti so morali
               upravljavci državnega in občinskega premoženja opredeliti ekonomičnost vsakega
               načrtovanega razpolaganja posebej. Nekatero premoženje, zlasti nepremičnine, ni
               potrebno za delo organov državne uprave in samoupravnih skupnosti, niti z njimi ni
               mogoče racionalno gospodarjenje. Še več, zanje pogosto ni mogoče zagotavljati
               ustreznih sredstev za njihovo redno vzdrževanje, kar je pogosto primer pri
               nepremičninah, ki imajo status kulturnega spomenika. Za takšne nepremičnine je
               uvrstitev na seznam načrtovanega razpolaganja ne le upravičena, pač pa nujna, da se
               prepreči njihovo propadanje.</p>
               <p>V Novi Sloveniji se zavzemamo za odgovorno in transparentno ravnanje s premoženjem
               države in lokalnih skupnosti. Transparentnost se zagotavlja z obravnavanimi odloki,
               kjer so v obliki tabele navedena načrtovana razpolaganja s stvarnim premoženjem za
               prihodnji dve leti z navedbo predvidenega načina razpolaganja s premoženjem in z
               navedbo orientacijske vrednosti posamične nepremičnine oziroma premičnine. Zavzemamo
               se tudi za to, da vsak posamičen upravljavec stvarnega premoženja prevzame
               odgovornost tako glede uvrstitve posamičnega premoženja na seznam načrtovanih
               razpolaganj kot tudi glede določitve načina razpolaganja, posebej v primeru prodaj,
               pa tudi za določitev orientacijske vrednosti posamične nepremičnine oziroma
               premičnine. Ob tem pa računamo tudi na izvajanje učinkovitega nadzora nad izvršenimi
               posamičnimi razpolaganji s strani Računskega sodišča.</p>
               <p>Zato bomo poslanci Poslanske skupine Nove Slovenije odloke o načrtu ravnanja s
               stvarnim premoženjem države podprli.</p>
            </sp>
            <sp xml:id="SDZ6-Izredna-23-2012-12-04.sp116">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Slovenske demokratske stranke, gospod Ivan Pišek.</p>
            </sp>
            <sp xml:id="SDZ6-Izredna-23-2012-12-04.sp117">

               <speaker>IVAN PIŠEK (PS SDS):</speaker>

               <p>Hvala lepa, podpredsednica. Lep pozdrav vsem skupaj!</p>
               <p>Predlagani odlok o načrtu ravnanja s stvarnim premoženjem države za organe državne
               uprave in pravosodne organe se sprejme na podlagi drugega in petega odstavka 11.
               člena Zakona o stvarnem premoženju in na podlagi Uredbe o stvarnem premoženju države
               in samoupravne lokalne skupnosti. Zakon določa, da načrt ravnanja s stvarnim
               premoženjem države za organe državne uprave, pravosodne organe, javne zavode, javne
               gospodarske zavode, javne agencije in javne sklade, ki jih je ustanovila država,
               predloži vlada v sprejetje Državnemu zboru Republike Slovenije. Odlok ima dva člena
               in številne priloge. 1. člen določa obseg vsega stvarnega premoženja države, s
               katerim namerava le-ta razpolagati oziroma ga pridobiti v predvidenem letu.
               Sistematično so navedeni posamezni členi po vrsti premoženja, vrsti ravnanja z njim
               ter tudi po upravljavcih posameznega premoženja. V preglednicah so zajeti vsi
               identifikacijski znaki ter orientacijske vrednosti za posamezno stvarno premoženje.
               Zaradi obsežnosti in iz tehničnih razlogov pa preglednice niso vključene v besedilo,
               temveč so v prilogi odloka. 2. člen določa začetek veljavnosti odloka.</p>
               <p>Vsebina Predloga odloka o načrtu za ravnanje s stvarnim premoženjem države za druge
               državne organe je podobna in se sprejema na podlagi četrtega in šestega odstavka 13.
               člena Zakona o stvarnem premoženju države in samoupravnih lokalnih skupnosti. Odlok
               ureja načrt ravnanja s stvarnim premoženjem za Urad predsednika Republike Slovenije,
               Državni zbor Republike Slovenije, Državni svet Republike Slovenije, Ustavno sodišče,
               Računsko sodišče, Državno revizijsko komisijo, Urad informacijskega pooblaščenca in
               varuha človekovih pravic. Odlok določa obseg stvarnega premoženja države v
               upravljanju drugih državnih organov, s katerimi nameravajo le-ti razpolagati oziroma
               ga pridobiti v obravnavanem letu. Posamezni premičnini je pripisana njena
               orientacijska vrednost, ki jo Uredba o stvarnem premoženju države in samoupravnih
               lokalnih skupnosti opredeljuje kot vrednost, ki jo določi upravljavec stvarnega
               premoženja na podlagi cenitve premoženja, na podlagi vrednosti nepremičnin, ki jo
               določi Geodetska uprava, na podlagi predpisov, ki urejajo množično vrednotenje
               nepremičnin, na podlagi primerjave prodaj primerljivega premoženja na trgu oziroma na
               podlagi drugih podatkov, s katerimi se določa ceno stvarnega premoženja v smislu čim
               večjega približevanja dejanski vrednosti na trgu. Vse načrte ravnanja s stvarnim
               premoženjem je predložila Vlada v sprejetje Državnemu zboru skupaj s predlogom
               proračuna za leti 2013 in 2014.</p>
               <p>Eden izmed namenskih virov financiranja proračuna je tudi v prodaji nepotrebnega
               premoženja. V Poslanski skupini SDS smo mnenja, da je nepotrebno oziroma manj
               učinkovito lastnino bolje prodati ali zamenjati, posebej če to zagotavlja dvojni
               učinek, na eni strani razbremenitev nedonosnega premoženja, ki je običajno le
               strošek, in na drugi strani optimalna kupnina in njeno plemenitenje. Seveda pa je
               predpogoj vsake lastniške spremembe transparentnost in gospodarnost.</p>
               <p>V SDS podpiramo sprejetje vseh štirih predlogov odlokov, skupaj z amandmaji,
               pripravljenimi na osnovi mnenja Zakonodajno-pravne službe.</p>
            </sp>
            <sp xml:id="SDZ6-Izredna-23-2012-12-04.sp118">

               <speaker>PODPREDSEDNICA RENATA BRUNSKOLE:</speaker>

               <p>Hvala lepa.</p>
               <p>Poslanska skupina Socialnih demokratov, gospod Mirko Brulc.</p>
            </sp>
            <sp xml:id="SDZ6-Izredna-23-2012-12-04.sp119">

               <speaker>MIRKO BRULC (PS SD):</speaker>

               <p>Spoštovane kolegice in kolegi, predstavniki Vlade, lep pozdrav!</p>
               <p>Sočasno ob obravnavi predloga proračuna se opravi tudi razpravo o aktih, v katerih so
               načrtovana ravnanja proračunskih uporabnikov s stvarnim premoženjem. Tokrat ni nič
               drugače oziroma drugače je le to, da so predlagani odloki ponovno pripravljeni v
               skladu z Zakonom o stvarnem premoženju države in samoupravnih lokalnih skupnosti,
               kajti s septembrsko novelo navedenega zakona je Državni zbor razveljavil v letu 2010
               sprejet Zakon o javnem nepremičninskem skladu. V oktobru tega leta je Vlada Državnemu
               zboru v postopek obravnave in sprejetje posredovala Predlog odloka o načrtu ravnanja
               s stvarnim premoženjem države za organe državne uprave in pravosodne organe za leti
               2013, 2014 in Predlog odloka o načrtu ravnanja s stvarnim premoženjem države za druge
               državne organe, prav tako za leti 2013 in 2014. Zakonodajno-pravna služba je
               opozorila, da naslov vloženih aktov ne odraža vsebine predlaganih odlokov. Na podlagi
               teh opozoril so bili na matičnem delovnem telesu s sprejetimi amandmaji tudi naslovi
               ustrezno popravljeni.</p>
               <p>Predlagatelj v Odloku o načrtu ravnanja s stvarnim premoženjem države za organe
               državne uprave in pravosodne organe za leto 2013 od prodaje navedenega premoženja
               pričakuje 187 milijonov 631 tisoč evrov prihodkov. Za nakup stvarnega premoženja pa
               je načrtovanih sredstev v višini 134 milijonov 380 tisoč evrov. V Poslanski skupini
               Socialnih demokratov se zavedamo, da je prihodek od prodaje težko dosegljiv cilj.
               Načrtovani prihodki od prodaje stvarnega premoženja v letu 2013 so zaenkrat precej
               nižji, in sicer v višini 15 milijonov 706 tisoč evrov, za nakup stvarnega premoženja
               v letu 2014 pa je načrtovanih 68 milijonov 726 tisoč evrov.</p>
               <p>V Poslanskih skupini Socialnih demokratov smo pregledali vse odloke, izpostavili pa
               bi preglednico osem; pri upravljavcu, se pravi Ministrstvu za infrastrukturo in
               prostor, manjka ekonomska utemeljenosti razpolaganja z zemljišči. To ministrstvo je
               postalo upravljavec teh zemljišč po odvzemu statusa javno dobro, javna železniška
               infrastruktura. Pa vendar, ocenjena skupna vrednost teh zemljišč je v višini enega
               milijona 719 tisoč evrov. Predvidena je javna dražba ali neposredna pogodba ali javno
               zbiranje ponudb. Ob tem bi opozoril predvsem na to, da so tukaj zavedena zemljišča z
               orientacijsko vrednostjo, ki se gibljejo med 29 evri, kar je nepomembno, in vse tja
               do 260 tisoč evrov. Na pomanjkljivost obrazložitve ekonomske upravičenosti je
               opozorila tudi Zakonodajno-pravna služba. Glede na tako velik razpon menimo, da bi
               upravljavec teh zemljišč, vsaj pri vrednosti, ki presega 10 tisoč evrov, to le moral
               bolje pojasniti. V preglednici pet nas je pri nakupu tehnične opreme zbodla višina
               sredstev, namenjena Sovi; gre za 800 tisoč evrov. Prav tako pa tudi način
               pridobivanja motornih vozil, predvsem tistih primernih, ko je bila navedena že znamka
               osebnega avtomobila. Tudi na to je opozorila Zakonodajno-pravna služba, in sicer da
               določitev predmeta javnega naročila ni skladna s predpisi o javnem naročanju. Naj
               opozorim še na preglednico dve, v kateri je naveden načrt razpolaganja zemljišč, ki
               imajo status kulturnega spomenika, skrajšani naslov seveda. Gre za nekaj gradov in
               naj omenim grad Branik ali grad Rihenberg, za katerega je že dogovor z lokalno
               skupnostjo, pred nami je samo še slavnostni podpis o brezplačnem prevzemu te
               lastnine, nepremičnine. Zato sprašujem, kako je mogoče, da je ta grad še vedno v
               programu prodaje, to ceno bi bilo treba iz skupnega seštevka odbiti.Tukaj gre še za
               nekatere mejne objekte, za katere prav tako kandidirajo lokalne skupnosti. Najbolj
               pereč je mejni objekt na mejnem prehodu Solkan, ki je že kar nekaj mesecev razbit v
               sramoto tej državi. Lokalna skupnost bi ta objekt prevzela, ga sanirala in v njem
               pripravila neko dejavnost, recimo muzej kontrabanta, kot smo rekli nekoč. Vendar se
               tukaj država obotavlja in pripravlja prodajo tega objekta, ki pa nima neke velike
               vrednosti, razen da je sedaj v sramoto. Poleg tega je tukaj še vila Rafut ali
               Laščakova vila, izjemen arhitekturni biser v Rožni dolini, ki razpada. Tukaj je bilo
               sklenjeno kar nekaj pogodb, še s prejšnjo Janševo vlad,o vendar se zadeva ni izšla. V
               tem programu, ki ga imamo pred seboj, vidimo kar nekaj takšnih, sedaj govorim o
               tistih, ki jih poznam s terena, kajti po katastrski številki in vpisu v zemljiško
               knjigo, je težko točno ugotoviti, za katere objekte in katera zemljišča gre.</p>
               <p>Ne glede na to, v Poslanski skupini Socialnih demokratov predlaganim odlokom ne bomo
               nasprotovali, tudi tistim ne, ki jih v razpravi nisem posebej izpostavljal. Hvala za
               pozornost.</p>
            </sp>
            <sp xml:id="SDZ6-Izredna-23-2012-12-04.sp120">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>Še gospa Kristina Valenčič, poslanska skupina Državljanske liste.</p>
            </sp>
            <sp xml:id="SDZ6-Izredna-23-2012-12-04.sp121">

               <speaker>KRISTINA VALENČIČ (PS DL):</speaker>

               <p>Spoštovana predsedujoča, predstavniki ministrstva, kolegice in kolegi!</p>
               <p>Naj že takoj na začetku povem, da bomo poslanci in poslanke Državljanske liste
               Predloge odlokov o načrtu ravnanja s stvarnim premoženjem države za organe državne
               uprave, pravosodne organe, javne zavode, javne gospodarske zavode, javne agencije in
               javne sklade za leti 2013 in 2014 podprli.</p>
               <p>Odloki so pripravljeni na podlagi določb Zakona o stvarnem premoženju države in
               samoupravnih lokalnih skupnosti, ki ga novelirali septembra letošnjega leta z
               namenom, da upravljavcem in lokalnim skupnostim omogočimo gospodarnejše in
               enostavnejše upravljanje z nepremičninami. Omenjeni zakon določa, da se načrti
               razpolaganja s premičnim in nepremičnim premoženjem države predložijo v sprejetje
               Državnemu zboru skupaj s predlogom proračuna, zato so seveda tudi danes na dnevnem
               redu te izredne seje. Načrt zasleduje namen noveliranega Zakona o stvarnem premoženju
               države in samoupravnih lokalnih skupnosti, saj so upravljavci vključili kar precej
               novih nepremičnin, za katere so ocenili, da jih za potrebe svojega delovanja ne
               potrebujejo. Dejstvo je, da lahko prav na področju upravljanja z državnimi
               nepremičnimi upravičeno pričakujemo gospodarnejše ravnanje, saj se je do sedaj
               izkazalo, da z državnimi nepremičninami ne ravnamo dovolj skrbno, premalo v luči
               dobrega gospodarja. Veliko državnih nepremičnin ni v uporabi in so le strošek državi.
               Država je še vedno lastnica okrog 600 tisoč nepremičnin v skupni vrednosti 5,5
               milijard evrov. Žal posamezni upravljavci še vedno ne posvečajo dovolj pozornosti
               dokončni pravni in dejanski urejenosti nepremičnin ter njihovemu optimalnemu
               gospodarskemu izkoristku. Dosedanja praksa kaže na precejšen razkorak med
               načrtovanimi prihodki iz naslova prodaje in samim iztržkom. Realizacija načrtov je
               običajno nizka tudi zaradi kompliciranih postopkov razpolaganja s stvarnim
               premoženjem. Ker novelirani Zakon o stvarnem premoženju države in samoupravnih
               lokalnih skupnosti prinaša prav poenostavitve teh postopkov, zlasti neodplačnega
               prenosa med državo in lokalno skupnostjo, upravičeno pričakujemo bistveno boljšo
               realizacijo načrtov razpolaganja s stvarnim premoženjem države že v letu 2013. Ena
               temeljnih nalog države je zagotoviti pravno varstvo lastnikom nepremičnin in
               vzpostaviti pogoje za delovanje trga nepremičnin in posojil. Država te naloge izvaja
               na osnovi podatkov iz državnih nepremičninskih evidenc. Te evidence morajo biti
               točne, vzdrževane, javne in uporabnikom enostavno dostopne, zato v Državljanski listi
               pričakujemo, da bo Vlada storila vse in to čim prej, da to tudi dosežemo.</p>
               <p>Kot rečeno, bomo poslanci in poslanke Državljanske liste vse štiri odloke podprli.
            </p>
            </sp>
            <sp xml:id="SDZ6-Izredna-23-2012-12-04.sp122">

               <speaker>PODPREDSEDNICA ROMANA TOMC:</speaker>

               <p>Hvala lepa.</p>
               <p>S tem smo končali s predstavitvijo stališč poslanskih skupin in skupno uvodno
               predstavitvijo k vsem predlogov odlokov.</p>
               <p>Prehajamo na razpravo o vsakem predlogu odloka posebej. <title>Nadaljujemo s 4. točko dnevnega reda, to je z obravnavo Predloga odloka o načrtu ravnanja s
                  stvarnim premoženjem države za organe državne uprave in pravosodne organe za leto
                  2013 </title>
               </p>
               <p>Amandmaji k dopolnjenemu predlogu odloka niso bili vloženi, zato bomo glasovanje
               opravili v okviru glasovanj v četrtek, 15 minut po prekinjeni 8. točki dnevnega
               reda.</p>
               <p>S tem prekinjam to točko dnevnega reda.<title> Nadaljujemo s 5. točko dnevnega reda, to je z obravnavo Predloga odloka o načrtu ravnanja s
                  stvarnim premoženjem države za organe državne uprave in pravosodne organe za leto
                  2014 </title>
               </p>
               <p>Tudi tukaj niso bili vloženi nobeni amandmaji, in prav tako, kot pri prejšnji točki,
               bomo glasovanje o dopolnjenem predlogu odloka opravili v četrtek v okviru glasovanj,
               15 minut po prekinjeni 8. točki dnevnega reda.</p>
               <p>S tem prekinjam tudi to točko dnevnega reda.<title> Nadaljujemo s 6. točko dnevnega reda, to je z obravnavo Predloga odloka o načrtu ravnanja s stvarnim premoženjem države za
                  druge državne organe za leto 2013. </title>
               </p>
               <p>Tudi tu amandmaji k dopolnjenemu predlogu odloka niso bili vloženi, zato bomo
               glasovanje opravili v četrtek, 15 minut po prekinjeni 8. točki dnevnega reda.</p>
               <p>S tem je prekinjena tudi ta točka dnevnega reda.<title> Nadaljujemo s 7. točko dnevnega reda, to je z obravnavo Predloga odloka o načrtu ravnanja s stvarnim premoženjem države za
                  druge državne organe za leto 2014. </title>
               </p>
               <p>Tudi tu amandmaji niso vloženi, in bomo prav tako kot pri prejšnjih točkah,
               glasovanje opravili po prekinjeni 8. točki dnevnega reda v četrtek.</p>
               <p>S tem prekinjam tudi to točko dnevnega reda in hkrati tudi 23. izredno sejo Državnega
               zbora, ki jo bomo nadaljevali jutri ob 9. uri.</p>
               <p>Vsem lep pozdrav in srečno pot!<title> (SEJA JE BILA PREKINJENA 4. DECEMBRA 2012 OB
                  18.14.) </title>
               </p>
            </sp>
         </div>
      </body>
   </text>
</TEI>
