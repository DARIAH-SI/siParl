<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ6-Izredna-22-2012-11-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|0707DCB08DB44A15C1257B81003C6701</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=sz&amp;uid=0707DCB08DB44A15C1257B81003C6701</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ6-Izredna-22-2012-11-29.DZ" n="22">
               <name>Izredna</name>
               <date when="2012-11-29"/>
            </setting>
         </settingDesc>
         <particDesc>
            <listOrg>
               <org xml:id="SDZ6-Izredna-22-2012-11-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">22. izredna seja</stage>
            <stage type="chairman">Sejo sta vodila predsednik Državnega zbora dr. Gregor Virant in podpredsednik
            Jakob Presečnik.</stage>
            <stage type="time">Seja se je začela ob 9. uri. </stage>


            <sp xml:id="SDZ6-Izredna-22-2012-11-29.sp1">

               <speaker>PREDSEDNIK DR. GREGOR VIRANT:</speaker>

               <p>Spoštovane kolegice in kolegi!</p>
               <p>Začenjam 22. izredno sejo Državnega zbora, ki sem jo sklical na podlagi prvega
               odstavka 58. člena in prvega odstavka 60. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               mag. Melita Župevc, mag. Dejan Židan, Borut Pahor, Roman Jakič in Rihard Braniselj.
               Na sejo sem vabil tudi predstavnike Vlade. Lepo pozdravljeni! Vse vas lepo
               pozdravljam!</p>
               <p>Prehajamo na <title xml:id="SDZ6-Izredna-22-2012-11-29.title1">določitev dnevnega reda</title> 22. izredne seje. Predlog dnevnega ste
               prejeli v četrtek, 22. novembra 2012, s sklicem seje. O predlogu bomo odločali v
               skladu z drugim odstavkom 64. člena Poslovnika Državnega zbora.</p>
               <p>Predlogov za širitev dnevnega reda nisem prejel, zato Državnemu zboru predlagam, da
               določi dnevni red, kot ste ga prejeli s sklicem.</p>
               <p>Zdaj bomo glasovali o dnevnem redu, zato vas prosim, če preverite delovanje
               glasovalnih naprav.</p>
               <p>Glasujemo o dnevnem redu. Navzočih je 44 poslank in poslancev. Lahko ponovimo
               glasovanje? Bodite pozorni, prosim.</p>
               <p>Glasujemo o dnevnem redu. Navzočih je 46 poslank in poslancev, za je glasovalo 46,
               proti nihče.</p>
               <p><stage xml:id="SDZ6-Izredna-22-2012-11-29.stage4">(Za je glasovalo 44.)</stage> <stage xml:id="SDZ6-Izredna-22-2012-11-29.stage5">(Proti nihče.)</stage></p>
               <p>Ugotavljam, da je dnevni red 22. izredne seje določen.</p>
               <p>Prehajamo na <title xml:id="SDZ6-Izredna-22-2012-11-29.title2">1. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O DOHODNINI.</title>
               </p>
               <p>Predlog zakona je v obravnavo Državnemu zboru predložila Vlada in sedaj dajem besedo
               ministru za finance dr. Janezu Šušteršiču za dopolnilno obrazložitev.</p>
            </sp>
            <sp xml:id="SDZ6-Izredna-22-2012-11-29.sp2">

               <speaker>DR. JANEZ ŠUŠTERŠIČ:</speaker>

               <p>Spoštovane poslanke in poslanci, gospod predsednik!</p>
               <p>Predlog zakona o spremembah in dopolnitvah Zakona o dohodnini uvaja nekaj pomembnih
               sprememb zlasti za gospodarstvo, in sicer uvaja možnost tako imenovane pavšalne
               obdavčitve. Gre za to, da bodo zavezanci, če se bodo tako sami prostovoljno odločili
               in če nimajo več kot 50 tisoč evrov letnega prometa, ugotavljali davčno obveznost na
               osnovi normiranih stroškov. Predlagamo, da se priznajo normirani stroški v višini 70
               % prometa in da se na razliko odmeri davek v višini 20 % kot dokončni davek pri
               osebah, ki opravljajo dejavnosti in pri samostojnih podjetnikih. Tukaj gre, prvič, za
               določeno zmanjšanje davčnega bremena pri večini zavezancev. Danes, kot veste, se ta
               razlika oziroma njihov dohodek obdavči s progresivno stopnjo dohodnine. Druga zadeva,
               ki je morda še pomembnejša, gre za administrativno poenostavitev. Voditi bo treba
               veliko manj evidenc. In gre tudi za povečanje gotovosti davčne obveznosti. Ko je ta
               davek, ki je cedularen, enkrat poravnan, je dokončen in ni več možnosti, da se
               ugotovi še kakšna dodatna obveznost, za razliko od situacije, ki je danes. Ustvarjamo
               enostavnejše, predvidljivejše in tudi davčno spodbudnejše okolje za male zavezance;
               za ljudi, ki opravljajo neko dejavnost, bodisi samostojno, bodisi kot samostojni
               podjetniki oziroma samozaposleni.</p>
               <p>Druge spremembe, ki so še v zakonu, predstavljajo spremembe, ki so bile v zadnjem
               času predlagane. Na področju prostovoljstva širimo oziroma dajemo prijaznejša
               določila in pa zmanjšujemo določene olajšave, predvsem za študentsko delo. Zadnji
               predlog z amandmajem je, da se zmanjša za četrtino – to je odbor tudi potrdil.
               Umaknili smo predlog, da se odpravi olajšava za čezmejne delovne migrante zato, ker
               je ta olajšava trenutno v ustavni presoji, ker so tudi predstavniki zavezancev dali
               drugačne predloge, kako naj bi se to uredilo. Počakali bomo na odločitev ustavnega
               sodišča in na preučitev teh drugih možnosti in potem, če bo potrebno, prihodnje leto
               predlagali kakšne spremembe na tem področju. Kar je še pomembno je, da se s tem
               zakonom med dohodke, ki so obdavčeni s cedularno obdavčitvijo, uvršča tudi dohodek od
               oddajanja premoženja v najem. Ta stopnja je, kot veste, 25 %. Po novem gre za
               sistemsko ureditev, saj so vsi ostali dohodki od kapitala, torej dohodki, ki ne
               izvirajo iz opravljanja nekega dela, v sedanjem sistemu dohodnine že obdavčeni s tako
               imenovano cedularno obdavčitvijo. Glede na to, da je tudi dohodek od oddajanja
               premoženja v najem dohodek od kapitala in ne dohodek od dela, predlagamo, da se tudi
               ta dohodek uvrsti oziroma obdavči enako kot ostali dohodki od kapitala.</p>
               <p>S temi spremembami, ki sem jih že uvodoma omenil glede na izhodiščni predlog Vlade,
               je predlog zakona doživel tudi podporo na Odboru za finance. Mislim, da je zlasti
               pavšalna obdavčitev nekaj, kar je bilo splošno sprejeto kot nekaj pozitivnega, zato
               Vlada predlaga, da izkoristimo poslovniške možnosti in danes, v okviru te seje in
               skupaj z drugo, opravimo tudi tretjo obravnavo tega zakona. Hvala lepa.</p>
            </sp>
            <sp xml:id="SDZ6-Izredna-22-2012-11-29.sp3">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Predlog zakona je obravnaval Odbor za finance in monetarno politiko kot matično
               delovno telo, zato dajem besedo gospe Patriciji Šulin za predstavitev poročila
               odbora.</p>
            </sp>
            <sp xml:id="SDZ6-Izredna-22-2012-11-29.sp4">

               <speaker>PATRICIJA ŠULIN (PS SDS):</speaker>

               <p> Predsedujoči, hvala za besedo. Pozdrav vsem prisotnim!</p>
               <p>Odbor za finance in monetarno politiko kot matično delovno telo je na 38. nujni seji,
               27. novembra letos, obravnaval Predlog zakona o spremembah in dopolnitvah Zakona o
               dohodnini, ki ga je Državnemu zboru v obravnavo po rednem postopku predložila Vlada.
               O predlogu zakona je bila na podlagi 122. člena Poslovnika Državnega zbora opravljena
               splošna razprava, ki jo je Državni zbor opravil na 20. redni seji, 15. novembra
               letos, in sprejel sklep, da je predlog zakona primeren za nadaljnjo obravnavo.</p>
               <p>Predstavnik predlagatelja, minister dr. Janez Šušteršič, je v dopolnilni obrazložitvi
               predloga zakona izpostavil spremembo ugotavljanja davčne osnove od dohodkov fizičnih
               oseb, ki opravljajo dejavnost z upoštevanjem normiranih odhodkov. Določa se višji
               limit prihodkov iz opravljanja dejavnosti, ki je določen kot pogoj za vstop v sistem
               normiranih odhodkov, in sicer v višini 50 tisoč evrov. Poleg tega se višina
               normiranih odhodkov dviguje na 70 % davčno priznanih prihodkov. V nadaljevanju je
               poudaril, da predlog zakona odpravlja sistemsko nedoslednost v veljavnem zakonu, in
               sicer v sistem cedularne obdavčitve vključuje tudi dohodke iz oddajanja premoženja v
               najem. Pri določanju davčne osnove se bodo priznali normirani stroški v višini 10 %,
               ali dejanski stroški vzdrževanja premoženja, ki ohranja uporabno vrednost premoženja,
               če jih v času oddajanja v najem za navedeno premoženje plačuje sam davčni zavezanec.
               V zvezi s predlogom o ukinitvi olajšave za čezmejne migrante je poudaril, da
               predlagatelj podpira vloženi amandma, ki predlagano rešitev umika. Glede predlaganega
               znižanja davčne olajšave za študentsko delo za 50 % pa je podprl kompromisni predlog
               in amandma, ki to olajšavo zmanjšuje zgolj za četrtino. Predstavnica
               Zakonodajno-pravne službe, Andreja Kurent, je poudarila, da je v zvezi s pripombami v
               mnenju Zakonodajno-pravne službe predlagatelj v pretežni meri podal ustrezna
               pojasnila, prav tako določene pomanjkljivosti odpravljajo predlagani amandmaji
               koalicijskih poslanskih skupin. V razpravi je bil k 15. členu obrazložen amandma
               Poslanske skupine Socialnih demokratov, ki nasprotuje predlogu, da se normirani
               stroški ob cedularni obdavčitvi prihodka iz naslova najemnin znižajo iz 40 na 10 %.
               Vlagatelji amandmaja so predlagali rešitev v obratni smeri, da se pri določanju
               davčne osnove priznajo normirani stroški v višini 60 %. V povezavi s tem amandmajem
               je bil vložen tudi amandma k 35. členu, v katerem je bila predlagana progresivna
               cedularna obdavčitev, s katero bi bili zavezanci za dohodnino, ki oddajajo manjše
               nepremičnine, obdavčeni efektivno manj od tistih, ki ustvarjajo višje dohodke od
               oddaje nepremičnin. Poudarjena je bila bojazen vlagatelja obeh amandmajev, da se bo
               ob ohranitvi predlaganih rešitev v obeh členih predloga zakona povečal delež
               oddajanja nepremičnin na črno, stroški višjega davka pa prenesli na najemnike. V
               zvezi s 25. členom je bilo izraženo nasprotovanje Poslanske skupine Pozitivne
               Slovenije glede predlaganega nižanja davčne osnove za dohodke od študentskega dela,
               saj študentsko delo po njihovem mnenju predstavlja pomemben socialni korektiv,
               dikcija o predlogu zakona pa pomeni izenačevanje študentskega dela s pogodbenim.
               Glede predlagane ukinitve davčne olajšave za čezmejne migrante, v 25. členu predloga
               zakona, pa je pri večini članov odbora prevladalo mnenje, da se omenjena olajšava
               ohrani v skladu s tem, da je bil sprejet tudi ustrezen amandma. Odbor je sprejel
               amandmaje poslanskih skupin koalicije k 4., 10., 12., 19., 21., 25., 31., 35. in 39.
               členu; Poslanskih skupin Slovenske demokratske stranke, Slovenske ljudske stranke,
               DeSUS in Nove Slovenije k 25., 27. in 29. členu; Poslanske skupine SD k 25. členu;
               poslancev Gašpar Gašpar Mišiča in Branka Ficka k 25. členu. Odbor ni sprejel
               amandmaje Poslanske skupine SD k 15. in 35. členu, in Polanske skupine Pozitivne
               Slovenije k 25. členu. Odbor je v skladu s 128. členom Poslovnika Državnega zbora
               glasoval o vseh členih predlogih zakona skupaj in jih ... <stage xml:id="SDZ6-Izredna-22-2012-11-29.stage6">/ znak za konec
               razprave/</stage></p>
            </sp>
            <sp xml:id="SDZ6-Izredna-22-2012-11-29.sp5">

               <speaker>PREDSEDNIK DR. GREGOR VIRANT:</speaker>

               <p>Zakon obravnavamo po rednem postopku. Že na 20. izredni seji smo opravili splošno
               razpravo o predlogu zakona, zato predstavitev stališč poslanskih skupin danes ni
               možna.</p>
               <p>Amandmajev k dopolnjenemu predlogu zakona nimamo, zato zaključujem drugo obravnavo
               predloga zakona.</p>
               <p>Glasovanje o predlogu zakona pa bomo v skladu s časovnim potekom seje zbora opravili
               v okviru glasovanj v petek.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ6-Izredna-22-2012-11-29.title3">2. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O DAVKU OD DOHODKOV PRAVNIH OSEB.</title>
               </p>
               <p>Predlog je v obravnavo predložila Vlada, zato dajem besedo ministru Šušteršiču.</p>
            </sp>
            <sp xml:id="SDZ6-Izredna-22-2012-11-29.sp6">

               <speaker>DR. JANEZ ŠUŠTERŠIČ:</speaker>

               <p>Spoštovani!</p>
               <p>Predlog zakona o spremembah in dopolnitvah Zakona o davku na dohodek pravnih oseb,
               podobno kot sem prej razložil pri dohodnini, uvaja sistem pavšalne obdavčitve – za
               mala podjetja na enak način kot pri dohodnini, pogoj je, da nimajo več kot 50 tisoč
               evrov letnega prometa – in ugotavljanje davčne osnove z normiranimi stroški, 70%
               normiranih stroškov. Razlika je v davčni stopnji, ker se tukaj uporablja enaka davčna
               stopnja, kot sicer velja za davek od dohodka pravnih oseb. Letos je to 18, prihodnje
               leto 17, 16 in 15. Ta predlog zakona tudi zmanjšuje možnost koriščenja olajšave
               oziroma prenašanje izgub iz preteklih let v prihodnja leta, to pravico zmanjšuje do
               polovice dobička ugotovljenega v tekočem letu. Ne gre za to, da bi s tem želeli
               dodatno obremenjevati podjetja, ampak gre za to, da vsakdo, ki ustvari dobiček, bo
               vsaj nekaj davka od tega dobička plačal. Osnovo bo lahko zmanjšal za polovico, če je
               v preteklem letu ustvaril izgubo. To izgubo bo lahko uveljavljal tudi še v naslednjih
               letih, ampak v nobenem letu pa več kot polovico tiste davčne osnove, torej dobička,
               ki bo ugotovljen v tistem letu. S tem zmanjšujemo eno od olajšav, ki pa jo še vedno
               puščamo v pomembnem obsegu, še vedno bo to neka pomoč podjetjem v času, ko začnejo
               pozitivno poslovati. Glede na to, da je finančni učinek takšne olajšave lahko okoli
               25 milijonov, pa smo ocenili, da glede na druge ugodnosti, ki smo jih letos že dali
               pri tem davku – znižali smo stopnjo, kot sem prej omenil, povečali olajšave za
               vlaganje v raziskave in razvoj za investicije –, da pa lahko tukaj to ugodnost
               zmanjšamo. Tako dobimo sistem, ki je na splošno ugodnejši, ker je nižja stopnja, in
               spodbuja s ciljnimi olajšavami zlasti tista podjetja, ki dejansko vlagajo v
               investicije, v raziskave in v razvoj.</p>
               <p>Glede na potek obravnave tudi na odboru, tudi za ta zakon predlagamo, da se hkrati z
               drugo na tej seji opravi tudi tretja obravnava. Hvala.</p>
            </sp>
            <sp xml:id="SDZ6-Izredna-22-2012-11-29.sp7">

               <speaker>PREDSEDNIK DR. GREGOR VIRANT:</speaker>

               <p>Predlog zakona je obravnaval Odbor za finance in monetarno politiko.</p>
               <p>Za predstavitev poročila dajem besedo mag. Damjani Petavar Dobovšek.</p>
            </sp>
            <sp xml:id="SDZ6-Izredna-22-2012-11-29.sp8">

               <speaker>MAG. DAMJANA PETAVAR DOBOVŠEK (PS SDS):</speaker>

               <p>Lepo pozdravljeni vsi prisotni! Prav lep pozdrav predsedujočemu, ministru za finance
               in predstavnici z Ministrstva za finance! Spoštovani poslanci in poslanke!</p>
               <p>Odbor za finance in monetarno politiko je na 38. nujni seji, 27. novembra, obravnaval
               Predlog zakona o spremembah in dopolnitvah Zakona o davku od dohodkov pravnih oseb.
               Poleg mnenj Zakonodajno-pravne službe in Komisije Državnega sveta za turizem, obrt in
               finance se je odbor v okviru dodatnega gradiva seznanil tudi s predlogi za amandmaje
               koalicijskih poslanskih skupin in z amandmajem Poslanske skupine Socialnih
               demokratov. Zakonodajno-pravna služba je predlog proučila v okviru svojih
               pristojnosti in je podala konkretne pripombe. Predstavnica Zakonodajno-pravne službe
               je v okviru kratkega povzetka na ta opozorila pisnega mnenja tudi izjavila, da pisno
               izhaja, da amandmaji koalicijskih strank sledijo posredovanim pripombam. V uvodni
               dopolnilni obrazložitvi členov je finančni minister posebej izpostavil uvedbo sistema
               pavšalne obdavčitve z ugotavljanjem davčnih odhodkov na podlagi normiranih odhodkov,
               ki malim davčnim zavezancem omogoča formiranje davčne osnove z normiranimi odhodki v
               višini 70 % izkazanega prometa z aplikacijo stopnje predpisanega davka na nastalo
               razliko, kar hkrati predstavlja bistveno poenostavitev postopka. Ob obravnavi
               posameznih členov je bila v besedilu izražena tudi podpora ob izrecnem poudarku
               ustreznih predhodnih usklajevanj z zainteresiranimi inštitucijami, tako z Gospodarsko
               zbornico kot tudi z Zbornico računovodskih servisov.</p>
               <p>V nadaljevanju se je razprava odprla v zvezi z uveljavljanjem izgube iz preteklih let
               v obravnavi 3. člena predloga, in sicer predloga Socialnih demokratov za črtanje
               drugega odstavka tega člena. Minister za finance je ob tem poudaril, da predlog
               nedvoumno zasleduje ciljne, to je stimulativne, usmeritve gospodarskega področja. V
               zaključku je bilo v odgovoru na zastavljeno vprašanje v zvezi s predlogom Trgovinske
               zbornice glede uvedenih rešitev pavšalne ureditve z upoštevanjem normiranih odhodkov
               odboru tudi pojasnjeno, da slednje predstavljajo pravno novost, s tem pa je finančne
               učinke že v času same uvedbe le težko predvideti. Hkrati je, neoziraje se na
               raznolikost posameznih panog, zakonske rešitve treba uvajati sistematično in enotno.
               Tako bo šele na podlagi zaključkov izvajanja rešitev v praksi, po odgovoru na
               vprašanje, ali je sedanji predlog v zadostni meri stimulativen, možno pristopiti k
               ustreznim prilagoditvam oziroma izboljšavam tega novo uvedenega sistema.</p>
               <p>Odbor je sprejel amandmaje koalicijskih poslanskih skupin k 5. in 7. členu zakonskega
               predloga. Amandma poslanske skupine Socialnih demokratov v 3. členu zakonskega
               predloga odbor ni sprejel. Odbor je v skladu s 128. členom Poslovnika Državnega zbora
               glasoval o vseh členih zakonskega predloga skupaj in jih je sprejel.</p>
               <p>Glede na sprejeta amandmaje je bilo na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona kot sestavni del
               poročila odbora. Hvala lepa.</p>
            </sp>
            <sp xml:id="SDZ6-Izredna-22-2012-11-29.sp9">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Sledi predstavitev stališč poslanskih skupin.</p>
               <p>Najprej v imenu Poslanske skupine Nove Slovenije, gospod Jožef Horvat, izvolite.</p>
            </sp>
            <sp xml:id="SDZ6-Izredna-22-2012-11-29.sp10">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovane kolegice in kolegi, gospod minister s
               sodelavci, vsem želim prav lep dober dan!</p>
               <p>Finančna kriza in kriza evra v naši državi povzročata težak gospodarski položaj in
               razvojni zastoj. Vlada poskuša tudi z ukrepi davčne politike spodbuditi gospodarsko
               rast. Davčni ukrepi so pomemben del celovitega nabora ukrepov za oživitev gospodarske
               rasti. Državni zbor je že sprejel davčne ukrepe za razbremenitev gospodarstva, to je
               postopno znižanje splošne stopnje za obdavčitev dohodkov pravnih oseb in krepko
               zvišanje davčnih olajšav za zavezance, ki vlagajo v raziskave in razvoj.</p>
               <p>Cilji predloga zakona izhajajo iz Pogodbe za Slovenijo 2012–2015, v katero smo
               zapisali, da bomo z ukrepi ekonomske politike zagotovili pogoje za ponovni
               gospodarski zagon v državi. Pomemben del ukrepa ekonomske politike predstavljajo
               davčni ukrepi. Navedeni cilji naj bi bili doseženi tudi z nekaterimi predlaganimi
               ukrepi v tem predlogu zakona. Zakon uvaja nov institut, ki je namenjen predvsem
               hitremu in enostavnemu izpolnjevanju davčnih obveznosti manjših zavezancev. Zavezanci
               bodo imeli možnost ugotavljanja davčne osnove z upoštevanjem normiranih odhodkov. To
               pomeni poenostavitev in posledično zmanjšanje administrativne obremenitve pri
               izpolnjevanju davčne obveznosti, s tem pa povečanje pravne varnosti davčnih
               zavezancev glede ugotavljanja davčne osnove. Za določen krog zavezancev z nizkimi
               prihodki, se bo ta cilj odrazil v poenostavitvah pri vodenju in zagotavljanju evidenc
               o davčno priznanih odhodkih in v večji gotovosti višine davčno priznanih odhodkov.
               Uvajamo sistem pavšalne obdavčitve, kar pomeni, da se zavezancem, ki imajo letni
               promet manjši od 50 tisoč evrov, dovoli, da se prostovoljno odločijo za način
               pavšalnih zavezancev oziroma da ugotavljajo davčno osnovo z normiranimi odhodki v
               višini 70 % prometa.</p>
               <p>V Poslanski skupini Nove Slovenije ocenjujemo, da je poleg še nekaterih drugih
               novosti, ki jih prinaša ta novela Zakona o davku od dohodka pravnih oseb,
               prostovoljna odločitev za pavšalno obdavčitev bistvena novost, ki jo prinaša novela
               zakona, in smo ji naklonjeni. Ali je višina prihodkov, ki še omogoča pavšalni način
               obdavčitve, postavljena na 50 tisoč evrov optimalna, bodo pokazale analize, na
               podlagi katerih se bomo v prihodnosti lahko odločali o morebitni spremembi plafona
               prihodkov. Novelo zakona bo Poslanska skupina Nove Slovenije podprla. Hvala lepa.
            </p>
            </sp>
            <sp xml:id="SDZ6-Izredna-22-2012-11-29.sp11">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Pozitivna Slovenija, gospod Alojzij Potočnik, izvolite.
            </p>
            </sp>
            <sp xml:id="SDZ6-Izredna-22-2012-11-29.sp12">

               <speaker>ALOJZIJ POTOČNIK (PS PS):</speaker>

               <p>Spoštovani!</p>
               <p>Obravnava predloga zakona je zaradi vsebine tesno povezana z Zakonom o dohodnini –
               preko pavšalistov. Glede postopka pa je povezana z zakonom, ki ga bomo obravnavali
               kasneje, in ki ureja davčni postopek. V Pozitivni Sloveniji do vseh treh zakonov, do
               celotnega paketa nimamo resnejših zadržkov in jih bomo podprli. Veljavni Zakon o
               davku od dohodkov pravnih oseb ne velja za slabega, pa tudi ne za popolnega. To
               navsezadnje kaže pogosto spreminjanje. Menjajo se razmere ter pogledi in menjajo se
               davčne politike. V letošnjem letu smo že obravnavali znižane davčne stopnje in
               olajšave. V zainteresirani, predvsem gospodarski oziroma podjetniško-obrtni javnosti
               velja soglasje, da se malim podjetnikom, to je malim davčnim zavezancem z nizkimi
               obdavčljivimi prihodki, omogoči poenostavljeno obračunavanje in plačevanje davka.
               Tako je za vstop v sistem pavšalistov določena zgornja meja prihodkov, ki se še vedno
               ugotavlja v skladu s pravili o računovodenju in znaša 50 tisoč evrov. Davčna osnova
               se ugotavlja na podlagi davčno priznanih prihodkov in normiranih odhodkov v višini 70
               % ter prihodkov. Med možnimi načini, ki uveljavljajo tako imenovano pavšalno
               obdavčitev, se je Vlada kot predlagatelj odločila za preprost, bi rekel skoraj
               eleganten model. Zavezanci so družbe po zakonu, ki ureja gospodarske družbe, z zelo
               malo izjemami. Vstop je opcijski, odločitev zanj je na strani zavezanca, prag
               prihodkov je en sam in ena sama je višina normiranih odhodkov. Tak sistem, če ga
               prevajamo v idealizirano obliko, deluje tako z vidika direktnih stroškov Davčne
               uprave Republike Slovenije kot tudi, kar je še pomembneje, z vidika indirektnih
               stroškov davčnih zavezancev kot dober in pomemben. Torej imeli bomo ne pretirane
               storitve pravnega svetovanja, računovodenja, inforamtike in papirologije.</p>
               <p>Toliko o dobrih namenih. Težava je, in to je tudi resen pomislek, v lepilu te
               konsistentnosti, v davčni kulturi. Če ta ne deluje, imata, in lahko, da bosta imela,
               minister za finance in generalni direktor davčne uprave skupen problem. Imenoval se
               bo izpad davčnih prihodkov. Hvala.</p>
            </sp>
            <sp xml:id="SDZ6-Izredna-22-2012-11-29.sp13">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Slovenske demokratske stranke, mag. Damjana Petavar
               Dobovšek.</p>
            </sp>
            <sp xml:id="SDZ6-Izredna-22-2012-11-29.sp14">

               <speaker>MAG. DAMJANA PETAVAR DOBOVŠEK (PS SDS):</speaker>

               <p>Ponovno pozdravljeni vsi prisotni!</p>
               <p>Vlada poskuša z različnimi ukrepi, tudi ukrepi davčne politike, spodbuditi
               gospodarsko rast predvsem malih, mikro malih podjetij, kar je v Sloveniji prioriteta,
               in zagotoviti zdrav trajnostni razvoj. Državni zbor je v letu 2012 na predlog Vlade
               že potrdil davčne ukrepe za razbremenitev gospodarstva, to je znižanje splošne
               stopnje za obdavčitev dohodkov pravnih oseb in zvišanje davčnih olajšav za zavezance
               po tem zakonu. Ti ukrepi bodo kratkoročno pomenili znižanje prihodkov iz naslova
               davkov od dohodkov pravnih oseb. Ker finančna kriza in kriza evra v Republiki
               Sloveniji povzročata velik pritisk na javne finance in ker se bodo prihodki proračuna
               zaradi omenjenih davčnih razbremenitev še dodatno znižali, je treba sprejeti tudi
               nekatere ukrepe, ki bodo zagotovili večjo predvidljivost prihodkov proračuna iz
               naslova davkov od dohodkov pravnih oseb. Temu sledi predlog omejevanja, koriščenja
               davčnih izgub iz preteklih davčnih obdobij, in sicer do višine 50 % davčne osnove
               davčnega obdobja. Drug ukrep tega zakona je obdavčitev na viru za plačila za
               storitve, ki prinaša nedvoumno in jasno določitev dohodka, ki ima vir v Sloveniji. To
               je ukrep proti izogibanju davka. Tretji ukrep, ki je najbolj pomemben, pa je možnost
               ugotavljanja davčne osnove z upoštevanjem normiranih stroškov. Zavezanci, ki bodo
               ugotavljali davčno osnovo z upoštevanjem normiranih stroškov oziroma odhodkov, bodo
               davčne prihodke ugotavljali kot doslej, to je na podlagi načela nastanka poslovnega
               dogodka in z upoštevanjem posebnih pravil, določenih s tem zakonom. Zavezanci ne bodo
               ugotavljali davčno priznanih dejanskih odhodkov, ampak bodo od prihodkov pri
               ugotavljanju davčne osnove le odšteli znesek normiranih odhodkov v višini 70 %.
               Zavezancem bo tako omogočen samoobračun v obliki in v okviru poenostavljenega
               obstoječega obrazca za obračun davka od dohodkov pravnih oseb. Ti zavezanci pa ne
               bodo mogli uveljavljati olajšav. Naloge države v zvezi z obračunavanjem in
               plačevanjem davka in posledično nadzorom bo opravljala Davčna uprava Republike
               Slovenije. Z uvedbo novega sistema ugotavljanja davčne osnove z upoštevanjem
               normiranih odhodkov bo imel določen krog zavezancev dodatno možnost oziroma način
               zagotavljanja davčne osnove. V tem primeru bo z uveljavitvijo novega sistema dejansko
               poenostavljen način davčnega nadzora teh davčnih zavezancev, saj bo DURS pregledoval
               poslovanje zavezancev le z vidika prihodkov in ne odhodkov, kar pomeni lažje in
               hitrejše davčne nadzore. Poleg tega se z uveljavitvijo pravila za vstop v obstanek v
               sistem ugotavljanja davčne osnove z upoštevanjem normiranih odhodkov uvaja enostavno
               administriranje v zvezi z uveljavljanjem pravice do ugotavljanja davčne osnove z
               upoštevanjem normiranih odhodkov. Zavezanci, ki bodo želeli ugotavljati davčno osnovo
               z upoštevanjem normiranih odhodkov, bodo dolžni to priglasiti, pri čemer ne bodo
               dolžni vlagati vlog za podaljševanje načina ugotavljanja davčne osnove z
               neupoštevanjem normiranih odhodkov za vsako obdobje, temveč se bo domnevalo, da
               želijo na ta način ugotavljati svojo davčno osnovo tudi vnaprej, če do določenega
               roka ne bodo predložili obvestila o prenehanju ugotavljanja davčne osnove na tak
               način. Slednje pomeni enostavno administrativno rešitev za zavezance v sistem
               ugotavljanja davčne osnove z upoštevanjem normiranih odhodkov.</p>
               <p>Navedene spremembe sledijo koalicijskim pogodbenim zavezam v smeri ugodnejšega
               davčnega in poslovnega okolja za mikro in male davčne zavezance, zato v Poslanski
               skupini Slovenske demokratske stranke predlagamo, da gre navedena novela v tretje
               branje. Hvala lepa.</p>
            </sp>
            <sp xml:id="SDZ6-Izredna-22-2012-11-29.sp15">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Državljanske liste, gospod Bojan Starman.</p>
            </sp>
            <sp xml:id="SDZ6-Izredna-22-2012-11-29.sp16">

               <speaker>BOJAN STARMAN (PD DL):</speaker>

               <p>Hvala lepa za besedo, gospod predsednik in lep pozdrav vsem skupaj!</p>
               <p>Poslanci Državljanske liste bomo ta zakon z veseljem podprli. Veseli smo, da kdaj
               lahko predlagamo tudi kakšen zakon, ki bo pozitivno vplival na našo podjetništvo, na
               naše gospodarstvo. Velikokrat dobivamo občutke, da na tem področju naredimo premalo.
               Kar nekaj se je naredilo na tem področju do sedaj, kot je bilo že povedano. Znižali
               smo splošno raven davka, uvedli možne odpise davka za vlaganja, pri manjših
               gospodarskih zavezancih, to so espeji, popravljamo Zakon o dohodnini. Mislim, da se
               bodo časi za majhne podjetnike oziroma espeje bistveno izboljšali s to možnostjo
               pavšalne obdavčitve. Če povemo, kako težak in mukotrpen je bil za poslovneže dogovor
               in pogovor z davčnimi inšpektorji, ki so jih obiskovali, kako so se dogovarjali o
               tem, kateri stroški so priznani, ali se prizna toliko reprezentance, ali imamo vse
               potne naloge za vsakodnevne poti napisane. Mislim, da si bosta tudi davčna inšpekcija
               in služba lahko oddahnili, predvsem pa si bodo lahko oddahnili vsi, ki jim bo vnaprej
               jasno, kakšen bo davek v teh primerih, ne bo kakšnih posebnih evidenc. Mislim, da si
               bodo s tem marsikaj prihranili, predvsem pa to živčno vojno, ko niso nikoli vedeli,
               kakšna bo njihova obdavčitev na koncu. Tako je pa, glede na promet in glede na
               uvrstitev, jasno, kakšna je davčna osnova in kakšen je pričakovan davek od te osnove,
               in mislim, da bi bilo verjetno dobro, da bi bil ta znesek, ki omogoča pavšalno
               obdavčitev, za kakšen tisoč evrov večji, da bi se lahko vključilo še več teh
               samostojnih podjetnikov. Mislim, da bo to zelo pozitivno vplivalo na manjše
               podjetništvo pri nas. Pa če k temu, kar sem povedal, dodamo še, da razpravljamo tudi
               o zakonu o tem, da članstvo v obrtnih ne bo več obvezno, temveč prostovoljno, in še o
               celi vrsti drugih stvari, tako da smo nekaj naredili. Upamo, da se bo to tudi poznalo
               pri novem razcvetu malega gospodarstva.</p>
               <p>V Državljanski listi bomo ta predlog z veseljem podprli. Hvala lepa.</p>
            </sp>
            <sp xml:id="SDZ6-Izredna-22-2012-11-29.sp17">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Slovenske ljudske stranke, gospod Roman Žveglič.</p>
            </sp>
            <sp xml:id="SDZ6-Izredna-22-2012-11-29.sp18">

               <speaker>ROMAN ŽVEGLIČ (PS SLS):</speaker>

               <p>Spoštovani! Dober dan vsem skupaj!</p>
               <p>V Slovenski ljudski stranki pozdravljamo usmeritev takšne zakonodaje. Njen namen ni
               podeljevanje dodatnih davčnih olajšav in ugodnosti, temveč poenostavljanje davčnih
               postopkov. Zato je treba razumeti, da pri postavitvi praga normiranih stroškov ni
               veliko manevrskega prostora. Zmanjšanje računovodske administracije pa je tako ali
               tako ena izmed najpomembnejših zahtev malega gospodarstva. Edina rešitev, ki nas v
               Slovenski ljudski stranki nekoliko skrbi, je nizka omejitev za vstop v sistem na 50
               tisoč evrov prihodkov. Po podatkih ministrstva takšna omejitev zajame približno 50 %
               vseh pravnih oseb, kar se sliši veliko, toda že po zdajšnjih ocenah bo takšen nizek
               prag ugoden zgolj za okoli tisoč malih podjetij. Največ koristi prinaša podjetjem, ki
               imajo nizke stroške, malo vlaganj, torej imajo davčno priznane odhodke manjše od 70
               %. Gre za podjetja z enim, največ dvema zaposlenima. V koalicijski pogodbi je
               omenjena pavšalna obdavčitev za mikro podjetja. Izvleček iz priporočil Evropske
               komisije v letu 2003 mikro podjetje opredeljuje kot podjetje, ki ima manj kot 10
               zaposlenih in ima letni promet in/ali bilančno vsoto, ki ne presega 2 milijonov
               evrov. Gre za visoke številke, saj v Sloveniji v to kategorijo štejemo že srednja
               velika podjetja. Toda omejitev na 50 tisoč evrov prihodkov izpušča tisti najbolj
               zdrav del slovenskega gospodarstva ­– podjetja, ki imajo ambicije, da bi se širila,
               ki imajo dobre temelje, ki bi želela vlagati, zaposlovati. Spodbujamo samo neke
               začetne dejavnosti v okviru ene zaposlene osebe, svetovanje, intelektualne storitve,
               predavanja, projektantske zadeve in tako naprej.</p>
               <p>Ali je resnično to skupina, ki v teh časih potrebuje dodatne vzpodbude? Vsi ostali
               podjetniki, torej trgovska dejavnost, prevozniki, velika večina gostinskih in ostalih
               storitev se za tovrstno obdavčitev ne bodo odločali, saj bodo zaradi davčno priznanih
               stroškov, ki so višji od 70 % njihovih prihodkov, ostali v sedanji ureditvi. Večina
               pa zaradi narave poslovanja tako ali tako hitro preseže mejo 50 tisoč evrov. Novih
               zaposlovalcev s tem zakonom zagotovo ne spodbujamo, ker bodo za vsako dodatno
               zaposlitvijo, temelječo na višjih prihodkih, poslovni subjekti izpadli iz možnosti
               sistema pavšalne obdavčitve. Če upoštevamo še možnost izbire sistema ugotavljanja
               davčne osnove, pridemo do številke, da bo omenjena obdavčitev praktično zanimiva za
               zelo majhno število podjetij. Po oceni Ministrstva za finance manj kot 2 % vseh, ki
               opravljajo profitno dejavnost. Lahko spomnimo, da ima sosednja Avstrija ta prag
               postavljen na višino 220 tisoč evrov, na Madžarskem je meja za poenostavljen
               podjetniški davek za pravne osebe okoli 90 tisoč evrov, Romunija ima 100 tisoč evrov,
               nekje okoli te številke tudi Latvija, Češka v nekoliko bolj zapleteni različici pa v
               povprečju okoli 200 tisoč evrov.</p>
               <p>Poslanska skupina Slovenske ljudske stranke bo dala glasove za sprejem tega zakona,
               vendar po uveljavitvi pričakujemo analizo novega stanja in če bo treba bomo zahtevali
               tudi popravke, saj gre za enega najbolj bistvenih ukrepov za spodbujanje malega
               podjetništva.</p>
            </sp>
            <sp xml:id="SDZ6-Izredna-22-2012-11-29.sp19">

               <speaker>PREDSEDNIK DR. GREGOR VIRANT:</speaker>

               <p>Še v imenu Poslanske skupine DeSUS, gospa Marija Plevčak.</p>
            </sp>
            <sp xml:id="SDZ6-Izredna-22-2012-11-29.sp20">

               <speaker>MARIJA PLEVČAK (PS DeSUS):</speaker>

               <p>Hvala za besedo. Vsem prav lep pozdrav!</p>
               <p>Naj že takoj na začetku izrazim podporo Poslanske skupine DeSUS temu predlogu zakona.
               Strinjamo se namreč z ureditvijo pavšalne obdavčitve. To bo zagotovo doprineslo k
               lažjemu poslovanju pravnih oseb z vidika zmanjšanja administracijskega dela za tiste,
               ki imajo do 50 tisoč evrov letnih prihodkov. Vsak podjetnik se bo tako lahko sam
               odločil, ali bo koristil to pavšalno obdavčitev ali ne. Seveda smo imeli tudi v naši
               poslanski skupini pomisleke glede takšne ureditve. Najprej v smislu, ali je ta meja
               50 tisoč evrov morebiti previsoka. Izhajali smo iz tega, da bo marsikateri podjetnik
               lahko z izbiro pavšalne obdavčitve mnogo na boljšem, kar se tiče plačila davka. Vsak
               zase si bo znal izračunati, kaj se mu bolj izplača. Nedvomno bodo takšno obdavčitev
               najbolj koristili tisti, ki za svoje poslovanje nimajo visokih stroškov, saj se s
               predlogom višina normiranih odhodkov dviguje iz sedanjih 25 % na 70. Pavšalna
               obdavčitev bo tako zanimiva predvsem za tista podjetja in podjetnike, ki imajo majhen
               obseg poslovanja, ki se nimajo namena širiti in ustvarjati večjega dobička, ki imajo
               minimalne stroške poslovanja, nimajo stroškov v zvezi z nakupom osnovnih sredstev,
               stroškov v zvezi z vlaganjem v investicije, v raziskave in v razvoj, ter stroškov
               dela. To se pravi, da v večini delajo sami. To pa so predvsem podjetja in podjetniki,
               ki ponujajo intelektualne storitve, razne storitve svetovanja, kot podjetnik
               potrebuje zgolj računalnik in internetno povezavo. Nasprotno pa se verjetno za takšno
               odločitev zagotovo ne bodo odločili tisti podjetniki, katerih upravljanje dejavnosti
               je povezano z visokimi stroški, kot je na primer z nabavo materiala, avtomobilska
               industrija, proizvodnja raznih aparatov, pa tudi gradbeništvo. Le-ti imajo praviloma
               celo višje stroške, kot bi jih lahko uveljavljali s pavšalom, zato se za to ne bodo
               odločili. Vsekakor pa bo treba po določenem roku uveljavljanja tega zakona preveriti
               rezultate in mogoče spremeniti višino pavšala. Pozitivno in vsekakor vredna podpore
               je tudi oblikovanje možnosti doniranja sredstev za splošno koristne namene, ki se jih
               lahko uveljavlja kot davčno olajšavo.</p>
               <p>Predlog zakona in sistem uvedbe pavšalne obdavčitve, ki je tudi predmet dohodninskega
               zakona, je za nas sprejemljiv in za to ga bomo v stranki podprli.</p>
            </sp>
            <sp xml:id="SDZ6-Izredna-22-2012-11-29.sp21">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Prehajamo na razpravo o členih in vloženih amandmajih, ki jo bomo opravili na podlagi
               pregleda vloženih amandmajev z dne, 29. novembra 2012. Se opravičujem, na ta zakon
               amandmajev nimamo. Glasovali pa bomo jutri, 15 minut po prekinjeni 6. točki dnevnega
               reda.</p>
               <p>S tem prekinjam to točko dnevnega reda.</p>
               <p>Prehajamo k naslednji točki, kjer pa bomo imeli amandmaje, <title xml:id="SDZ6-Izredna-22-2012-11-29.title4">3. TOČKI DNEVNEGA
                  REDA, TO JE PREDLOG ZAKONA O SPREMEMBAH IN DOPOLNITVAH ZAKONA O DAVČNEM POSTOPKU,
                  DRUGA OBRAVNAVA.</title>
               </p>
               <p>Za dodatno obrazložitev dajem besedo ministru za finance dr. Šušteršiču.</p>
            </sp>
            <sp xml:id="SDZ6-Izredna-22-2012-11-29.sp22">

               <speaker>DR. JANEZ ŠUŠTERŠIČ:</speaker>

               <p> Spoštovani!</p>
               <p>Predlog zakona o spremembah in dopolnitvah Zakona o davčnem postopku poleg urejanja
               nekaterih stvari, ki izhajajo iz evropskih direktiv, uvaja vsaj dve pomembni novosti,
               ki sta namenjeni zmanjševanju davčnih utaj.</p>
               <p>Prvič, gre za predpis, ki določa, da morajo tisti, ki imajo blagajne, uporabljati
               računalniške programe, ki ne omogočajo brisanja izvornih podatkov, torej prirejanja
               evidenc, z ustreznim nadzorom, ki tudi danes glede izdajanja že poteka, in potem tudi
               beleženja izdanih računov. To je korak k temu, da se zmanjšajo utaje ali pa
               izogibanje davkov pri blagajniškem poslovanju. Druga, morda še pomembnejša novost, o
               kateri je bilo tudi več razprave, pa je navodilo oziroma pooblastilo Davčni upravi in
               Carinski upravi, da objavljata poimenski seznam večjih davčnih dolžnikov z imenom
               firme oziroma osebe, ki je davčni dolžnik. To je ukrep, ki ga je sprejelo že več
               evropskih držav z namenom spodbujanja zavezancev k rednemu plačevanju obveznosti in k
               skrbi, da so obveznosti poravnane. Takšen ukrep je vedno stvar razprave. Je nekaj
               nevarnosti zlasti v smislu, da je nekdo objavljen po nepotrebnem, včasih morda celo
               neupravičeno, na primer, če nek davčni dolg v resnici ne obstaja, je pa zabeležen,
               lahko pa pripelje do stigmatiziranja določenih dolžnikov. Temu smo se v predlogu
               zakona izognili z nekaj pomembnimi omejitvami ali pogoji. Najpomembnejša je ta, da se
               bo objavljajo samo tiste dolžnike, katerih davčni dolg presega 5 tisoč evrov in pri
               katerih takšen dolg obstaja vsaj 90 dni. Gre za neko daljše obdobje neplačevanja
               pomembnega dela davčnih obveznosti. V tem času 90 dni ima vsakdo tudi možnost
               ugotoviti, da ta dolg obstaja, ta dolg tudi poravnati, ali pa se, če gre za podjetje
               v težavah, dogovoriti za nek odlog ali pa delno plačilo dolga po korakih. S tem smo
               preprečili možnost neupravičenih objav, zaradi tega bodo seznami krajši in na njih
               bodo pomembnejši dolžniki.</p>
               <p>Še ena stvar je še pomembna. Prvi tak seznam bo objavljen v četrtem mesecu po
               uveljavitvi zakona, kar pomeni, da od takrat, ko bo zakon sprejet, začne teči 90
               dnevni rok, v katerem mora biti nekdo dolžnik, da je potem njegovo ime oziroma
               njegova firma objavljena na tem seznamu. V tem času bo možno pripraviti vse tehnične
               rešitve za takšno objavo. To so nekako poglavitne spremembe v tem zakonu in glede na
               to, da tudi tukaj ni vloženo veliko amandmajev, predlagamo, da se tretja obravnava
               opravi na isti seji. Hvala.</p>
            </sp>
            <sp xml:id="SDZ6-Izredna-22-2012-11-29.sp23">

               <speaker>PREDSEDNIK DR. GREGOR VIRANT:</speaker>

               <p>Predlog zakona je obravnaval Odbor za finance in monetarno politiko.</p>
               <p>Besedo dajem predsedniku odbora, mag. Andreju Širclju, da predstavi poročilo
               odbora.</p>
            </sp>
            <sp xml:id="SDZ6-Izredna-22-2012-11-29.sp24">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani gospod predsednik, spoštovani minister, kolegi in
               kolegice!</p>
               <p>Kot je bilo že omenjeno je Odbor za finance in monetarno politiko obravnaval Predlog
               zakona o spremembah in dopolnitvah Zakona o davčnem postopku. Zakon je kot ostale
               zakone odboru predložila Vlada. Na seji je v uvodni dopolnilni obrazložitvi minister
               za finance pojasnil, da sta poleg uskladitve zakonskega besedila z evropskim pravnim
               redom, predlagani dve pomembni vsebinski spremembi. Prva je objava pomenskega seznama
               davčnih zavezancev, kateri davčni dolg presega višino 5 tisoč evrov vsaj 90 dni in ti
               zavezanci, ki so dolžniki, bodo objavljeni na spletnih straneh Davčne uprave
               Republike Slovenije oziroma spletnih straneh Carinske uprave Republike Slovenije. S
               tem se želi spodbuditi prostovoljno plačevanje davkov in prispevati k zmanjšanju sive
               ekonomije. Poleg te, je bila obravnavana tudi druga pomembna rešitev, to je prepoved
               uporabe računalniških programov oziroma drugih elektronskih naprav, ki omogočajo
               brisanje, popravljanje ali spreminjanje izvornega zapisa brez hrambe prvotnih
               podatkov.</p>
               <p>Predstavnica Zakonodajno-pravne službe je opozorila na pripombo službe iz pisnega
               mnenja glede spoštovanja načela pravne države iz 2. člena Ustave Republike Slovenije
               ter podala pripombe k 5., 7., 10., 50.b, 83. in 96.a členu. V razpravi so člani
               odbora v splošnem pozdravili takšne rešitve, glede posameznih rešitev in problematike
               s tega področja, pa so bila izražena različna mnenja. Tako glede objave poimenskega
               seznama. Tukaj je bilo predvsem izraženo mnenje v zvezi z omejitvijo višine zneska,
               to je 5 tisoč evrov, in trajanjem dolga, to je 90 dni, in bilo je postavljeno
               vprašanje stigmatiziranja davčnih zavezancev zaradi manjših kršitev davčne
               zakonodaje. Opozorjeno je bilo na probleme povezane z objavo poimenskega seznama
               davčnih zavezancev, tudi z vidika varovanja davčne tajnosti. Poleg tega je bilo
               opozorjeno na možne zlorabe in seveda tudi o ustrezni kontroli. Glede preprečevanja
               sive ekonomije je bila poudarjena možnost uvedbe davčnih blagajn, čeprav jih ta zakon
               ne obravnava, in tudi vprašanja glede učinkovitosti ukrepa javne objave davčnih
               dolžnikov. Vsekakor je bila na seji odbora izražena tudi potreba po strožjih
               predpisih na področju kaznovanja davčnih utaj.</p>
               <p>Odbor je v skladu z drugim odstavkom 130. člena Poslovnika Državnega zbora obravnaval
               in sprejel amandmaje koalicijskih poslanskih skupin. V skladu s 128. členom
               Poslovnika Državnega zbora je odbor tudi glasoval o vseh členih predloga zakona in
               jih sprejel. Glede na sprejete amandmaje je na podlagi prvega odstavka 133. člena
               Poslovnika Državnega zbora pripravil besedilo dopolnjenega predloga zakona, v
               katerega so vključeni sprejeti amandmaji. Dopolnjen predlog zakona je tudi sestavni
               del tega poročila. Hvala lepa za pozornost.</p>
            </sp>
            <sp xml:id="SDZ6-Izredna-22-2012-11-29.sp25">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Sledi predstavitev stališč poslanskih skupin.</p>
               <p>Najprej v imenu Poslanske skupine Pozitivna Slovenija ima besedo gospod Alojzij
               Potočnik.</p>
            </sp>
            <sp xml:id="SDZ6-Izredna-22-2012-11-29.sp26">

               <speaker>ALOJZIJ POTOČNIK (PS PS):</speaker>

               <p>Hvala. Spoštovani!</p>
               <p>Sorazmerno zanimiv, morda celo pomemben zakon, je žal sledil praksi, ki gre v tem
               Državnem zboru takšnim zakonom. Spremljata ga obsežno, mestoma zelo kritično mnenje
               Zakonodajno-pravne službe in še bolj obširno utemeljeno amandmiranje členov. Zakon
               sicer v grobem določa postopkovne rešitve, potrebne za uveljavitev novega načina
               ugotavljanja davčne osnove tako imenovanih pavšalistov; ureja se medsebojna pomoč pri
               obdavčenju med državami članicami Evropske unije; določa se, da se ne sme uporabljati
               računalniških programov ali elektronskih naprav, ki omogočajo brisanje izvornih
               zapisov brez njihove vnaprejšnje hrambe; predlaga se, da se davčno in carinsko
               administracijo, ki vodita evidenco dolžnikov glede plačevanja javnofinančnih
               obveznosti, pooblasti, da periodično na svojih spletnih straneh objavljata poimenski
               seznam vseh davčnih zavezancev, katerih davčni dolg presega 5 tisoč evrov, vendarle
               le če zavezanec dolguje javne dajatve vsaj 90 dni.</p>
               <p>Vsaj tri od štirih naštetih nalog so delikatne in provokativne, izzivalne za naše
               razmere, tako za davčne zavezance, kot tudi za davčno administracijo, ki jih bo
               izvajala, nad njimi opravljala nadzor. Imele bodo bržčas odmev v javnosti, to pa je
               navsezadnje tudi cilj predlagatelja. Interes po razkritju davčne tajnosti – govorim
               za seznam dolžnikov – bo nad interesom po varovanju davčne tajnosti. Preko vzvoda
               javnega pritiska se bo, ne seveda samo zaradi tega, krepila ali pomagala krepiti
               davčna kultura. Dovolite mi nekaj pomislekov. Na začetku poti je seveda veliko
               navdušenja in zanosa, spotoma pa se pojavljajo težave. Na primer, kaj je s tistimi,
               ki so zunaj sistema, ki so v sivi ekonomiji in ki jih je menda ­– nekaj debate je
               bilo že o tem – kar ena četrtina? Kaj bo sedaj z znamenito sosedsko pomočjo, pa s
               pravno neukostjo, pa s sklicevanjem inšpektorjev na neke nasvete nekih računovodij,
               ki tako ali tako delajo zakotno popoldan in tako dalje. Probleme bi lahko še
               našteval. Pa še glede institucij. Se še spomnite člena v istem zakonu, ki ga danes
               obravnavamo, v Zakonu o davčnem postopku, ki je svoj čas, še ne daleč od tega, pred
               nekaj leti, določal, da se davčne zavezance, torej nas, vsako leto obvesti, datum pa
               je bil menda 31. avgust, o naših obveznosti in terjatev v zvezi z davčnimi dajatvami.
               V izvedbi je ideja pogrnila na celi črti in šla tiho na smetišče zgodovine. Tak
               spisek je dolg in bi lahko še nadaljeval. Naj dodam še eno ne povsem preverjeno in
               dobro novico. Britanska davčna administracija je za davčno kulturo največ naredila z
               odločitvijo, da sofinancira kultno nanizanko Samo bedaki in konji. Ne zato – ampak
               zakon bomo podprli, vključno z amandmaji, ki ste jih prejeli na mizo. Hvala.</p>
            </sp>
            <sp xml:id="SDZ6-Izredna-22-2012-11-29.sp27">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>V imenu Poslanske skupine Slovenske demokratske stranke, mag. Andrej Šircelj,
               izvolite.</p>
            </sp>
            <sp xml:id="SDZ6-Izredna-22-2012-11-29.sp28">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa še enkrat, spoštovani gospod predsednik! Spoštovani minister, kolegi in
               kolegice!</p>
               <p>V Slovenski demokratski stranki bomo podprli spremembe Zakona o davčnem postopku. Gre
               za postopkovni zakon, po katerem se morajo ravnati davčni zavezanci. Menimo, da je v
               tem zakonu kar nekaj pozitivnih stvari, tako za davčno upravo, kot za davčne
               zavezance, kot zato, da se izboljšala davčna kultura v Sloveniji. Ena izmed pomembnih
               novosti je objava dolžnikov oziroma tistih davčnih zavezancev, ki ne bodo plačevali
               davka. Če bo ta znesek večji od 5 tisoč evrov in če bo obdobje, v katerem niso
               plačevali davka, daljše od 90 dni, potem bodo ti davčni zavezanci objavljeni na
               spletnih straneh, ki so javne. Mislim, da nobenemu podjetniku, nobenemu podjetniku,
               ki resno posluje na trgu, ni v interesu, da bi prišel na ta spisek, saj bo ta spisek
               povzročil tudi to, da bodo imeli drugi podjetniki, druga podjetja velike omejitve in
               bodo zahtevala dodatna zavarovanja zato, da bi poslovala s takšnim davčnim
               zavezancem. Navsezadnje se bo tak davčni zavezanec na nek način lahko tudi sam
               izločil iz trga in bo to pomenilo večji red na tržišču, tudi pri plačevanju
               obveznosti, kar bo imelo dolgoročno vpliv na samo likvidnost gospodarstva. Poleg tega
               so v tem zakonu urejene še postopkovne rešitve glede tako imenovanih pavšalistov. V
               Slovenski demokratski stranki pozdravljamo rešitve na področju pavšalne obdavčitve,
               kar pomeni, da bodo lahko tisti davčni zavezanci, ki imajo promet manjši od 50 tisoč
               evrov svojo davčno osnovo ugotavljali na podlagi normiranih odhodkov. To za njih
               pomeni manjše stroške oziroma manjše odhodke pri pripravljanju davčnih obračunov. To
               bo za tiste najmanjše pomenilo, da bodo lažje začeli s poslovanjem na trgu in da bodo
               tudi uspeli. Vprašanje pa je, ali je ta znesek 50 tisoč tisti pravi. Glede na to, da
               bo Vlada ta znesek še proučila in analizirala in ugotovila, da je premajhen, bo lahko
               pripravila tudi ustrezne spremembe. Navsezadnje ta zakon z rešitvijo pomeni, da se
               poglobljeno sodeluje z davčnimi organi Evropske unije in tudi možnost za to, da bodo
               davčne goljufije na samem področju Evropske unije manjše in da bo večji red tudi na
               tem tržišču, še posebej, če opozarjamo na tako imenovane davčne vrtiljake. Za davčne
               zavezance je pomembna tudi določba, ki daje možnost popravka davčnega obračuna v
               tistih primerih, ko gre za formalno napako, ko gre za to da se davčni zavezanec
               nehote zmoti, ko pride do neke administrativne napake. V takih primerih bo Davčna
               uprava zagotovila davčnim zavezancem, da to popravijo in da ne pride do tega – tako
               kot je praksa sedaj –, da mora ponoviti celotno vlaganje vseh dokumentov, vseh
               evidenc, vseh davčnih obračunov, ampak se bo to naredilo na enostavnejši način.</p>
               <p>Zato je ta zakon, predvsem Zakon o davčnem postopku, pomemben tako za davčne
               zavezance, kot za Davčno upravo, ter tudi za vse nas, še posebej, če se bo zaradi
               tega zakona vsaj za nekaj odstotkov zmanjšala siva ekonomija. Hvala lepa.</p>
            </sp>
            <sp xml:id="SDZ6-Izredna-22-2012-11-29.sp29">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Socialnih demokratov, gospod Mirko Brulc.</p>
            </sp>
            <sp xml:id="SDZ6-Izredna-22-2012-11-29.sp30">

               <speaker>MIRKO BRULC (PS SD):</speaker>

               <p>Spoštovani gospod minister, vsi prisotni!</p>
               <p>Socialni demokrati ne bomo nasprotovali spremembam Zakona o davčnem postopku, ker se
               s tem zakonom določa uveljavljanje pavšalne obdavčitve samostojnih podjetnikov in
               gospodarskih družb. Zakon pa na podlagi zahteve sindikatov predlaga rešitve, da se
               pooblasti DURS in CURS, ki vodita evidenco dolžnikov glede plačevanja javnofinančnih
               obveznosti, da periodično na svojih spletnih straneh objavljata poimenski seznam vseh
               davčnih zavezancev, katerih davčni dolg presega višino 5 tisoč evrov, vendar le, če
               zavezanec dolguje javne dajatve vsaj 90 dni. S tem se v seznam javno objavljenih
               davčnih dolžnikov zajame osebe s pomembnim dolgom do javnih blagajn, ki ne plačujejo
               dajatev v določenem daljšem časovnem obdobju, hkrati pa se na seznam ne uvršča oseb,
               ki le redko zamudijo s plačilom davka ali za nekaj dni, ker je seveda največkrat
               povezano s krajšimi likvidnostnimi težavami davčnih zavezancev. S tem je odpravljena
               nevarnost stigmatiziranja davčnih zavezancev zaradi manjših kršitev davčne
               zakonodaje. Tistim zavezancem, ki davka niso zmožni plačati zaradi utemeljenih
               razlogov, in to objektivnih, na katere sami niso mogli vplivati, pa že obstoječa
               zakonodaja omogoča možnost odpisa, delnega odpisa, odloga oziroma obročnega
               plačevanja in jih v tem primeru ne obravnava kot dolžnik.</p>
               <p>Socialni demokrati predlaganim rešitvam objave sicer ne nasprotujemo, vendar pa
               menimo, da periodična objava dolžnikov na spletnih straneh ne bo dosegla učinka javne
               objave, s katerimi želimo večje dolžnike dolga osramotiti. Vlada in DURS bi morala
               izboljšati izterjavo davčnega dolga. Informacijski sistem, ki se je vzpostavljal že v
               prvi vladi Janeza Janše, je pokazal, da je pravzaprav katastrofa. Ukrepe preganjanja
               sive ekonomije, ki jih je uvedla prejšnja vlada ob koncu mandata, je ta vlada že
               razveljavila. Prejšnja vlada je predlagala omejitev gotovinskega poslovanja in uvedbo
               davčnih blagajn. Ta vlada pa dejansko spodbuja sivo ekonomijo. Razveljavila je višino
               omejitve prejšnje vlade glede omejitve gotovinskega poslovanja. Prav tako ni
               uveljavila davčnih blagajn, kar pomeni, da se Vlada zavestno odpoveduje do 200
               milijonov prihodkov iz naslova ukrepov za preprečitev sive ekonomije, ki jih je
               predlagala prejšnja Vlada. Sama objava davčnih dolžnikov ne bo spremenila davčne
               kulture izogibanja davkom. Potrebni so strožji predpisi kaznovanja davčnih
               utajevalcev ter povečanje davčnega nadzora s povečanjem davčnih inšpektorjev ter
               sprejemanjem ukrepov, ki jih je pripravila prejšnja Vlada.</p>
               <p>Kot je že omenjeno, Socialna demokracija ne bo nasprotovala spremembam Zakona o
               davčnem postopku, vendar pa ugotavljamo, da Vlada spodbuja sivo ekonomijo, namesto da
               bi jo preganjala. Vzrok le-tega pa so ljudje, ki nimajo od česa več živeti, Vlada pa
               na njih niti ni pomislila. Hvala lepa.</p>
            </sp>
            <sp xml:id="SDZ6-Izredna-22-2012-11-29.sp31">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Državljanske liste, gospod Bojan Starman, izvolite.</p>
            </sp>
            <sp xml:id="SDZ6-Izredna-22-2012-11-29.sp32">

               <speaker>BOJAN STARMAN (PS DL):</speaker>

               <p>Hvala za besedo, še enkrat! Lep pozdrav!</p>
               <p>Poslanska skupina Državljanske liste s predlaganim zakonom nima problemov in ga bo
               podprla. Prav tako bo podprla vložen amandma, ki je bil predlagan na odboru in
               poenostavlja odnos nepotrebnega poročanja Državnemu zboru, o neplačnikih, ki smo ga
               dobivali dvakrat letno. Če bodo ti podatki objavljeni na spletu, da bo imel vsak
               dostop do podatkov o neplačnikih. Mislim, da je ta način pravilen, da se izpostavi te
               ljudi, ki ne plačujejo davkov, da je varovalka v tem, da so objavljeni tisti, ki tri
               mesece ne plačujejo davkov, da je dolg nad 5 tisoč evrov. Mislim, da imajo tudi
               davkoplačevalci pravico izvedeti, kdo ne poravnava svojih obveznosti. Mislim, da bo
               to tudi psihološko vplivalo na ljudi, ki bodo poskrbeli, da ne bodo se znašli na teh
               spiskih in ker jim bo to zmanjšalo njihovo konkurenčno sposobnost in tako naprej. Ta
               zakon ne rešuje problema tistih – zasleduje in objavlja davčne neplačnike –, ki so
               dolg utajili oziroma nimajo nobenih obvez zato, ker niso pravilno prijavili svojega
               dolga ali kakorkoli drugače. Tukaj bo treba poiskati druge načine in prav je, da se
               jih poišče. Če bomo poenostavljali postopke, bo seveda tudi takih utajevalcev davkov
               vedno manj. Ta zakonodaja na nek način v postopku omogoča, da se lahko prej
               dogovorjene oziroma te pavšalne obdavčitve tudi v praksi sprovedejo, kar je, kot sem
               že prej povedal, zelo pozitivna stvar za vse obrtnike in male podjetnike. Edina
               stvar, ki sem jo že tudi prej omenil, pa je bila še nekajkrat ponovljena: verjetno bo
               treba zelo hitro razmisliti, da se bi ta prag za pavšalne obdavčitve dvignil vsaj za
               enkrat. Pri poenostavitvah moram povedati, da se razmišlja, da se bi tudi prag DDV
               dvignil na 50 tisoč evrov, kar bi še bolj poenostavilo poslovanje, ker ne bi bili
               zavezanci za DDV tisti, ki dosegajo promet do 50 tisoč evrov.</p>
               <p>Še enkrat, Državljanska lista bo predlagane spremembe podprla v upanju, da bodo
               pozitivno vplivale na sivo ekonomijo in na to, da se bo izterjalo več neplačanih
               davkov in prispevkov. Hvala lepa.</p>
            </sp>
            <sp xml:id="SDZ6-Izredna-22-2012-11-29.sp33">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Slovenske ljudske stranke, gospod Roman Žveglič, izvolite.
            </p>
            </sp>
            <sp xml:id="SDZ6-Izredna-22-2012-11-29.sp34">

               <speaker>ROMAN ŽVEGLIČ (PS SLS):</speaker>

               <p>Še enkrat dober dan vsem skupaj! Spoštovani!</p>
               <p>Zaradi drugačnega načina obdavčitve, z upoštevanjem normiranih dohodkov, je bilo
               treba uskladiti tudi Zakon o davčnem postopku. Poleg te uskladitve je tu še nekaj
               sprememb, ki jih v Poslanski skupini Slovenske ljudske stranke v celoti podpiramo.
               Aktualen je predlog o objavi davčnih dolžnikov, ki več kot 90 dni zaostajajo s
               plačilom več kot 5 tisoč evrov obveznosti. Čeprav gre za rešitev, ki je vzbudila
               veliko kritične razprave, pa v Slovenski ljudski stranki ocenjujemo, da bo ureditev
               pozitivno vplivala na odgovornost posameznih podjetij do poravnavanja svojih
               obveznosti ne samo do države, tudi do svojih poslovnih partnerjev. Napredek je bil
               narejen tudi pri predvideni nadgradnji nadzora nad utajami davkov s pomočjo
               računalniških programov oziroma drugih elektronskih naprav, ki omogočajo izbris
               poslovnih dogodkov in na ta način utajo davka. V Slovenski ljudski strani se sicer
               pridružujemo mnenju, da je treba na področju izogibanja davčnih obveznostim še
               poostriti zakonodajo in je to samo prvi korak. V nadaljevanju se pričakuje tudi
               kadrovska krepitev in podelitev večjih pooblastil inšpekcijski službi Davčne uprave
               Republike Slovenije. S predlogom zakona se določi tudi možnost razkritja podatkov, ki
               so davčna tajnost, ministrstvu pristojnemu za tehnologijo in znanost, in sicer za
               ugotavljanje učinkovitosti davčnih ukrepov na področju raziskav in razvoja oziroma
               analiziranja in spremljanja dodeljevanja spodbud na področju raziskav in razvoja.
               Prav tako se takšna ureditev omogoča Agenciji Republike Slovenije za kmetijske trge
               in razvoj podeželja ter drugim izvajalcem državnih pomoči, v skladu z zakoni, ki
               urejajo kmetijstvo. Tudi na tem področju so se namreč pokazale potrebe po bolj
               preglednem nadzoru. Pozdravljamo tudi poenostavljeno možnost obročnega odplačevanja
               dolga s strani davčnega zavezanca, če se davek ne nanaša na opravljanje dejavnosti.
               Na ta način se pokaže nekaj več razumevanja za davčne zavezance, ki so se znašli v
               začasnih težavah oziroma so ostali brez likvidnih sredstev.</p>
               <p>V Poslanski skupini Slovenske ljudske stranke vse omenjene spremembe v celoti
               podpiramo. Hvala.</p>
            </sp>
            <sp xml:id="SDZ6-Izredna-22-2012-11-29.sp35">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine DeSUS, gospa Marija Plevčak, izvolite.</p>
            </sp>
            <sp xml:id="SDZ6-Izredna-22-2012-11-29.sp36">

               <speaker>MARIJA PLEVČAK (PS DeSUS):</speaker>

               <p>Hvala za besedo.</p>
               <p>Po mnenju Poslanske skupine Demokratične stranke upokojencev novela Zakona o davčnem
               postopku vključuje dve izjemno pomembni novosti: obveznost objave davčnih dolžnikov
               in prepoved uporabe računalniških programov in naprav, ki omogočajo brisanje,
               popravljanje ali kakršnokoli spreminjanje izvornega zapisa brez hrame prvotnih
               podatkov. Z obvezno objavo davčnih dolžnikov se naša poslanska skupina v celoti
               strinja. Menimo namreč, da je to instrument, ki bo zagotovo zmanjšal davčni dolg, saj
               tako kažejo izkušnje drugih držav. Povsem logično je, da nihče nima niti želje, niti
               potrebe, da se najde na takšen seznamu, na sramotilnem stebru, kot ga nekateri
               imenujejo. Zato bodo, vsaj upamo, poskrbeli za to, da jih seznam ne bo vključeval. Na
               podlagi podatkov Davčne uprave je danes takšnih dolžnikov kar preko 14 tisoč, skupaj
               pa državi dolgujejo okoli 809 milijonov. 809 milijonov, ki bi morali biti v proračunu
               in to danes, ko se s proračunom, ki ga imamo tudi v obravnavi, režejo, ne samo kakšni
               banalni stroški države, temveč investicije, vladanje v raziskave in razvoj, socialni
               transferji že tako najbolj ogroženih ljudi. Vsaka skupina ljudi, od otrok v vrtcih,
               šolah, študentov, delavcev, brezposelnih do upokojencev z najnižjo pokojnino niso
               breme te finančne krize. Skrajni čas, da se nekaj stori tudi tukaj. Zavedam se, da se
               je marsikdo znašel v položaju davčnega dolžnika, ne zaradi svoje krivde, temveč
               zaradi ravnanje njegovih poslovnih partnerjev. Vendar, ali ni tudi ta deloma
               odgovoren za to, če lahko temu tako rečemo, slabo izbiro poslovnega partnerja, za
               nezavarovanje svojih terjatev in podobno? Po mnenju naše poslanske skupine je tudi ta
               dolžan nositi del odgovornosti. Verjamem pa, da imamo v skupini teh dolžnikov veliko
               število takšnih, ki jim je izigravanje osnovna dejavnost. Hud izraz, tega se zavedam
               – pa ne gre tu za izigravanje zgolj države, temveč ljudi, preprostih delavcev, ki ne
               dobijo plačila za svoje delo, da o neplačanih prispevkih za pokojninsko in invalidsko
               zavarovanje niti ne govorimo! Po višini dolga izrazito izstopajo tri dejavnosti:
               gradbeništvo, predelovalne dejavnosti in trgovina ter vzdrževanje in popravila
               motornih vozil. Po informacijah največji dolžnik državi dolguje kar 24 milijonov
               evrov. Pa si kar sami izračunajte, koliko minimalnih plač ali najnižjih pokojnin je
               to. Ga bomo še naprej skrivali v anonimnosti in tiho odobravali njegovo početje, ali
               pa povemo na glas, kdo je. Zato poslanke in poslanci Demokratične stranke upokojencev
               menimo, da je prav in pošteno, da se davčne neplačnike, katerih dolg presega 5 tisoč
               evrov in s poravnavo zamujajo 90 ali več dni, mesečno in ažurno objavlja. Ta ukrep
               bo, po našem mnenju, spodbudil prostovoljno plačevanje davkov in zmanjšal sivo
               ekonomijo. Kar nekaj držav je to že uvedlo in učinki so pozitivni. Na Hrvaškem se je
               tako v 10 dneh dolg zmanjšal za 4 milijone evrov. Zato ne razumemo tistih, ki temu na
               vse pretege nasprotujejo.</p>
               <p>V Poslanski skupini Demokratične stranke upokojencev pričakujemo, da bo ta rešitev
               deležna široke podpore. Sami jo bomo vsekakor z veseljem podprli.</p>
            </sp>
            <sp xml:id="SDZ6-Izredna-22-2012-11-29.sp37">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Nove Slovenije, gospod Jožef Horvat, izvolite.</p>
            </sp>
            <sp xml:id="SDZ6-Izredna-22-2012-11-29.sp38">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovani!</p>
               <p>V imenu Poslanske skupine Nove Slovenije napovedujem podporo noveli Zakona o davčnem
               postopku. Podprli bomo tudi amandma, ki so ga predlagale koalicijske poslanske
               skupine. Veseli nas, da imamo pri današnji obravnavi finančnih oziroma davčnih
               zakonov kar skupne poglede in da bodo očitno ti zakoni pri glasovanju dobili veliko
               podpore. Novela Zakona o davčnem postopku uvaja več potrebnih novosti, ki pomenijo
               postopkovne rešitve v zvezi z uvedbo pavšalne obdavčitve, torej v povezavi z novelo
               Zakona o davkov od dohodkov pravnih oseb in Zakona o dohodnini. Novela zakona uvaja
               objavo poimenskega seznama vseh davčnih zavezancev, katerih davčni dolg presega
               višino 5 tisoč evrov, vendar le, če zavezanec javne dajatve dolguje vsaj 90 dni.
               Poenostavljajo se postopki za zavezance, saj bi morali brez predlagane ureditve
               vložiti napoved za odmero dohodnine, da bi dobili vrnjeno med letom preveč plačano
               akontacijo dohodnine od teh dohodkov. Določa se elektronsko vročanje aktov in
               pošiljanje podatkov bankam, kadar te opravljajo naloge davčne izvršbe. Uvaja se
               možnost obročnega plačila davčne obveznosti za fizične osebe, brez dokazovanja
               izpolnjevanja pogojev za obročno plačilo. So še nekatere druge rešitve, ki bodo
               pomenile uskladitev zakonodaje na področju davčnega postopka z zakonodajo Evropske
               unije in nekatere izboljšave ne področju davčnega postopka, ki pomenijo odpravo
               pomanjkljivosti sedaj veljavnega Zakona o davčnem postopku. V Novi Sloveniji posebej
               pozdravljamo uvajanje tako imenovane črne liste ali pa črnega seznama večjih
               neplačnikov davkov in neplačnikov prispevkov. V seznam javno objavljenih davčnih
               dolžnikov se zajame le osebe s pomembnim dolgom do javnih blagajn, ki ne plačujejo
               dajatev v določenem daljšem časovnem obdobju, hkrati pa se na seznam ne uvrščajo
               osebe, ki le redko zamudijo s plačilom davka le za nekaj dni, kar je največkrat
               povezano s krajšimi likvidnostnimi težavami davčnih zavezancev, ne pa z namero
               neizpolnjevanja svojih davčnih obveznosti.</p>
               <p>Izmed novosti, ki izboljšujejo sedanjo normativno ureditev bi izpostavil možnost
               obročnega plačevanja davčnih obveznosti za davčne zavezancev, fizične osebe, brez
               dokazovanja obstoja pogojev za to, vendar le, če davčna obveznost ne izvira iz
               opravljanja dejavnosti. Možnost obročnega plačila davčne obveznosti bo po moji oceni
               pomembno prispevala k zmanjšanju števila davčnih dolžnikov, fizičnih oseb. Posebej v
               času gospodarske krize prihaja v družinskih proračunih do nenačrtovanih zmanjšanj
               prilivov in bo ta možnost obročnega plačila brez potrebnega dokazovanja pogojev za
               obročno plačilo omogočila davčnemu zavezancu poravnavo davčnega dolga pravočasno, če
               se bo davčna obveznost porazdelila na obroke, se pravi na daljše časovno razdobje. V
               Novi Sloveniji pozdravljamo tudi rešitve, ki spodbujajo elektronsko poslovanje in
               izmenjavo podatkov med davčnimi organi in bankami, saj te rešitve zmanjšujejo stroške
               in pospešujejo postopke.</p>
               <p>V Poslanski skupini Nove Slovenije, kot rečeno, novelo Zakona o davčnem postopku
               podpiramo. Hvala lepa.</p>
            </sp>
            <sp xml:id="SDZ6-Izredna-22-2012-11-29.sp39">

               <speaker>PREDSEDNIK DR. GREGOR VIRANT:</speaker>

               <p>Končali smo predstavitev stališč poslanskih skupin.</p>
               <p>Prehajamo na razpravo o členih in vloženih amandmajih. Imamo dva amandmaja.</p>
               <p>V razpravo dajem 7. člen predloga zakona in amandma Poslanske skupine Pozitivne
               Slovenije k 7. členu. Prosim za prijave k razpravi.</p>
               <p>Besedo ima mag. Alenka Bratušek.</p>
            </sp>
            <sp xml:id="SDZ6-Izredna-22-2012-11-29.sp40">

               <speaker>MAG. ALENKA BRATUŠEK (PS PS):</speaker>

               <p>Hvala. Bom zelo kratka.</p>
               <p>To vprašanje sem izpostavila že na seji odbora. Če že veliko govorimo o odpravi
               administrativnih ovir in nepodvajanju določenih stvari, bi predlagala, ali pa vas
               prosim, da podprete naš amandma, ki Ministrstvo za finance in Davčno upravo
               razbremenjuje v tem delu, da bi, tako kot zakon v tem trenutku nalaga, dvakrat letno
               pošiljala v Državni zbor poimenske sezname davčnih dolžnikov. Predlagamo, in nekako v
               tej smeri smo se pogovarjali tudi z ministrom za finance na seji odbora, da je
               vsekakor prav, da je Državni zbor seznanjen o stanju dolga in gibanju dolga, da pa ni
               treba, glede na to, da bodo vsi podatki javno objavljeni, še enkrat, torej dvakrat
               letno, v Državni zbor pošiljati več deset oziroma več sto strani gradiva. Tako vas
               prosim, da ta naš amandma podprete.</p>
            </sp>
            <sp xml:id="SDZ6-Izredna-22-2012-11-29.sp41">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Besedo dajem ministru.</p>
            </sp>
            <sp xml:id="SDZ6-Izredna-22-2012-11-29.sp42">

               <speaker>DR. JANEZ ŠUŠTERŠIČ:</speaker>

               <p>Hvala.</p>
               <p>Dejansko smo se o tem pogovarjali na seji odbora. Mislim, da je vaš predlog korekten
               v smislu poenostavitve postopkov, ki jih na Ministrstvu za finance počnemo. Dejansko
               ni smiselno, da poimensko, kot je bilo to doslej, celoten seznam posredujemo
               Državnemu zboru, ampak samo ta del, ki govori o gibanju dolga. Tako se meni kot
               ministru za finance zdi ta predlog smiseln, pa tudi vam, če boste kdaj ostajali v
               službi, bo verjetno olajšalo delo.</p>
            </sp>
            <sp xml:id="SDZ6-Izredna-22-2012-11-29.sp43">

               <speaker>PREDSEDNIK DR. GREGOR VIRANT:</speaker>

               <p>Besedo ima gospod Srečko Meh.</p>
            </sp>
            <sp xml:id="SDZ6-Izredna-22-2012-11-29.sp44">

               <speaker>SREČKO MEH (PS SD):</speaker>

               <p>Hvala lepa.</p>
               <p>Pri 7. členu tudi sam nimam zadržkov, da bi karkoli k temu 7. členu dodali. Morda pa
               vendar to izkoristim, gospod predsednik in gospe in gospodje, da postavim še
               vprašanje v to smer, ali mi s tem, kar danes sprejemamo, poenostavljamo delo
               davkarije in ali zmanjšujemo administrativne in druge ovire. Ali bo zato kaj bolje?
               Na seji Odbora za finance in monetarno politiko smo obravnavali ta zakon in smo
               govorili o davčnem postopku, o objavi davčnih dolžnikov, in se strinjam, da je ta
               predlagani amandma racionalizacija. Mislim, da bi bilo treba danes na seji Državnega
               zbora še enkrat povedati, da je imela Zakonodajno-pravna služba izjemno veliko
               vprašanj. Gre tudi za vprašanje 38. člena Ustave, če sem si pravilno zapomnil, in
               sicer glede varstva osebnih podatkov, in za vprašanje, kjer na nek način zagotavljamo
               varstvo osebnih pravic. Sem pa za to, da se pove dolžniki in da na tem področju
               povemo vse, kar bi želeli povedati.</p>
               <p>O davkariji bi rad govoril z vidika, da je pomembna za občine in državni proračun,
               zato bi morala biti uspešna. Zakonodaja bi morala biti efektivna in bi morala zelo
               eksaktno reševati problematike, tako tistih, ki so v težavah in ne morejo plačevati,
               kot izterjavo vseh tistih, ki bi lahko plačevali, pa se izmikajo. Zato se mi zdi, da
               bi morala naša zakonodaja iti absolutno v to smer. Gre tudi za sivo ekonomijo, o
               kateri je bilo danes govora, pa tudi za samo informacijsko podporo, o programu EDIS,
               če sem si ga prav zapomnil, ki danes ne daje tistih rezultatov, ki so jih načrtovalci
               želeli. Takšna je informacija s terena. Ne daje rezultatov za zaposlene v davkariji
               in ne daje rezultatov za davčne zavezance. Zato bi bilo prav, gospe in gospodje, da
               bi vsako spremembo, ki jo naredimo, zelo dobro analizirali. Kaj bo naredila? Kakšne
               bodo posledice? Ali bo operativna? Ali bodo ljudje zato lažje delali in ali bodo
               davčni zavezanci za to dobili potrebne informacije, ki jih morajo imeti? Zato se mi
               zdi, da je poenostavitev 7. člena primerna, in tudi sam bom podprl zakon in 7. člen.
               Hvala lepa.</p>
            </sp>
            <sp xml:id="SDZ6-Izredna-22-2012-11-29.sp45">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>K besedi se je prijavil še mag. Ivan Vogrin.</p>
            </sp>
            <sp xml:id="SDZ6-Izredna-22-2012-11-29.sp46">

               <speaker>MAG. IVAN VOGRIN (NeP):</speaker>

               <p>Hvala lepa za besedo.</p>
               <p>Želel bi nekoliko drugače razpravljati. Zanimivo je, kako lahkotno obravnavamo davčne
               dolžnike. Ne vprašamo se o vzrokih. In zanimivo je, kako postavljamo gospodarske
               subjekte za sovražnike države. To delamo že skoraj dve desetletji. Ali je to naš
               zaveznik? Ali so to subjekti, ki plačujejo davke in polnijo proračun? V tem trenutku
               se ne vprašamo, kaj so dejanski vzroki za neplačilo davkov – če pa tudi država ne
               more več poravnavati svojih obveznosti! Zanimiva je naslednja teza, ker se mi zdi, da
               gremo v nekem stampedu – zdaj je popularno tolči po tistih, ki slučajno niso kaj
               plačali, potem pa je država, katere predstavniki smo mi, eden največjih neplačnikov,
               ki kar z enim zakonom odvzame pravice, se odveže nekih obveznosti in tako dalje.
               Podjetje pa tega ne more. Zanimiva je teza, da je sam podjetnik najbolj odgovoren za
               to, ker mu nekdo ni plačal in ker potem, ker je v verigi neplačila, sam ni zmožen
               plačati. S to tezo se lahko celo strinjamo, vendar pa, kaj smo potem državljani, 2
               milijona državljanov, krivi, da živimo v državi, ki ni več sposobna zagotavljati
               socialno varnost, pravic in izpolnjevanja svojih obveznosti.</p>
               <p>Pa dajmo malce širše pogledati na problem. Sprašujem se, če je temeljni namen tega
               zakona, kateremu ne nasprotujem, daleč od tega – moramo živeti v državi, kjer bomo
               plačevali in kjer bomo vsi lahko plačevali davke. Vendar sive ekonomije na tak način
               ne bomo zmanjšali, ker se je v krizi povsod v svetu še samo povečala. Namreč sem še
               vedno zelo vpet v gospodarstvo in vam lahko povem, da ima kar nekaj dobrih podjetij
               velike dolgove ne vem pa, kaj jim bomo s tem dobrega naredili. Ali je temeljni namen
               zakona, da pride do poplačila davka, ali da ljudi sramotimo? Ali ni tega sramotenja
               že dovolj? Ali nimamo refleksije o tem, kaj delamo, v mariborskih in ljubljanskih
               dogodkih? Mislim, da se bo treba zadeve lotiti drugače, ne s sramotenjem, ampak s
               tem, da napravimo takšno davčno okolje, da bodo podjetja manj obremenjena in da bodo
               lažje plačevala davke. Če posamezna fizična oseba ne plača kakšne položnice – kaj
               mislite, da ne plača zato, ker pač noče plačati, ali vendarle zato, ker ne more
               plačati? S kakšnimi problemi se danes župani srečujejo v občinah, ko pridejo ljudje
               na občino s položnico za elektriko in rečejo, da ne morejo plačati, naj jim pomagajo!
               Veste, da se to dogaja tudi v podjetju. Koliko tistih, ki smo pri obsojanju zelo
               glasni, je imelo podjetje z enim, dvema, deset, sto zaposlenimi in smo bili deset,
               dvajset let v položaju, ko smo plačevali davke, in da imamo izkušnje iz prakse s tem,
               kaj pomeni, če ti nekdo ne plača in tudi sam ne moreš plačati. Hvala lepa.</p>
            </sp>
            <sp xml:id="SDZ6-Izredna-22-2012-11-29.sp47">

               <speaker>PREDSEDNIK DR. GREGOR VIRANT:</speaker>

               <p>Želi še kdo razpravljati?</p>
               <p>Minister, izvolite.</p>
            </sp>
            <sp xml:id="SDZ6-Izredna-22-2012-11-29.sp48">

               <speaker>DR. JANEZ ŠUŠTERŠIČ:</speaker>

               <p>Odzval bi se na to, kar je dejal gospod poslanec Vogrin sedaj na koncu. To je bila
               dilema, s katero smo se soočali, vendar pa je prevladalo mnenje, da je objavljanje
               davčnih dolžnikov nekaj, kar lahko spodbuja kvečjemu plačevanje davkov, da je na
               koncu koncev lahko to tudi prispevek k večji plačilni disciplini in da ima davčna
               uprava, kot veste, tudi določene mehanizme, s katerimi lahko, kot sem prej omenil,
               odobri neko obročno odplačilo. Če gre za večje dolžnike, imamo tudi že primere na
               podlagi zakonov, kjer se davčne terjatve konvertirajo v lastniške deleže ali kaj
               podobnega. Pri tem stečaju, pri reševanju ali pa pri prisilnih poravnavah in tako
               naprej se na nek način lahko sodeluje. Hkrati pa zelo težko pristanemo na
               razmišljanje, ki opravičuje neko kulturo neplačevanja. Vem, da podjetja, ki so v
               težavah, težko redno poravnajo vse svoje obveznosti. Tudi zato je tukaj ta 90-dnevni
               rok. Ne moremo tega primerjati s situacijo ljudi, ki zaradi socialne stiske ne
               plačujejo položnic ali kaj podobnega. Ljudje, ki ne plačujejo položnic, so socialni
               problem, s katerim se mora ukvarjati socialna država. Podjetja, ki niso sposobna
               poravnati svojih obveznosti, pa niso socialni problem, ampak so gospodarski problem
               in v gospodarskem življenju je smiselno, da tisti gospodarski subjekt, ki ne more
               poslovati in ki svojih obveznosti ne more poravnati v nekem daljšem obdobju, preneha
               s poslovanjem, se prestrukturira, gre v neke oblike preoblikovanja prisilne poravnave
               ali stečaja. Pri nas imamo na koncu koncev fenomen plačilne nediscipline, ki je zelo
               velik in ki ni povezan samo s krizo, tudi se ni s krizo začel. Delno je povezan s
               funkcioniranjem izvršbe, čeprav se je to z elektronsko izvršbo izboljšalo. Delno je
               pa povezan s tem, da imamo sistem, v katerem je lahko nekdo zelo dolgo dolžnik, pa še
               vedno obstaja kot gospodarski subjekt, kar je nekoliko nenavadno in sam takšnega
               stanja ne bi opravičeval. Na koncu koncev nam je Gospodarska zbornica pred kratkim
               poslala cel nabor predlaganih ukrepov za izboljšanje stanja v gospodarstvu. Eden od
               predlaganih ukrepov je obveznost, da bi bila Davčna uprava dolžna predlagati stečaj
               podjetja, ki eno leto ne plačuje davkov oziroma ne poravna vseh davčnih obveznosti.
               To je morda nekoliko grob ukrep, o katerem bomo gotovo še razpravljali, kako ga
               najbolje izvesti, kaže pa vendarle na to, da se v tej državi počasi premikamo od
               opravičevanja, neplačevanja, k reševanju teh zadev.</p>
            </sp>
            <sp xml:id="SDZ6-Izredna-22-2012-11-29.sp49">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Še kakšna želja za razpravo o 7. členu? Če ne, dajem v razpravo 10. člen in amandma
               poslanskih skupin koalicije k temu členu. Želi kdo? Če ne, zaključujem razpravo.</p>
               <p>O obeh amandmajih bomo odločali jutri v okviru glasovanj, 15 minut po prekinjeni 6.
               točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ6-Izredna-22-2012-11-29.title5">4. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  DAVKU NA FINANČNE STORITVE.</title>
               </p>
               <p>Besedo ima minister za finance.</p>
            </sp>
            <sp xml:id="SDZ6-Izredna-22-2012-11-29.sp50">

               <speaker>DR. JANEZ ŠUŠTERŠIČ:</speaker>

               <p>Spoštovani!</p>
               <p>V času finančne krize se je, ne samo v Sloveniji, ampak globalno, pojavila zahteva,
               da mora finančni sektor več prispevati ne samo k reševanju krize in reševanju
               problemov, ampak tudi k javnofinančnim prihodkom, iz katerih se na drugi strani v
               veliki meri financira reševanje posledic krize, zlasti njenih socialnih učinkov, pa
               tudi učinkov na bančni sistem in finančni sistem. Takšne zahteve so se tudi v
               Sloveniji zelo jasno izrazile v času, ko smo sprejemali Zakon o uravnoteženju javnih
               financ oziroma ukrepe na tem področju. Zaradi tega smo se odločili, tudi na podlagi
               dogovorov, ki so bili takrat sklenjeni s sindikati, da predlagamo ta davek.</p>
               <p>Najboljša možnost bi verjetno bila, da bi se za uvedbo nekega davka, ki bi dodatno
               bremenil finančni sektor, dogovorili na evropski ravni, vendar je tam, kot veste,
               dana ta pobuda za uvedbo davka na finančne transakcije, za katero pa, se pravi, za
               predlog direktive, ni bilo možno doseči soglasja vseh držav članic Evropske unije.
               Zato se zdaj začenja postopek okrepljenega sodelovanja ožje skupine držav, med
               katerimi je tudi Slovenija, da bi se takšen davek na finančne transakcije uvedel samo
               v ožjem številu držav. Seveda je pa nemogoče ocenjevati, koliko časa bo za to
               potrebnega, da se uskladijo vse tehnične rešitve in da se potem takšno direktivo
               prenese v nacionalne zakonodaje. Tudi če bi kdo rekel, da je to mogoče pričakovati že
               leta 2014, bi bil, po mojem mnenju, optimist.</p>
               <p>Zato smo predlagali ta davek, ki je po vsebini drugačen kot davek na finančne
               transakcije. Gre za obremenitev plačil za finančne storitve, in sicer za tista
               plačila, ki niso vključena v sistem davka na dodano vrednost, glede na kompromise, ki
               so bili takrat ob uvajanju davka na dodano vrednost sprejeti. Predlagamo stopnjo 6,5
               % na davčno osnovo, se pravi na plačilo provizij ali pa drugih stroškov opravljanja
               plačilnih storitev. 6,5 % stopnja je enaka stopnji, ki danes velja za obremenjevanje
               zavarovalniških storitev, ki tudi niso vključene v sistem davka na dodano
               vrednost.</p>
               <p>Glede na opozorila, ki so bila zlasti glede kaskadnosti tega davka na področju
               finančnih trgov, je odbor sprejel amandmaje, s katerimi se iz te obdavčitve finančnih
               storitev izvzema storitve, ki se opravljajo na borzi, torej, za borzno-posredništvo
               oziroma za upravljanje skladov, za družbe za upravljanje skladov. To je smiselno tudi
               s tega vidika, da ko bo davek na finančne transakcije uveden v Evropski uniji ali pa
               v ožjem delu držav Evropske unije, bo uveden točno na tem segmentu finančnih
               transakcij na finančnih trgih – tako gre za neko dopolnjevanje teh dveh davčnih
               oblik.</p>
               <p>Pričakovani učinki davka so približno 30 milijonov. Naša ocena je, da ker gre za
               nizko stopnjo in ker gre tudi za to, da je strošek plačila za finančne storitve v
               celotnem obsegu poslovanja ali pa glede na celoten znesek plačila običajno zelo
               nizek, ne bo prišlo do nekih zelo velikih negativnih posledic. S tega vidika se nam
               zdi predlog takšnega davka utemeljen. Hvala lepa.</p>
            </sp>
            <sp xml:id="SDZ6-Izredna-22-2012-11-29.sp51">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>O tem zakonu smo že opravili splošno razpravo, zato predstavitev stališč poslanskih
               skupin ni možna. Tudi amandmajev nimamo, zato prekinjam to točko dnevnega reda.</p>
               <p>Se opravičujem, pred tem bo še Odbor za finance predstavil svoje poročilo.</p>
               <p>Gospa Patricija Šulin, izvolite.</p>
            </sp>
            <sp xml:id="SDZ6-Izredna-22-2012-11-29.sp52">

               <speaker>PATRICIJA ŠULIN (PS SDS):</speaker>

               <p>Predsedujoči, hvala za besedo.</p>
               <p>Odbor za finance in monetarno politiko je na 38. nujni seji, 27. novembra letos,
               obravnaval Predlog zakona o davku na finančne storitve, ki ga je Državnemu zboru v
               obravnavo predložila Vlada. O predlogu zakona je bila na podlagi 122. člena
               Poslovnika Državnega zbora opravljena tudi splošna razprava. Zakonodajno-pravna
               služba je predloženi zakon proučila z vidika njegove skladnosti z Ustavo in pravnim
               sistemom ter z zakonodajnega tehničnega vidika in dala pripombe k 3., 4., 8., 10. in
               15. členu. Komisija Državnega sveta za gospodarstvo, obrt, turizem in finance je v
               svojem mnenju predlog zakona podprla in to ob pogoju, da bodo upoštevane njihove
               pripombe in predlogi. Predlagali so dopolnitev 8. člena predloga zakona, s katero se
               naj ne bi plačal davek od storitev zavarovalnih posrednikov in zastopnikov, ki ne
               presegajo višine 100 tisoč evrov letnega prihodka. Predstavnik Ministrstva za finance
               Aleš Živkovič je povedal, da predlog zakona uvaja obveznost plačevanja davka na
               finančne storitve, po katerem bodo predmet obdavčitve finančne storitve, ki so po
               zakonu, ki ureja sistem davka na dodano vrednost, oproščene plačila davka na dodano
               vrednost. Pojasnil je, da je davek na finančne storitve transakcijski davek, zato se
               bo obračunaval od opravljenih storitev v določenem obdobju.</p>
               <p>Kot davčna osnova za plačilo davka se šteje nadomestilo – provizija –, ki ga je
               davčni zavezanec prejel kot plačilo v zvezi z opravljeno finančno storitvijo,
               predvidena pa je davčna stopnja v višini 6,5 % od davčne osnove. Predvidena je tudi
               oprostitev plačila davka za nekatere finančne storitve, in sicer za storitve, ki so
               obdavčene z DDV in davkom od prometa zavarovalnih poslov, ter za finančne storitve,
               ki jih opravljajo ali pa jih opravijo za določene subjekte, kot so na primer BS, ECB,
               evropski instrument za finančno stabilnost, drugi organi ali telesa, ki jih ustanovi
               Evropska unija, mednarodna finančna institucija, ki jo ustanovita dve ali več držav
               Evropske unije, Evropska skupnost za atomsko energijo, EIB, mednarodne organizacije
               ter za diplomatska oziroma konzularna predstavništva tujih držav. Povedal je še, da
               se bo davek obračunaval in plačeval na podlagi obračunov davka, ki jih bodo morali
               zavezanci mesečno vlagati pri davčnem organu. Minister za finance bo v ta namen v 30
               dneh po uveljavitvi zakona predpisal obrazec obračuna. Predlagatelj pričakuje, da
               bodo prva vplačila davka izvedena v mesecu maju 2013. Predstavnica Zakonodajno-pravne
               službe je pojasnila, da je bila večina njihovih pripomb upoštevana v vloženih
               amandmajih koalicije. V okviru razprave so nekateri člani in članice odbora menili,
               da bo davek na finančne storitve prizadel predvsem socialno šibkejše, saj bodo banke
               stroške davka prevalile na posameznika, da je uveljavljanje dodatnih davkov slabo za
               zagon kreditne aktivnosti in da bo uvedba takšnega davka še dodatno obremenila že
               ohromljeno delovanje bank. V svojih razpravah so se sklicevali tudi na mnenje
               Obrtno-podjetniške zbornice Slovenije in Združenja bank Slovenije. Predstavnica
               Združenja bank Slovenije je menila, da se bo pri izvajanju zakona v praksi kopičil
               davek na davek, kaskadni učinek davka pa bo v praksi naraščal in prav tako odvisnost
               od števila davčnih zavezancev. Drugi razpravljavci pa so povedali, da se s tem
               zakonom obdavčuje banke, podoben zakon pa predpisuje tudi Evropska komisija, kajti
               tudi banke so odgovorne za krizo v svetu in pri nas. Provizije, ki so pri nas med
               višjimi v Evropi, banke že obračunavajo, tako da lahko pri davku na finančne storitve
               govorimo o opravninah bank. Prav tako pa se na finančne storitve ne plačuje davek na
               dodano vrednost, tako da banke ne plačujejo nobenega davka na storitve. Po končani
               razpravi o posameznih členih predloga zakona in vloženih amandmajih je odbor sprejel
               amandmaje poslanskih skupin koalicije k 3., 4., 8., 10., 11. in 15. členu. Odbor je v
               skladu s 128. členom Poslovnika Državnega zbora glasoval o členih predloga zakona in
               jih sprejel.</p>
            </sp>
            <sp xml:id="SDZ6-Izredna-22-2012-11-29.sp53">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Kot rečeno, amandmajev ni, zato prekinjam to točko dnevnega reda.</p>
               <p>Prehajamo na <title xml:id="SDZ6-Izredna-22-2012-11-29.title6">5. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O DAVKU NA DODANO VREDNOST.</title>
               </p>
               <p>Predlog je v obravnavo predložila Vlada. Na 38. nujni seji, 27. novembra 2012, ga je
               obravnaval Odbor za finance in monetarno politiko kot matično delovno telo. Odbor po
               končani razpravi členov predloga ni sprejel, zato je bila obravnava predloga zakona
               na seji delovnega telesa končana.</p>
               <p>Besedo dajem predstavnikom poslanskih skupin za predstavitev stališč.</p>
               <p>Najprej v imenu Poslanske skupine Slovenske demokratske stranke, mag. Andrej
               Šircelj.</p>
            </sp>
            <sp xml:id="SDZ6-Izredna-22-2012-11-29.sp54">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik. Spoštovani minister, kolegi in kolegice!</p>
               <p>Odbor za finance in monetarno politiko je o tem zakonu razpravljal, opravljena je
               bila tudi splošna razprava in v splošni razpravi se je ugotovilo, da obstaja veliko
               pomislekov glede tega, ali določene storitve oziroma določeno blago, ki je danes
               obdavčeno po nižji, 8,5 % stopnji, v prihodnje obdavčevati po splošni stopnji 20 %.
               Teorija, stroka, če želite, si pri tem ni enotna. Še vedno je osnovno načelo pri
               davku na dodano vrednost, da je zaradi enostavnejše administracije in zaradi tega, da
               ne pride do vpliva davka na trg – z davki lahko, predvsem z davkom na dodano
               vrednost, vplivamo na proizvajalce, trgovce in tako naprej –, da niso zaradi davka
               vsi v enakem položaju. Še posebej, če imamo različne stopnje. To pravi stroka in zato
               je, kot sem že omenil, najboljša ena stopnja. Seveda pa večkrat, tako v Evropski
               uniji, kot v posameznih državah, pride do tega, da zaradi različnih razlogov države
               uvajajo dve stopnji ali celo več stopenj davka na dodano vrednost, in tudi direktiva
               Evropske unije določa, da morajo imeti države največ dve stopnji in posebej določajo
               blago in storitve, ki so obdavčene po nižji stopnji.</p>
               <p>V Slovenski demokratski stranki razumemo prizadevanja Vlade, da zmanjša primanjkljaj,
               da stabilizira javne finance in zaradi tega se iščejo različne možnosti, da se
               povečajo prihodki proračuna. Ena izmed teh možnosti je bila dana v javno razpravo.
               Javna razprava je pokazala, da je večina poslank in poslancev ter tudi javnost proti
               povečanju davka na frizerske storitve, na hrano za živali, na rezano cvetje, na
               čiščenje prostorov in na komunalne storitve. Javna razprava je pokazala, da bo treba,
               zato da se bodo uredile javne finance in javnofinančni primanjkljaj, z drugimi ukrepi
               na drugih področjih, predvsem na področju trošarin, zagotoviti, da se bo primanjkljaj
               državnega proračuna zmanjševal in da se bodo s tem konsolidirale tudi javne finance.
               Vendar ne z davkom na dodano vrednost.</p>
               <p>Zaradi tega v Slovenski demokratski stranki podpiramo oziroma se strinjamo s tem, da
               ta zakon ne gre v nadaljnjo obravnavo in da bodo seveda te storitve, ki sem jih prej
               omenil, še naprej obdavčene po nižji stopnji. Navsezadnje pa je prav, da se v javnih
               razpravah tehta o tem, kje so možnosti za to, da se povečajo prihodki in s tem
               zmanjša javnofinančni primanjkljaj. Hvala lepa.</p>
            </sp>
            <sp xml:id="SDZ6-Izredna-22-2012-11-29.sp55">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Socialnih demokratov, gospod Matevž Frangež, izvolite.</p>
            </sp>
            <sp xml:id="SDZ6-Izredna-22-2012-11-29.sp56">

               <speaker>MATEVŽ FRANGEŽ (PS SD):</speaker>

               <p>Socialni demokrati pozdravljamo, da je Vlada spoznala napačen koncept soočanja z
               javnofinančno konsolidacijo in da je odstopila od koncepta selektivnega dviga davka
               na dodano vrednost. Socialni demokrati menimo, da smo k temu s svojim jasnim in
               ostrim nasprotovanjem pripomogli tudi sami. Socialni demokrati menimo, da je treba
               biti pazljiv pri naslednjih korakih, kako se bo ta izpadli vir nadomestil. Predlog
               zakona o davku na dodano vrednost je predvideval 70 milijonov evrov več davčnih
               prihodkov. Vlada naj bi, sodeč po javnih napovedih, namesto tega dvignila trošarine
               na goriva, trošarine na alkohol in cigarete, podvojila pa bi tudi trošarino na
               elektriko. Prav tako naj bi uvedli davek na sladke pijače. Socialni demokrati
               ocenjujemo, da zna biti problematična podvojitev trošarin na elektriko. Minister
               sicer pravi, da se bo to na položnicah poznalo v višini enega evra. Vendar pa bo ta
               dvig prizadel tudi socialno najbolj občutljive. Problematično zna biti tudi to, da
               bo, če bo Vlada dvignila trošarine na elektriko za podjetja, dvig ogrozil delovno
               intenzivne panoge. Socialni demokrati zato predlagamo, da Vlada razveljavi znižanje
               davka od dohodkov pravnih oseb v letu 2013 v višini 190 milijonov evrov, ne pa da
               dviguje trošarine za elektriko, s tem pa dodatno obremeni gospodinjstva in
               gospodarstvo. Gospodarska zbornica Slovenije prav tako zavrača predlog uvedbe višjih
               trošarin pri energentih, ki so po njihovem mnenju že tako previsoke in bi lahko še
               dodatno ogrozile konkurenčnost slovenske industrije. Nasprotujejo tudi uvedbi davka
               na sladke pijače, ker bodo kupci na ta način svojo potrošnjo usmerili v cenejše
               pijače s sladili in barvili.</p>
               <p>Recesija, v kateri se nahaja slovenska industrija, ne dovoljuje zviševanja trošarin
               na energente. Za nekatera podjetja je to lahko zelo nevarno, saj zviševanje že tako
               visokih in s tem nekonkurenčnih trošarin na energente morda ne bodo več prenesli.
               Tudi to je poudarek Gospodarske zbornice Slovenije. Ukrep je, po njihovem mnenju,
               selektiven in lahko povzroči podobne negativne posledice v posameznih panogah, kot bi
               ga selektivni dvig davka na dodano vrednost. Ministrstvu za finance zato v
               Gospodarski zbornici predlagajo, da takoj umakne predlagano zviševanje trošarine na
               energente. Od ministrstva pa pričakujejo, da se bodo trošarine na energente pomaknile
               navzdol proti povprečju, kot velja v Evropski uniji, ne pa navzgor. Pričakujejo tudi,
               da se umaknejo napovedane uvedbe trošarin na nekatere druge proizvode, kot so denimo
               sladke pijače. Prihodki od trošarine pri energentih v deležu bruto domačega proizvoda
               so že sedaj najvišji v Evropski uniji, še višje trošarine pa bodo občutno znižale
               konkurenčnost celotne slovenske industrije, katere konkurenčnost zaradi visokih
               trošarin pri energentih že sedaj trpi. Pri tem velja poudariti, da smo Socialni
               demokrati konceptu, kot ga je Vlada začela z zakonom o uravnoteženju javnih financ,
               po našem mnenju, prehitre javnofinančne konsolidacije, že takrat nasprotovali. To pa
               ne pomeni, da se ne strinjamo, da je treba javne finance na ustrezen način
               konsolidirati. A pri tem priporočamo, da to naredimo postopneje, da to naredimo z
               ukrepi, ki bodo delež naše sive ekonomije zajeli v večji meri. Vemo, da se ta giblje
               med 20 in 30 %, in v tem polju moramo aktivneje iskati odgovore na javnofinančne
               težave te države.</p>
               <p>Naj spomnim, da je Evropska komisija julija letos Španiji že odobrila postopnejši
               prehod na ciljni strukturni primanjkljaj. Zato nas v razpravi o tem, na kakšen način
               uravnotežiti javne finance v srednjeročnem obdobju, gotovo zanima tudi to, na kakšen
               način se bo Vlada v pričo tudi včerajšnjih mnenj Evropske komisije soočila s
               postavljenimi cilji 3 % strukturnega primanjkljaja, na drugi strani pa z ustreznimi
               ukrepi začela vplivati na okrevanje gospodarstva. Bojimo se, da manevrskega prostora
               ni več dovolj in da se z vsakim dnem odlašanja s pravimi ukrepi zamuja dragocen čas
               in onemogočajo prave rešitve za Slovenijo.</p>
            </sp>
            <sp xml:id="SDZ6-Izredna-22-2012-11-29.sp57">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Državljanske liste, gospod Bojan Starman, izvolite.</p>
            </sp>
            <sp xml:id="SDZ6-Izredna-22-2012-11-29.sp58">

               <speaker>BOJAN STARMAN (PS DL):</speaker>

               <p>Še enkrat lep pozdrav!</p>
               <p>Poslanci Državljanske liste bomo napovedano umaknitev spremembe davka na dodano
               vrednost podprli. Že ob prvi obravnavi tega zakona sem rekel, da ga bomo v skrajni
               sili podprli tako, kot je bil postavljen, da bi selektivno poviševal DDV v nekaterih
               kategorijah storitev in proizvodov. Že takrat sem rekel, da bomo naredili in vložili
               vse napore, da se bi mogoče našla ena stvar, ki ne bi posegala v trenutne navade, da
               ne bi posegala v tako velikem obsegu, kot se tukaj – z davčne stopnje 8,5 na 20 % –,
               in da se bomo potrudili, da bomo nadomestek teh 70 milijonov, kot naj bi se s tem v
               državni blagajni prihranilo, poiskali nekje drugje. In dejansko smo vložili napore,
               smo se pogovarjali in iskali rešitve skupaj s finančnim ministrom in veseli smo, da
               smo uspeli poiskati predlog, ki seveda takoj postavlja vprašanje, če bodo mesta, kjer
               bomo to razliko pridobili, prava, ali bi bilo lahko kako drugače. Omenjene so bile
               trošarine na cigarete, na naftne derivate, na elektriko, na sladke pijače, na
               alkohol. Seveda je že nekaj, da bi bile v teh trošarinah spremembe zelo majhne, ne bi
               posegale tako drastično. Denar je pa treba nekje dobiti. Ta prihranek je upoštevan v
               naših proračunih in če ne uspemo nadomestiti tega planiranega zmanjšanega odhodka na
               nek drug način, potem imamo luknjo v samem proračunu, ki je že tako ali tako
               problematičen in ima prevelik planiran deficit za naslednji dve leti. Ti načini so za
               nas vseeno boljši, kot so bili prej napovedani. Videli ste, koliko je bilo
               raznoraznih pripomb. Vemo pa, da moramo na žalost ta prihranek realizirati in da je
               kakršnakoli oblika povečanega davka neželena, nedobrodošla. Upam, da bodo ukrepi, o
               katerih smo govorili prej in še nekateri drugi, spodbudili rast našega gospodarstva,
               in da se bo konkurenčnost vseeno postopoma izboljševala, da bomo uspeli preobrniti
               trend padanja našega družbenega proizvoda, zaposlili kakšno novo osebo in na ta način
               povečali prihodke v našo blagajno in da ne bomo vedno prisiljeni samo zmanjševati in
               krčiti naše odhodke.</p>
               <p>Še enkrat smo podprli in bomo podprli to spremembo. Za poslance Državljanske liste je
               zelo dobrodošla, ker mislimo, da je bolj poštena in da se trenutno nimamo časa
               prepirati o tem, katere storitve in katere stvari so bolj potrebne, katere manj –
               odločati se moramo o tem, kako čim hitreje priti iz krize. Hvala lepa.</p>
            </sp>
            <sp xml:id="SDZ6-Izredna-22-2012-11-29.sp59">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Slovenske ljudske stranke, gospod Roman Žveglič, izvolite.
            </p>
            </sp>
            <sp xml:id="SDZ6-Izredna-22-2012-11-29.sp60">

               <speaker>ROMAN ŽVEGLIČ (PS SLS):</speaker>

               <p>Spoštovani! Še enkrat dober dan. Upam, da zadnjič danes!</p>
               <p>Kot vam je že znano, vladna koalicija nikoli ni dokončno uskladila novele Zakona o
               davku na dodano vrednost. Nekateri smo imeli zelo resne zadržke pri poviševanju davka
               na javno higieno – v večini je to davek na komunalne storitve –, kot tudi pri višanju
               davka za tiskane medije. V Slovenski ljudski stranki na te zadeve namreč gledamo
               širše. Torej, ne toliko v smeri, koliko posamezen dvig pomeni za proračun, temveč kaj
               to pomeni za končnega plačnika in za posamezne panoge. Redke države imajo časopise
               obdavčene po višjih stopnjah, medtem ko je kar nekaj držav, ki to panogo popolnoma
               izključujejo iz obdavčenja in ji na ta način tudi pomagajo. Ne glede na to, kaj si
               mislimo o objektivnosti kateregakoli časopisa ali publikacije, živimo v demokratični
               državi, kjer velja svoboda besede in izražanja. Država mora spodbujati čim bolj
               obsežno informiranje državljanov in jim zagotoviti čim več različnih informacij.
               Druga sporna stvar je zvišanje davka na storitve javne higiene. Tukaj je bil tudi
               večinski del finančnega učinka tega zakona. Res je sicer, da večina držav na tem
               segmentu nima uveljavljene nižje stopnje obdavčevanja, toda pri nas se je vzporedno
               pojavila druga težava. Občine cen komunalnih storitev preprosto ne morejo več držati
               na tako nizki ravni. Z novim letom se uveljavlja spremenjena metodologija cen za
               izračun komunalnih storitev, kar bi časovno sovpadalo s predvidenim višjim davkom.
               Tukaj so še nekoliko višje okoljske dajatve, skratka zneski na položnicah, ki bi jih
               v naslednjem letu prejela gospodinjstva, bi bili lahko bistveno povečani. Zato v
               Slovenski ljudski stranki pozdravljamo odločitev, da smo se vsaj na tem področju
               izognili dodatni podražitvi. Naj spomnim, pri komunalnih storitvah gre za strošek, ki
               se v največji meri v razmerju do razpoložljivega dohodka dotakne socialno
               najšibkejših. V teh časih se moramo takšnim neenakomernim posegom poskušati izogniti
               za vsako ceno. Če omenim še predvideno obdavčenje frizerskih storitev in cvetličarske
               panoge – gre za direkten poseg v posamezen poslovni segment, pri frizerjih za osnovno
               dejavnost, cvetličarska dejavnost pa bi veliko bolj občutila krizne razmere ob
               sočasnem dvigu davka.</p>
               <p>V Slovenski ljudski stranki smo podporo zakonu umaknili, ne zaradi zahteve opozicije,
               ne zaradi pritiska lobijev ali lačnih hišnih ljubljenčkov, niti zaradi pritiska
               medijev, ampak preprosto zato, ker je tako prav. Hvala.</p>
            </sp>
            <sp xml:id="SDZ6-Izredna-22-2012-11-29.sp61">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>V imenu Poslanske skupine DeSUS, gospa Marija Plevčak, izvolite.</p>
            </sp>
            <sp xml:id="SDZ6-Izredna-22-2012-11-29.sp62">

               <speaker>MARIJA PLEVČAK (PS DeSUS):</speaker>

               <p>Hvala za besedo.</p>
               <p>Veliko napora je bilo vloženega, tudi s strani naše Poslanske skupine Demokratične
               stranke upokojencev, veliko je bilo usklajevanj izvedenih na temo dviga DDV oziroma
               ukinitve nižje davčne stopnje in s tem dviga le-te na splošno 20 % davčno stopnjo.
               Poslanke in poslanci Demokratične stranke upokojencev smo vseskozi vztrajali pri
               stališču, da dvig davka na dobrine, kot so storitve javne higiene, časopisi in
               uporaba športnih objektov, nikakor ni primerna rešitev. Primerna je zgolj in samo za
               preprosto polnitev proračunske blagajne. Vendar je treba ob sprejemanju vsake davčne
               zakonodaje gledati tudi na navadnega človeka – človeka, ki ga tak davek doleti. In
               ravno DDV je tisti davek, s katerim se srečuje, bolje rečeno, ga plačuje vsak
               posameznik vsakodnevno, to je lahko nakup časopisa, hrane, plačilo katerekoli
               storitve. Predlog ministrstva je bil, da se višje obdavčijo tiste dobrine, ki
               pravzaprav predstavljajo osnovne nujne življenjske potrebščine vsakogar. Že v
               razpravi v prvi obravnavi tega zakona je naša poslanska skupina poudarjala, da se s
               takšnim predlogom obremenjuje ravno socialno najšibkejše, tiste z najnižjimi dohodki.
               Zakaj? Preprosto, ker se DDV plačuje na vseh ravneh prometa in prodaje dobrin.
               Premožnejši lahko del svojih prihodkov namenijo za varčevanje in ta del njihovih
               prihodkov s tem davkom ni obremenjen, medtem ko najrevnejši sploh ne morejo nič
               privarčevati, ampak so primorani svoje prihodke porabiti za golo preživetje. Kar
               pomislite, koliko bi lahko dali na stran, če bi bil vaš mesečni dohodek na primer 400
               ali 500 evrov. Nič, ker bi šlo vse za položnice in hrano, da ne govorimo o družinah z
               otroci in o plačevanju kreditov.</p>
               <p>Odločitev, da zakon s takšno vsebino ne gre naprej, temveč da se je postopek končal
               že v fazi obravnavanja na delovnem telesu, v Poslanski skupini Demokratične stranke
               upokojencev pozdravljamo. Seveda pa se zavedamo, da bo treba finančne učinke, ki bi
               jih ta zakon doprinesel v proračun, nekako najti. Na kakšen način in kje vzeti pa bo
               predmet nadaljnjih usklajevanj in predlogov, ki jih bomo ponovno srečali na odborih
               in v parlamentu.</p>
            </sp>
            <sp xml:id="SDZ6-Izredna-22-2012-11-29.sp63">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Nove Slovenije, gospod Jožef Horvat, izvolite.</p>
            </sp>
            <sp xml:id="SDZ6-Izredna-22-2012-11-29.sp64">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Bom poskušal biti karseda racionalen, saj je novela
               zakona, ki jo obravnavamo, že doživela svojo usodo.</p>
               <p>V Poslanski skupini Nove Slovenije smo zadovoljni, da členi novele Zakona o davku na
               dodano vrednost na matičnem delovnem telesu, torej na Odboru za finance in monetarno
               politiko, niso bili sprejeti. To pomeni, da je parlamentarna procedura za to novelo
               zakona zaključena. V koaliciji smo se tudi na zahtevo Poslanske skupine Nove
               Slovenije veliko pogovarjali o selektivnem dvigu stopnje davka na dodano vrednost z
               8,5 % na 20 % za določene blagovne skupine in za določene storitve. Delali smo veliko
               simulacij in dejansko želeli slišati tudi strokovne pripombe na predlagano novelo
               zakona. Seveda smo imeli vedno pred očmi tako pozitivne kot negativne učinke dviga
               stopnje DDV, kakor tudi skrb za uravnoteženje proračuna Republike Slovenije oziroma
               povečanje prihodkovne strani proračuna Republike Slovenije. Tudi splošna razprava je
               vsaj v določenem delu nakazovala takšno usodo zakona. To kaže na to, da se mi,
               poslanke in poslanci, poslušamo.</p>
               <p>Poslanci Poslanske skupine Nove Slovenije izražamo zadovoljstvo nad takšnimi
               obravnavami zakonov. Žal pa ob padcu novele Zakona o davku na dodano vrednost ni
               razlogov za evforijo, saj bo treba prihodke proračuna Republike Slovenije
               zagotavljati z drugimi rešitvami. To pa je zdaj skrb Vlade Republike Slovenije
               oziroma tukaj prisotnega ministra. Pri iskanju teh rešitev mu želimo srečno roko.
               Hvala lepa.</p>
            </sp>
            <sp xml:id="SDZ6-Izredna-22-2012-11-29.sp65">

               <speaker>PREDSEDNIK DR. GREGOR VIRANT:</speaker>

               <p>V imenu Poslanske skupine Pozitivne Slovenije, gospod Alojzij Potočnik, izvolite.</p>
            </sp>
            <sp xml:id="SDZ6-Izredna-22-2012-11-29.sp66">

               <speaker>ALOJZIJ POTOČNIK (PS PS):</speaker>

               <p>Hvala za besedo. Spoštovani!</p>
               <p>Dovolil si bom govoriti z grenko ironijo in ne z evforijo, kot je moj kolega Horvat
               prej nakazal. V Pozitivni Sloveniji smo o tej temi že dovolj povedali na odborih in
               seji Državnega zbora. Resno, pred nekaj dnevi smo na seji tega Državnega zbora začeli
               razpravo z naslednjimi besedami: "Samo vprašanje časa je bilo, kdaj bo zakon s tem
               naslovom in približno podobno vsebino prišel v poslanske klopi, zato to ni
               presenečenje – je pa nujnost." Danes, po tem ko je poskus propadel in je predlog
               umaknjen, pravimo: "Samo vprašanje časa je bilo, kdaj bo zakon s tem naslovom in
               takšno vsebino odšel s poslanskih klopi. Tudi to ni presenečenje in je nujnost."</p>
               <p>Prišel je v parlament s politično klimo, odplavila ga je oseka koalicijskih glasov.
               Tako odhajajo šopki in urejene pričeske, prihajajo alkohol in cigarete. Podpiramo.
               Minister ve, kako krut je svet davčne romantike. Hvala.</p>
            </sp>
            <sp xml:id="SDZ6-Izredna-22-2012-11-29.sp67">

               <speaker>PREDSEDNIK DR. GREGOR VIRANT:</speaker>

               <p>Hvala.</p>
               <p>Končali smo s predstavitvijo stališč poslanskih skupin.</p>
               <p>V skladu z razlago Komisije za poslovnik z dne 9. decembra 2009 Državni zbor
               ugotavlja, da je zakonodajni postopek o Predlogu zakona o spremembah in dopolnitvah
               Zakona o DDV končan.</p>
               <p>S tem zaključujem to točko dnevnega reda. In preden bi prešli na 6. točko dnevnega
               reda, to je na drugo obravnavo Predloga zakona o pokojninskem in invalidskem
               zavarovanju, prekinjam sejo Državnega zbora do 13. ure. Pričakujemo namreč, da bo v
               zelo kratkem času v sistemu objavljeno poročilo matičnega delovnega telesa. Potem
               bodo vloženi dogovorjeni amandmaji in za pregled teh amandmajev bo potrebnega še
               nekaj časa. Vmes ob 12. uri bi se sestali na neformalnem posvetu vodij poslanskih
               skupin, da se dogovorimo, kako naprej, ali ta prekinitev do 13. ure zadošča, ali bomo
               potem sejo prekinili še za malo daljši čas, ker mislim, da gre za tako pomembno
               materijo, da vsi potrebujemo čas, da pogledamo tako poročilo, kot predvsem
               amandmaje.</p>
               <p>Sejo prekinjam. Ob 12. uri neformalni posvetov vodij poslanskih skupin v sobi 217, ob
               13. uri se ponovno vidimo in bodisi sejo nadaljujemo, ali pa jo bom prekinil še za
               nekaj časa.</p>
               <stage xml:id="SDZ6-Izredna-22-2012-11-29.stage7">(Seja je bila prekinjena ob 11.08 in se je nadaljevala ob 15. uri.)</stage>
            </sp>
            <sp xml:id="SDZ6-Izredna-22-2012-11-29.sp68">

               <speaker>PODPREDSEDNIK JAKOB PRESEČNIK:</speaker>

               <p>Spoštovani vsi prisotni, nadaljujemo s prekinjeno 22. izredno sejo.</p>
               <p>Prehajamo na <title xml:id="SDZ6-Izredna-22-2012-11-29.title7">6. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  POKOJNINSKEM IN INVALIDSKEM ZAVAROVANJU V OKVIRU REDNEGA POSTOPKA.</title>
               </p>
               <p>Predlog zakona je v obravnavo Državnemu zboru predložila Vlada Republike
               Slovenije.</p>
               <p>Za dopolnilno obrazložitev predloga zakona dajem besedo predsedniku Vlade, to je
               ministru mag. Andreju Vizjaku. Prosim.</p>
            </sp>
            <sp xml:id="SDZ6-Izredna-22-2012-11-29.sp69">

               <speaker>MAG. ANDREJ VIZJAK:</speaker>

               <p>Spoštovane poslanke in poslanci!</p>
               <p>Pred vami in nami je pomemben zakon, ki sodi tudi v reformni paket te vlade, to je
               novi Zakon o pokojninskem in invalidskem zavarovanju. Na samem začetku pogajanja o
               zakonu smo se s socialnimi partnerji dogovorili, da bodo osnova za ta zakon tekst in
               rešitve, ki so bile v tem Državnem zboru že sprejete, vendar takrat neusklajene s
               socialnimi partnerji in kasneje zavrnjene na referendumu. Zato smo rešitve gradili na
               osnovah, delno zgrajenih osnovah, pri čemer smo zapirali področja, ki so takrat
               ostala odprta in so povzročala konflikt do te mere, da so ljudje na referendumu
               takratne rešitve zavrnili.</p>
               <p>Ključni cilji predloga zakona so podobni, kot takrat; dvig upokojitvene starosti in
               hkrati zaustavitev padanja pokojnin. Kot veste še vedno velja pokojninska reforma iz
               leta 2000, ki je še vedno v prehodnem obdobju, še vedno padajo pokojnine z leti in če
               se prepustimo, ob teh že dosedanjih drastičnih padcih, še nadaljnjem toku padanja,
               bomo povzročili še večjo revščino med starejšimi oziroma med upokojenci. To moramo
               ustaviti, hkrati pa moramo upokojitvene pogoje prilagoditi trendu starajoče se
               družbe. V zadnjih stotih letih smo se postarali za 30 let oziroma 30 let dlje živimo
               v zadnjih stotih letih – to pomeni velik izziv, velik civilizacijski dosežek in
               hkrati izziv tudi za pokojninske reforme. V predlogu zakona smo torej zaostrili
               upokojitvene pogoje. S tem želimo, da se dela dlje in da se dela za bolj dostojno
               pokojnino, kot bi bila, če ostanejo v veljavi obstoječe rešitve. To je temeljno
               izhodišče in tudi temeljni cilj, ki smo ga zasledovali skozi 450 členov tega zakona.
               V zakonu urejamo še več od tega. Urejamo obvezno dodatno pokojninsko zavarovanje,
               tako imenovano poklicno zavarovanje, in upam, da ga bomo uredili po več kot
               desetletju odprtih vprašanj na tem področju. Dodatno nadgrajujemo prostovoljno
               dodatno pokojninsko zavarovanje, delamo ga bolj privlačnega in ga prilagajamo
               vseživljenjskemu ciklu in različnim potrebam zavarovancev, ki se v to zavarovanje
               vključujejo. Rešujemo pomembno vprašanje enakosti med spoloma, namreč izenačujemo
               upokojitvene pogoje za moške in ženske.</p>
               <p>Odprtih je bilo ogromno vprašanj, ki zadevajo ne le poslanke in poslance, temveč
               različne družbene skupine, zato smo ta tekst usklajevali s socialnimi partnerji.
               Lahko vam povem, da je za nami med 60 in 70 ur usklajevanj s sindikati in
               delodajalci, za nami so usklajevanja s predstavniki Študentske organizacije
               Slovenije, za nami so usklajevanja z različnimi družbenimi interesnimi skupinami, ki
               so vsaka na svoj način izražala pričakovane interese. Torej ta pogajalski proces je
               bil zahteven in nekaj smo pustili še za na konec, torej za obdobje med drugo in
               tretjo obravnavo, zato imate danes na mizi tudi kar nekaj členov. Nekateri členi so
               plod dogovora s socialnimi partnerji – največ jih je takšne narave, odprta vprašanja
               namreč urejamo in usklajujemo z Gospodarsko zbornico oziroma s predstavniki
               delodajalcev. Nekaj členov in amandmajev je tudi takšnih, da odpirajo prostor za
               dogovor še do torka, ko naj bi bil ta zakon v zadnji obravnavi. Tako da se ne čudite
               nekaterim redakcijskim navedbam pri posameznih amandmajih.</p>
               <p>Torej spoštovani, pred nami in pred odločanjem, pred tem visokim zborom je pomemben
               projekt, ki bo vplival na prihodnje rodove in ne nazadnje na našo pozicijo v
               mednarodnem prostoru.</p>
            </sp>
            <sp xml:id="SDZ6-Izredna-22-2012-11-29.sp70">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Predlog zakona je obravnaval Odbor za delo, družino, socialne zadeve in invalide kot
               matično delovno telo.</p>
               <p>Za predstavitev poročila odbora dajem besedo predsednici gospe Alenki Jeraj.</p>
            </sp>
            <sp xml:id="SDZ6-Izredna-22-2012-11-29.sp71">

               <speaker>ALENKA JERAJ (PS SDS):</speaker>

               <p>Hvala in lep pozdrav vsem!</p>
               <p>Odbor za delo, družino, socialne zadeve in invalide je na 12. nujni seji, 27.
               novembra, in na prvem nadaljevanju seje, 28. novembra 2012, kot matično delovno telo
               obravnaval Predlog zakona o pokojninskem in invalidskem zavarovanju, ki ga je
               Državnemu zboru v obravnavo in sprejetje po rednem postopku predložila Vlada. Seji
               odbora so prisostvovali predstavnice in predstavniki predlagatelja z ministrom za
               delo, družino in socialne zadeve, mag. Andrejem Vizjakom, predstavnik
               Zakonodajno-pravne službe, pa tudi mnogi predstavniki strokovne in zainteresirane
               javnosti.</p>
               <p>V razpravi o posameznih členih in vloženih amandmajih so članice in člani odbora ter
               vabljeni največ razprave namenili predvsem predlaganim rešitvam predloga zakona, ki
               se nanašajo na splošne določbe, v okviru tega značilnost pravic, pomen izrazov
               financiranje in demografski sklad, potem tiste, ki se nanašajo na zavarovance,
               samozaposlene osebe, družbenike in druga pravna razmerja. Veliko razprave je bilo
               tudi o starostni in predčasni pokojnini, o pogojih za pridobitev pravice do starostne
               pokojnine, znižanju starostne meje za pridobitev pravice do starostne pokojnine, o
               pokojninski osnovi, najnižji in najvišji pokojninska osnova, o določitvi odstotka za
               odmero starostne pokojnine. Govorili smo tudi o pravicah iz invalidskega zavarovanja,
               definiciji invalidnosti, poškodbi na delu, pravici do nadomestila za invalidnost in o
               odmeri nadomestila. Odprli smo vprašanje letnega dodatka in dodatka za pomoč in
               postrežbo, vprašanje usklajevanja pokojnin, torej način izvedbe in določitev višine
               uskladitve pokojnin, pridobitve, uživanja in izgube pravic, vprašanje o razlogih za
               prenehanje pravice do vdovske ali družinske pokojnine, o pokojninski dobi in o dokupu
               te dobe, o matični evidenci, torej o podatkih matične evidence in informativnem
               osebnem računu. Razpravljali smo o osnovah za plačilo prispevkov, o prihodkih iz
               državnega proračuna oziroma v tej luči obveznosti državnega proračuna, potem o
               uveljavljanju pravic iz zavarovanja, izvršljivosti odločb, razveljavitvi ali
               spremembi dokončne odločbe, tudi o oblikovanju sveta zavoda, o poklicem zavarovanju,
               prispevkih za poklicno zavarovanje, o postopku za določitev delovnih mest, pri
               katerih je obvezna vključitev v poklicno zavarovanje. Razpravljali smo tudi o
               vzpostavitvi dodatnega zavarovanja oziroma oblikovanja pokojninskega načrta, o
               sklenitvi pogodbe, o oblikovanju pokojninskega načrta s strani zaposlenih. V
               prehodnih in končnih določbah pa smo govorili o nadaljevanju postopkov, začetih pred
               uveljavitvijo tega zakona, o varstvu pričakovanih pravic, varstvu pričakovanih pravic
               za brezposelne, delovne invalide in prejemnike poklicne pokojnine, o izvedenskih
               mnenjih o vrsti in stopnji telesne okvare, o obveznostih državnega proračuna,
               kapitalskih skladov, poslovanja sklada, obrtnikov do preoblikovanja in drugih. Precej
               razprave je bilo o 27. členu, ki predvideva postopnejši prehod na nove upokojitvene
               pogoje za ženske – bila je kar razprava o tem, ali je potreben tak oster prehod –,
               potem tudi o 106. členu, kljub temu da je bil amandma DeSUS k temu členu umaknjen,
               ker je vmes prišlo do dogovora. Precej razprave tudi o 408. členu oziroma 161. v
               povezavi s 408. členom, kjer smo se odločili, da se amandma k temu členu umakne in
               ostanejo rešitve, kot veljajo sedaj. Vloženih je bilo precej amandmajev, amandmaji
               koalicije in en amandma Socialnih demokratov so bili sprejeti, nekaj amandmajev je
               postalo brezpredmetnih, 9 amandmajev ni bilo sprejetih in nekateri so bili
               umaknjeni.</p>
               <p>Kot je povedal minister, že med sejo smo se dogovorili, h katerim členom se bodo
               amandmaji v nadaljnjih postopkih še vlagali, ker je manjši del ostal odprt, in to smo
               sedaj tudi naredili.</p>
            </sp>
            <sp xml:id="SDZ6-Izredna-22-2012-11-29.sp72">

               <speaker>PREDSEDNIK JAKOB PRESEČNIK:</speaker>

               <p> Hvala lepa za poročilo.</p>
               <p>Ker je Državni zbor na 20. izredni seji opravil splošno razpravo o predlogu zakona,
               predstavitev stališč poslanskih skupin zaradi tega ni možna.</p>
               <p>Prehajamo na razpravo o členih in vloženih amandmajih. Naj vas obvestim, da bomo
               delali po vloženih amandmajih, in sicer so amandmaji datuma 29. november, to so
               amandmaji poslanskih skupin koalicije. Poleg tega so v računalniškem okolju
               objavljeni še štirje dodatni amandmaji poslanskih skupin koalicije, in sicer k 140.
               členu, k 145. členu, k 407. členu in k 412. členu.</p>
               <p>Predvidoma bodo razmnoženi in razdeljeni po klopeh in po mizah čez približno 10
               minut. V vmesnem času pa bo vsaj za glasovanje na razpolago tudi pregled. Ampak glede
               na to, da imamo samo en dokument in se razmnožuje še drugi manjši, mislim, da ni
               nobene ovire, ne glede na to, da še ni izdelan pregled amandmajev, da lahko pričnemo
               z delom oziroma z razpravo o členih in vloženih amandmajih.</p>
               <p>V razpravo dajem 16. člen ter amandma koalicijskih poslanskih skupin. Pa sprašujem,
               ali želi kdo razpravljati o amandmaju k 16. členu. Ne vidim nobene želje po
               razpravi.</p>
               <p>Zato dajem v razpravo 18. člen in amandma k 18. členu. Želi kdo razpravljati? Opažam,
               da ne želi, zato tudi zapiram razpravo.</p>
               <p>Prehajamo na amandma oziroma na 20. člen in amandma k 20. členu. Odpiram razpravo.
               Želi kdo razpravljati? Opažam, da ne želi, zato zapiram razpravo o amandmaju k 20.
               členu.</p>
               <p>Odpiram 30. člen in amandma k 30. členu. Pa sprašujem, če želi kdo razpravljati.
               Odpiram razpravo. Ne vidim nobene želje oziroma nobene roke. In zato zapiram
               razpravo.</p>
               <p>Prehajamo na 34. člen oziroma na amandma k 34. členu. Odpiram razpravo in sprašujem,
               ali želi kdo razpravljati. Očitno ni želje po razpravi, zato zapiram razpravo.</p>
               <p>Prehajamo na 37. člen in amandma k 37. členu. Odpiram razpravo in sprašujem, če želi
               kdo razpravljati.</p>
               <p>Dr. Andreja Črnak Meglič, izvolite.</p>
            </sp>
            <sp xml:id="SDZ6-Izredna-22-2012-11-29.sp73">

               <speaker>DR. ANDREJA ČRNAK MEGLIČ (PS SD):</speaker>

               <p>Hvala lepa.</p>
               <p>Ko sem razmišljala, pri katerem členu naj se prijavim k razpravi, se mi je zdel ta
               vsebinsko takšen, da bom lahko nekaj povedala o tej pokojninski reformi in se bo tudi
               največ mojih razmišljanj vezalo na ta člen.</p>
               <p>Rekla bom tako, kot predhodna Svetlikova pokojninska reforma, si je tudi ta reforma,
               ki je pred nami, za ključna zastavila dva cilja: zagotoviti vzdržnost pokojninskega
               sistema oziroma pokojninske blagajne in zagotoviti dostojnost pokojnin. Pri prvem
               cilju lahko rečemo, da si ga je zastavila na bistveno manj ambiciozen način kot
               prehodna reforma. Reforma, ki jo imamo pred seboj, želi zagotoviti vzdržnost do leta
               2020. Glede na to, da so bili v pogajanjih doseženi mnogi kompromisi, ki jih
               pozdravljamo, nam seveda ne smete zameriti, če izrazimo bojazen oziroma bom rekla,
               nismo tako zelo prepričani, da bo ta pokojninska reforma zdržala do leta 2020.
               Nasprotno – napovedujemo, da se bomo verjetno z novo pokojninsko reformo srečali še
               pred letom 2020 in se bomo morali pogovarjati o novih rešitvah. Ta reforma je, bomo
               rekli, predvsem srednjeročne narave. Kar pa se tiče drugega cilja, doseči oziroma
               zagotoviti dostojnost pokojnin, lahko rečemo, da se bo ta dostojnost pokojnin
               zagotavljala na način, da ne bo več nadaljnjega padanja razmerja med plačo in
               pokojnino. To razmerje naj bi se zaustavilo na doseženi ravni iz leta 2012, to je
               57,12 %. Tistim, ki se bodo upokojevali po novi pokojninski reformi, predvsem moški,
               bodo za 40 let dela prejeli 57,25 % razmerje med plačo in pokojnino. Pri ženskah je
               stvar nekoliko drugačna, ker se jim podaljša delovna doba. To pomeni, da se je iskalo
               ravnovesje med vzdržnostjo blagajne in višino pokojnin. In kompromis je tak, kot ga
               imamo pred seboj. Je to dovolj? Poglejte, na referendumu padla pokojninska reforma je
               kot dostojno opredelila višino 64 % razmerja. Kaj pravi ta reforma? Ta reforma pravi,
               da če želite doseči 64 % razmerje, boste morali delati tri leta dlje. Za vsako
               nadaljnje leto vam povečamo in priznamo bonus v višini 2,5 %. Za 43 let dela bi tedaj
               prejeli 64 % razmerje, po Svetlikovi reformi in tudi po sedanji. Zdaj pa ste
               postavljeni v položaj, ko izbirate, ali boste izhajali iz osnovnega pogoja 40 let
               delovne dobe in 60 let starosti in boste imeli pokojnino na ravni 57,25 %, ali pa
               boste delali dlje in boste imeli dostojnejšo pokojnino. To je razlika.</p>
               <p>V nadaljevanju bi želela reči, da je podaljšanje delovne dobe doseženo predvsem na
               račun podaljšanja delovne dobe žensk. Namreč, ženske naj bi zaradi znanih
               demografskih razlogov dosegle enako delovno dobo kot moški, in pomembno je, da naj bi
               to razmerje dosegle v relativno kratkem času, se pravi v razmerju šestih let, v času,
               ko se še ni iztekla predhodna pokojninska reforma. Zato bo seveda njihovo podaljšanje
               delovne dobe glede na sedanje zatečeno stanje daljše, zato smo Socialni demokrati
               želeli humanizirati te pogoje, ta hiter prehod na način, da bi v 27. členu zamaknili
               obdobje prehoda na 40 let delovne dobe. Na žalost v tem nismo uspeli. Seveda bodo
               dlje delali tudi moški, toda v to njihovo daljšo delovno aktivnost jih bo prisililo
               predvsem ukinjanje časovnih bonusov za otroke, kajti ne bodo mogli več, tako kot pri
               predhodni reformi, če niso skrbeli za otroka, alternativno izbirati uporabe časovnega
               bonusa in se zaradi tega upokojevati prej.</p>
               <p>Morda bi veljalo ob tem povedati še to, da pozdravljamo rešitev, ki ste jo našli tudi
               z drugimi partnerji, predvsem s tistimi, ki zagovarjajo družinske vrednote, da se
               upošteva število otrok in s tem prispevek vsake posamezne družine k temu, da se
               zagotavlja vzdržnost pokojninske blagajne. Vendar moram povedati, da je to boniteta,
               ki se upošteva samo kot časovni bonus – bonus, da se lahko ženske upokojijo prej, kot
               bi se sicer. Na vsak način pa bo, če se bodo za to odločile, vplivalo na to, da bodo
               imele nižjo pokojnino, kot jo imajo.</p>
               <p>Moram reči, da navkljub pomislekom, kritikam in tako naprej pozdravljam to, kar se je
               zgodilo. Zmagala je pamet. Pokazalo se je, da smo zmožni ob tem, da zasledujemo
               iskanje skupnega imenovalca vsi, socialni partnerji, Vlada, predvsem pa opozicija,
               konstruktivno sodelovati in priti do rešitev, ki so ključne za nadaljnji razvoj naše
               države. Če smo se o čem strinjali Socialni demokrati, smo se strinjali v tem, da je
               treba pokojninsko reformo sprejeti. Za nas je umik 408. člena, ki je pomenil
               izločanje oziroma očiščevanje pokojninske blagajne na račun tistih, ki so celo
               življenje vplačevali v pokojninske blagajne, samo ne v Sloveniji, ki so imeli
               zatečene pravice, pa je za njih obstajala bojazen, da bi jim bile lahko odvzete,
               predstavljal tisto točko kompromisa, ko smo menili, da je treba pokojninski reformi
               prižgati zeleno luč, zgodbo čim prej končati in poslati jasen signal državljankam in
               državljanom, pa tudi tujini, da smo v Sloveniji zmožni dosegati soglasja.</p>
               <p>Rekla bi samo to, dragi kolegi iz koalicije, da bi morda veljalo slediti temu
               vzgledu, pa se ne bi srečevali s tem, kar imamo danes pred seboj: izraženo
               nezadovoljstvo tako opozicije, socialnih partnerjev in pa tudi ljudstva, ki več ne
               verjame v to, da lahko vpliva na nas in na naše odločitve. Treba je ustaviti konje in
               nadaljevati na ta način. Delujmo tako, da bomo iskali skupne imenovalce in pri tistih
               točkah, ki so ključne za našo državo, našli rešitve, s katerimi bo možno naprej, šele
               tedaj nam bodo ljudje verjeli, sicer pa ne vem, kakšen bo razplet dogodkov. Hvala
               lepa.</p>
            </sp>
            <sp xml:id="SDZ6-Izredna-22-2012-11-29.sp74">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima minister mag. Andrej Vizjak.</p>
            </sp>
            <sp xml:id="SDZ6-Izredna-22-2012-11-29.sp75">

               <speaker>MAG. ANDREJ VIZJAK:</speaker>

               <p>Spoštovani!</p>
               <p>Hvala lepa za te spodbudne besede in najave, vendar moram le odreagirati zaradi
               korektne obveščenosti javnosti in nekaterih navedb. Prvič. Ta pokojninska reforma
               nima le srednjeročnih pozitivnih finančnih učinkov in vzdržnosti, temveč ima tudi
               dolgoročne. Navedel bom konkretne številke, ki izhajajo iz modela, ki je ovrednotil
               finančne učinke in posledično s tem opredelil vzdržnost pokojninske blagajne. Včeraj
               je bilo to predstavljeno tudi na odboru. Pokojninska reforma,ki je pred vami, z
               amandmaji vred – amandmaji teh učinkov ne kvarijo – bo zaustavila naraščanje deleža
               bruto domačega proizvoda za pokojnine v prihodnjem 7-letnem obdobju. Do leta 2020 nam
               bo padal delež bruto domačega proizvoda v Sloveniji za potrebe pokojnin. To pomeni,
               da bomo spremenili trend, kajti doslej je delež ustvarjenega v tej državi ali bruto
               domačega proizvoda naraščal za izplačevanje pokojnin, sedaj bo pa nekaj let padal in
               potem zopet dosegel raven iz letošnjega leta v leto 2020. Če gremo naprej v leto
               2025, 2030 in 2060 lahko ugotovimo, da bo letno, zaradi te pokojninske reforme, tam
               leta 2025 oziroma leta 2030 potrebnih približno 350 milijonov evrov manj sredstev za
               pokojnine vsako leto – vsako leto približno 350 milijonov evrov – in tam leta 2060
               približno dvakrat toliko, 700 milijonov evrov. Res je, da samo to ne bo dovolj, če se
               bodo trendi, razmerja med upokojenci in delavci nadaljevali; da bo toliko manj
               delovno aktivnih in toliko več upokojencev. Zato ni res, da bomo morali že čez nekaj
               let delati novo pokojninsko reformo. Res je le to, da se bomo morali zelo potruditi
               pri ukrepih za razvoj in rast gospodarstva, za zmanjševanje števila brezposelnih in
               povečevanje števila delovno aktivnih. Če bomo tu ohranili vsaj neke normalne trende
               in preprečili nadaljnje slabšanje razmerja med upokojenci in delavno aktivnimi, potem
               bomo s tem znatno podaljševali učinek in veljavnost pokojninske reforme. Zadeva je
               lahko ob ugodnejših gospodarskih gibanjih tudi dolgoročno vzdržna in k temu si
               prizadevamo. Res pa je tudi, da ne ta, ne kakšna še bolj ostra ne bo zalegla, če se
               nam bo to razmerje drastično poslabševalo. Zato hočem povedati, da je komponenta
               vzdržnosti pokojninske zakonodaje in te reforme zelo povezana s kondicijo
               gospodarstva in z gospodarsko rastjo in z novimi delovnimi mesti. To je prva
               stvar.</p>
               <p>Druga stvar je primerjava glede odmernih odstotkov za moške med na referendumu
               zavrnjeno pokojninsko reformo in to, ki ni točna. Če primerjamo upokojitveni pogoj po
               predlagani pokojninski zakonodaji: da se moški polno starostno upokoji pri 40 letih
               delovne dobe po starem ali pokojninske dobe brez dokupa in pri 60. letu starosti dobi
               po tem predlogu, ki je pred vami, starostno pokojnino. Prejema, tako kot ste
               povedali, 57,25 % razmerja med plačo in penzijo. Po stari zavrnjeni pokojninski
               reformi, pri tem pogoju sploh ne bi izpolnjeval pogojev za starostno pokojnino. Ne bi
               jih izpolnil. Pri 40 letih delovne dobe in 60 letih starosti bi se moral predčasno
               upokojiti. Njegova predčasna pokojnina bi znašala 49,5 % razmerij, ker bi bili takšni
               malusi. Želim vam povedati, če primerjamo primerljivo pokojninsko dobo in starost
               skupaj, potem ugotovimo, da je ta ob tem pogoju bistveno bolj ugodna. Ta primerjava,
               ki je bila narejena za 40 let pokojninske dobe, se nanaša na eno drugo starost, ki bi
               jo moral ta isti izpolniti, da se lahko upokoji. Zato je pametno to primerjati. Če
               primerjamo okoliščino, da bi se po sedaj veljavnem našem predlogu, ki je sedaj pred
               vami, nekdo upokojil pri 63 letih starosti – ki bi izpolnjeval pogoje 40 let že pred
               tremi leti in bi delal 43 let –, bi imel po tej zakonodaji bonus, 3 krat 2,5, kot je
               predlagano, in bi prišel najmanj za 7,5 višje od teh 57,5. <stage xml:id="SDZ6-Izredna-22-2012-11-29.stage8">/ oglašanje iz dvorane/</stage>
               Ja, do 63. leta. Govorimo o 63. letu, če bi delal 43. To je primerljivo, ker mora
               delati tako dolgo. Zato želim povedati, da je bil ta upokojitveni pogoj za pridobitev
               starostne pokojnine pri 40 letih pokojninske dobe brez dokupa in 60 letih starosti
               bistveno drugačen, tudi za socialne partnerje bolj sprejemljiv pogoj in ga je težko
               primerjati in je ugodnejši kot pri istem pogoju za predčasno pokojnino po padli
               reformi. To verjetno vsi, ki poznate ta sistem, dobro veste. Mislim, da je prav, da
               ljudje to vedo in da ne bi bili v zmoti, da so pred dvema letoma, kako bi rekel, fino
               zgrešili.</p>
               <p>Spoštovani, menim, da je ta 37. člen redakcijsko odprt bolj ali manj zato, ker še
               vedno potekajo pogajanja s socialnimi partnerji. Ta člen govori o odmernih odstotkih
               in je povezan z višino bodoče pokojnine. Povezan ni le s tem, povezan je tudi z
               bonusi. Moram povedati, da kar intenzivno potekajo pogajanja in da smo zelo blizu,
               pravzaprav tik pred koncem. Po informacijah, ki jih imam, vam lahko zatrdim, da si ne
               znam predstavljati, da do torka, ko bo verjetno tretja obravnava, ne bi prišli
               skupaj. Hvala lepa.</p>
            </sp>
            <sp xml:id="SDZ6-Izredna-22-2012-11-29.sp76">

               <speaker>PODPREDSEDNIK JAKOB PRESEČNIK:</speaker>

               <p>Replika, dr. Andreja Črnak Meglič.</p>
            </sp>
            <sp xml:id="SDZ6-Izredna-22-2012-11-29.sp77">

               <speaker>DR. ANDREJA ČRNAK MEGLIČ (PS SD):</speaker>

               <p>Hvala lepa.</p>
               <p>Glede prvega bom rekla, da samo upam, da bo tako. Osebno še vedno izražam dvom. Glede
               drugega bi rekla pa sledeče: res je, na referendumu padla reforma je zaukazala 43 let
               delovne dobe. Ta je ne. Vendar, če bo moški želel z vašim izračunom 57,25 plus 7,5
               doseči višino 64 % nadomestnega razmerja, bo moral delati pač tri leta dlje. To je
               bila ta primerjava, o kateri sem govorila. Sicer pa sem se ob tem členu oglasila
               ravno zato, ker vem, da je neusklajen in da še vedno potekajo pogajanja okrog višine
               nadomestnega razmerja. Upam, da bo to pogajanje ugodno zaključeno, na račun tega, da
               bodo višine pokojnin na podlagi nadomestnega razmerja iste. Drugače pa, računica
               drži. Hvala.</p>
            </sp>
            <sp xml:id="SDZ6-Izredna-22-2012-11-29.sp78">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Želi še kdo razpravljati o amandmaju k 37. členu? Očitno ne, zato zapiram
               razpravo.</p>
               <p>Prehajamo na razpravo k 46. členu in amandmaju k istemu členu, to je amandma – vsi
               amandmaji so amandmaji poslanskih skupin koalicije. Sprašujem, če želi kdo
               razpravljati. Ne želi. Zato zapiram razpravo.</p>
               <p>Prehajamo na obravnavo 57. člena in amandmaja k 57. členu. Sprašujem, če želi kdo
               razpravljati. Ne vidim želje po razpravi, zato zapiram razpravo.</p>
               <p>Prehajamo na 74. člen in amandmaju k 74. členu. Želi kdo razpravljati? Vidim, da ne.
               Zapiram razpravo.</p>
               <p>V razpravo dajem 113. člen in amandma k istemu členu. Sprašujem, če želi kdo
               razpravljati. Ne želi, zato zapiram razpravo k 113. členu.</p>
               <p>V drugem delu amandmajev, ki ste ga ravno tako dobili na klop, imamo amandma k 140.
               členu. V razpravo dajem 140. člen in amandma k 140. členu. Sprašujem, če želi kdo
               razpravljati o tem amandmaju. Vidim, da ne želi, zato zapiram razpravo o amandmaju k
               140. členu.</p>
               <p>Odpiram razpravo oziroma dajem v razpravo 143. člen in amandma k istemu členu.
               Sprašujem, če želi kdo razpravljati. Ugotavljam, da ne želi, zato zapiram
               razpravo.</p>
               <p>Prehajamo na 145. člen iz drugega dela amandmajev in amandma k 145. členu. Sprašujem,
               če želi kdo razpravljati. Ugotavljam, da ne želi, zato zapiram razpravo o tem
               amandmaju.</p>
               <p>In dajem v razpravo 146. člen in amandma k istemu členu. Sprašujem, če želi kdo
               razpravljati. Ugotavljam, da ne želi, zato zapiram razpravo.</p>
               <p>Odpiram razpravo oziroma dajem v razpravo 148. člen in amandma k istemu členu.
               Sprašujem, če želi kdo razpravljati. Ugotavljam, da ne želi, zato zapiram
               razpravo.</p>
               <p>Prehajamo na 152. člen in amandma k istemu členu. Sprašujem, če želi kdo
               razpravljati. Ugotavljam, da ne želi, zato zapiram razpravo.</p>
               <p>Prehajamo na 153. člen in amandma k 153. členu. Sprašujem, če želi kdo razpravljati.
               Ugotavljam, da ne želi, zato zapiram razpravo.</p>
               <p>Prehajamo na 154. člen in amandma k istemu členu. Sprašujem, če želi kdo
               razpravljati. Ugotavljam, da ne želi, zato zapiram razpravo.</p>
               <p>V razpravo dajem 155. člen in amandma k istemu členu. Sprašujem, če želi kdo
               razpravljati. Ugotavljam, da ne želi, zato zapiram razpravo.</p>
               <p>Prehajamo na 202. člen in amandma k 202. členu. Sprašujem, če želi kdo razpravljati o
               tem amandmaju. Ne želi nihče razpravljati, zato zapiram razpravo.</p>
               <p>Odpiram 204. člen in amandma k 204. členu. Sprašujem, če želi kdo razpravljati o tem
               amandmaju. Ugotavljam, da ne želi, zato zapiram razpravo k 204. členu.</p>
               <p>Odpiram in dajem v razpravo 208. člen oziroma amandma k 208. členu. Odpiram razpravo.
               Želi kdo razpravljati? Ugotavljam, da ni takšne želje, da ne želi nihče razpravljati
               o tem členu, zato zapiram razpravo.</p>
               <p>Odpiram 210. člen oziroma amandma k istemu členu. Sprašujem, če želi kdo razpravljati
               o amandmaju k 210. členu. Ugotavljam, da ne želi nihče razpravljati, zaradi tega
               zapiram razpravo.</p>
               <p>Odpiram 212. člen in amandma k 212. členu in sprašujem, če želi kdo razpravljati o
               amandmaju k 212. členu. Ugotavljam, da ne želi nihče razpravljati, zato zaključujem
               razpravo o amandmaju k 212. členu.</p>
               <p>Prehajamo na 233. člen in amandma k istemu členu. Sprašujem, če želi kdo
               razpravljati, spoštovane kolegice in kolegi. Ugotavljam, da ne, zato zapiram razpravo
               o amandmaju k 233. členu.</p>
               <p>Odpiram 390. člen in razpravo o amandmaju k 390. členu. Sprašujem, če želi kdo
               razpravljati. Ugotavljam, da ne, zato zaključujem razpravo.</p>
               <p>Prehajamo na 398. člen in razpravo o amandmaju k 398. členu. Sprašujem, če želi kdo
               razpravljati. Ugotavljam, da ne želi, zato zapiram razpravo o tem členu.</p>
               <p>Odpiram 403. člen. Odpiram razpravo o amandmaju k 403. členu in sprašujem, če želi
               kdo razpravljati. Vidim eno roko.</p>
               <p>Mag. Barbara Žgajner Tavš, izvolite.</p>
            </sp>
            <sp xml:id="SDZ6-Izredna-22-2012-11-29.sp79">

               <speaker>MAG. BARBARA ŽGAJNER TAVŠ (PS PS):</speaker>

               <p> Hvala lepa, predsedujoči!</p>
               <p>No, saj ne bom dolga, ker je bilo praktično tisto, kar je ključno že povedano v
               preteklih dveh dneh, kjer smo na matičnem delovnem telesu, verjamem, da vsi skupaj,
               opravili izjemno pomembno delo, ki je obrodilo sadove v pomembni meri, deležu.
               Navkljub temu, da, kot smo slišali tudi s strani ministra, vse točke, ki so bile
               odprte do obravnave na matičnem delovnemu telesu, še vedno niso zaprte s sindikati.
               Upam in želim, da bodo tista vprašanja, ki so še odprta, uspeli res do zadnje
               obravnave zapreti. To je ne nazadnje izjemno dobra popotnica za podporo, soglasno
               podporo, verjamem, da tako pomembnemu zakonu, kot je pokojninska reforma. Ampak, kot
               že rečeno, mi posebej tega ne bomo problematizirali, kajti verjamem, da smo res v
               konsenzu dosegli tiste ključne rešitve in dileme, ki so bile odprte še včeraj.</p>
               <p>Če dovolite, če ne drugega, bi želela nekaj povedati pri 403. členu za javnost,
               tiste, ki nas spremljajo in tisti, ki so ne nazadnje tudi oblikovali oziroma imeli
               pripombe na 403. člen oziroma rekla bom kar na cel Zakon o pokojninskem in
               invalidskem zavarovanju, ki izpušča področje invalidnin in s tem posledično tudi
               telesnih okvar. Navkljub temu, da nekateri naši predlogi, ki bi sistemsko umeščali to
               področje nazaj v zakon, niso bili upoštevani, je bil sprejet nek kompromisen predlog
               in kot vidim, je ministrstvo res upoštevalo naš predlog in v okvir 403. člena
               korektno vključilo invalidnino za telesne poškodbe pri delu oziroma konkretno gre za
               področje telesnih okvar, ki so zdaj opredeljene v zakonu in upoštevane v tem vmesnem
               obdobju do uveljavitve predpisa s področja varstva invalidov, ki ga mora pripraviti
               ustrezno resorno ministrstvo.</p>
               <p>Ta točka, ki je tudi na nek način pripomba delovnih invalidov, je bila ustrezno
               vključena v obliki amandmaja in absolutno ga bomo v Poslanski skupini Pozitivne
               Slovenije podprli.</p>
            </sp>
            <sp xml:id="SDZ6-Izredna-22-2012-11-29.sp80">

               <speaker>PODPREDSEDNIK JAKOB PRESEČNIK:</speaker>

               <p> Hvala lepa.</p>
               <p>Sprašujem, če želi še kdo razpravljati o amandmaju k 403. členu. Ugotavljam, da ne
               želi, zato zapiram razpravo.</p>
               <p>V razpravo dajem 407. člen in amandma k 407. členu – to je iz drugega paketa, če
               lahko tako rečem. Odpiram razpravo o amandmaju k 407. členu. Želi kdo razpravljati?
               Nihče ne želi razpravljati, zato zapiram razpravo.</p>
               <p>V razpravo dajem 408. člen in amandma k 408. členu. Sprašujem, če želi kdo
               razpravljati. Odpiram prijavo k razpravi. Prosim, da se prijavite.</p>
               <p>Mag. Barbara Žgajner Tavš, prosim.</p>
            </sp>
            <sp xml:id="SDZ6-Izredna-22-2012-11-29.sp81">

               <speaker>MAG. BARBARA ŽGAJNER TAVŠ (PS PS):</speaker>

               <p>V okviru 408. člena oziroma tega amandmaja vidimo, da je uspelo vsem skupaj ubiti dve
               muhi na en mah, če se izrazim nekoliko plastično. Prvo, kar je izjemno pozitivno in
               kar smo včeraj pohvalili predvsem v opozicijskih strankah in tudi sindikati, je, da
               je Vlada uspela črtati tisto sporno določilo, ki je na nek način premeščalo – da ne
               bom napak razumljena –, ki je premeščalo določene kategorije upokojencev iz
               pokojninskega zakona in jih naslavljal na nek drug podzakonski predpis oziroma
               reševanje njihovih pokojnin, pravic v okviru posameznih ministrstev. To določilo nam
               je bilo izjemno sporno, sporno tudi z vidika Ustave Republike Slovenije. To je bila
               ena od naših zahtev pri podpori pokojninski reformi in moram reči, da smo zadovoljni,
               da je pri ministru tokrat res prevladala modrost in da je bila vsebina 408. člena
               črtana iz osnovnega predloga pokojninske reforme. Tisto, kar vidimo danes v okviru
               amandmaja, pa je, da v okviru tega člena, ki je ostal odprt, rešujemo še eno izmed
               odprtih vprašanj s sindikati, to pa so določitve prehodnega obdobja za ukinitev
               dodane dobe za čas študija, kar absolutno pozdravljamo.</p>
               <p>Tudi ta amandma bomo ravno s tega vidika, ker je s tem zaprto še eno poglavje, ki je
               bilo neusklajeno s sindikati, v Pozitivni Sloveniji podprli.</p>
            </sp>
            <sp xml:id="SDZ6-Izredna-22-2012-11-29.sp82">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Besedo ima gospod Matevž Frangež, prosim.</p>
            </sp>
            <sp xml:id="SDZ6-Izredna-22-2012-11-29.sp83">

               <speaker>MATEVŽ FRANGEŽ (PS SD):</speaker>

               <p>Spoštovane in spoštovani!</p>
               <p>Pri 408. členu je – podobno, kot je to naredila kolegica Barbara –, treba izpostaviti
               pomen kompromisa, ki je bil dosežen z včerajšnjim sprejetjem amandmajev in črtanjem
               spornega besedila 408. člena. To praktično pomeni, da bo Republika Slovenija iz
               državnega proračuna za 44 kategorij ljudi, 170 tisoč zavarovancev oziroma upokojencev
               zagotavljala sredstva za njihove pokojnine, za njihove pravice, ki so del obstoječih
               obveznosti Republike Slovenije in jih 161. člen Zakona o pokojninskem in invalidskem
               zavarovanju sedaj korektno povzema brez tega, da bi 408. člen vseboval nevarne,
               četudi napotilne norme o tem, da je treba v roku enega leta ta vprašanja urediti na
               novo. Kar se mene tiče teh pravic ni treba urejati na novo, v vsakem primeru pa jih
               ne smemo urejati drugače, kot so urejene doslej. To je obveznost Republike Slovenije
               do teh ljudi, ki jih mora Republika Slovenija izvrševati in v ta namen sredstva za
               njihovo pokojnino izplačevati iz državnega proračuna. Vesel sem, da je prišlo do
               modrosti in lahko samo hvalim prilagodljivost ministra, da je sprejel razumen
               predlog, tudi opozicije. To po mojem mnenju povečuje splošno sprejemljivost celotne
               pokojninske reforme in sem tega vesel. Kljub temu pa imam dodatno vprašanje in menim,
               da je prav, da ministrov odgovor slišimo tudi na skupini seji Državnega zbora. Tretji
               odstavek črtanega 408. člena je govoril o obveznostih do upokojencev, ki so bili
               zavarovani preko Sklada obrtnikov in podjetnikov. Za upokojene člane sklada, ki so
               dobili pravico do pokojnine sklada, se obveznost Republike Slovenije glede
               zagotavljanja sredstev do zneska najnižje pokojnine uredi z zakonom. Prosim ministra,
               da jasno pove, kako bo to vprašanje urejeno in kako se bo vprašanje, ki je odprto
               predolgo, po moji presoji obveznost Republike Slovenije do obrtnikov in podjetnikov,
               ustrezno realiziralo in kakšni bodo ukrepi njegovega ministrstva.</p>
               <p>Naj pa vendarle pohvalim tudi vložen amandma k 408. členu, ki v bistvu nadomešča
               prejšnjo sporno vsebino. V tem amandmaju, ki mi ga mora Andreja vrniti, menim, da
               prihaja do zelo dobrodošlega predloga, ki povečuje prehodnost te pokojninske reforme,
               namreč zavarovanci, ki bodo imeli v času do treh let po uveljavitvi tega zakona
               dopolnjene 38 let pokojninske dobe – moški – oziroma 35 let pokojninske dobe – ženske
               – bodo lahko v tem obdobju uveljavljali pravico do dokupa dveh let dobe za čas
               študija.</p>
               <p>Mislim, da je tudi to izjemno pomemben in razumen kompromis, kolikor razumem, je
               produkt socialnega dialoga in sem tega amandmaja zelo vesel.</p>
            </sp>
            <sp xml:id="SDZ6-Izredna-22-2012-11-29.sp84">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Minister mag. Andrej Vizjak, prosim.</p>
            </sp>
            <sp xml:id="SDZ6-Izredna-22-2012-11-29.sp85">

               <speaker>MAG. ANDREJ VIZJAK:</speaker>

               <p>Spoštovani poslanec, res je, ko smo oblikovali rešitve te pokojninske reforme, smo se
               soočili tudi z nekaterimi problemi, ki imajo dolgo brado. Eden takšnih problemov je
               bilo obvezno dodatno pokojninsko zavarovanje, tako imenovano poklicno zavarovanje za
               mešance, to je za tiste, ki so začeli v benefikaciji in so po letu 2000 stopili v
               individualne račune. To so stvari, ki so stare dvanajst let. In smo upam, da še ne
               čisto do konca, zato je nekaj členov odprtih, tudi ta problem strli. Nismo uspeli
               streti problema Sklada obrtnikov in podjetnikov, kajti ta problem je relativno
               finančno zahteven, hkrati pa ga tudi nismo mogli. Zakaj ne? Zato, ker se mora ta
               sklad preoblikovati v vzajemno zavarovalnico in šele potem mu lahko potrdimo
               pokojninski načrt, zato je treba narediti nekaj postopkov in zato smo se tudi
               zavezali, da bomo skupaj s skladom v roku enega leta oblikovali ustrezne rešitve.</p>
               <p>Glede na to, da je bila to določba sedaj zbrisanega 408. člena in je to eno leto
               izpadlo, še ne pomeni, da tega v enem letu ne bomo naredili, ker moramo narediti tudi
               zaradi finančne dimenzije tega problema. Sklad obrtnikov in podjetnikov želimo
               urediti v roku enega leta po uveljavitvi tega zakona. Kar se pa tiče spremenjenega
               člena moram povedati, da je bil ta dokup doslej že možen, ne glede na ta člen, vendar
               408. člen pomeni cenejši dokup – cenejši dokup za tiste, ki so tik pred upokojitvijo
               in bi izpolnili v prihodnjih letih te pogoje, kar jim z uveljavitvijo tega zakona
               preprečimo. Zaradi upoštevanja dodane dobe za čas študija, jim to s tem zakonom
               preprečimo in si zelo želimo, da imajo tisti, ki so tik pred tem, možnost cenejšega
               dokupa. Ta člen je bil ponujen sindikatom in moram reči, da še niso stoprocentno
               zadovoljni. Lahko, da bo prišlo pri tistih procentih v drugem odstavku še do kakšne
               nadgradnje, kot bi temu rekel, vendar mislim, da je to prava pot, da v nekem krajšem
               časovnem obdobju omogočimo tistim, ki so relativno blizu upokojitve, da to ceneje
               storijo. Zakaj ceneje? Tudi to mislim, da je pošteno, kajti v glavnem vsi izobraženi
               ljudje, ki torej uveljavljajo čas študija, napredujejo skozi svojo kariero, bodisi so
               v državni upravi, bodisi da so v gospodarstvu. Začnejo verjetno z nižjo plačo in
               končajo z višjo, imajo neko lestvico in gredo navzgor tudi s plačo. Vprašljivo je,
               ali je ravno prav, da po zadnji, torej po tisti najvišji ceni, kupijo leta, če jih že
               kupijo. Prav je, da se ta odkup zgodi, recimo, od neke povprečne njihove plače v
               karieri in zato znižujemo zgornjo raven za nekaj oziroma v tem konkretnem primeru za
               20 %. Upam, da bo to zaprlo še tisto zadnje ali predzadnje vprašanje s sindikati in
               da bomo imeli v torek res povsem usklajen tekst v tretjem branju.</p>
            </sp>
            <sp xml:id="SDZ6-Izredna-22-2012-11-29.sp86">

               <speaker>PODPREDSEDNIK JAKOB PRESEČNIK:</speaker>

               <p>Vidim več rok, zato odpiram možnost prijave k razpravi.</p>
               <p>Gospod Samo Bevk, izvolite.</p>
            </sp>
            <sp xml:id="SDZ6-Izredna-22-2012-11-29.sp87">

               <speaker>SAMO BEVK (PS SD):</speaker>

               <p>Hvala za besedo, gospod podpredsednik. Spoštovani zbor!</p>
               <p>Dejstvo je, da je treba po 12 letih sprejeti nov pokojninski zakon – leta 1999 smo
               sprejeli tako imenovan Ropov pokojninski zakon, ki je začel veljati leta 2000 – in da
               je treba nov zakon sprejeti iz vrste razlogov, predvsem zaradi neugodnih demografskih
               razmer, prezgodnjega upokojevanja, poznega vstopa mladih na trg dela, slabitve
               pokojninske blagajne, zniževanja vrednosti začetne pokojnine, nepreglednosti
               sedanjega sistema in povečevanja javnega dolga. Dejstvo je, da bomo morali delati več
               in dalj časa, če bomo hoteli imeti bolj dostojne pokojnine.</p>
               <p>Mene pa je v prvi obravnavi skrbelo predvsem čiščenje pokojninske blagajne, ki jo je
               v prvi obravnavi omenil minister Vizjak, kajti takšnemu ali podobnemu čiščenju,
               čeprav v manjši meri, smo bili priča že ob uveljavitvi razvpitega Zakona o
               uravnoteženju javnih financ, ki je prizadel 26 tisoč upokojencev. Sedaj je to iz 408.
               člena umaknjeno. Po prvotnem predlogu naj bi šlo za čiščenje pokojninske blagajne, ko
               bodo kar 170 tisoč slovenskih upokojencev, kot je dejal minister v prvi obravnavi,
               navajam, "da bodo transparentno preseljeni v državni proračun", kar bi po mojem
               mnenju pomenilo, da bi dobili novo kategorijo izbrisanih upokojencev.</p>
               <p>Ker tega v 408. členu zakona ni več, bom Zakon o pokojninskem in invalidskem
               zavarovanju podprl. Hvala lepa.</p>
            </sp>
            <sp xml:id="SDZ6-Izredna-22-2012-11-29.sp88">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Mag. Majda Potrata, izvolite.</p>
            </sp>
            <sp xml:id="SDZ6-Izredna-22-2012-11-29.sp89">

               <speaker>MAG. MAJDA POTRATA (PS SD):</speaker>

               <p>Hvala za besedo, gospod podpredsednik!</p>
               <p>Sama bi rada ob vseh teh komplimentih, ki so bili izrečeni, vendarle ohranila
               nekoliko previdnosti pri tem, da bo ugodna rešitev, ki pomeni črtanje
               diskriminacijskih določb, ki so posegle za nazaj, in bi se lahko odpiral prostor za
               ponovno presojanje tistega dela upravičene pokojnine, za katerega so predlagatelji
               menili, da bi moral biti predmet ponovnega pretresa in določitve v posameznih zakonih
               – da so s to namero opustiti določbo mislili iskreno in je ne bodo skušali s kakšnimi
               drugimi pravnimi postopki znova uveljavljati. Upam, da je moj dvom prazen in da je
               naše zadovoljstvo lahko toliko večje, ker se nekega zelo slabega dejanja nismo
               oklepali do konca.</p>
               <p>Prav tako sem zadovoljna, da je bil v tem zakonu sprejet tudi amandma, ki je odpravil
               še eno diskriminacijsko področje. To je področje pravic, ki jih do vdovske pokojnine
               lahko uveljavlja partner v registrirani istospolni partnerski skupnosti. Zakaj se mi
               zdi to zelo pomembno? Morebiti se kdo od vas še spomni, da sem že takrat, ko smo
               sprejemali predlog stališča Republike Slovenije do predloga uredbe Sveta o
               pristojnosti, pravu, ki se uporablja, priznavanju in izvrševanju sodnih odločb na
               področju premoženjskih razmerij med zakoncema, v imenu poslanske skupine zastopala
               stališče, da se morajo odločbe ali določbe, ki veljajo za zakonce, po istem principu
               razširiti tudi na tiste, ki živijo v zunajzakonski skupnosti in v registrirani
               istospolni partnerski skupnosti, ker se s tem uveljavlja enakost pred zakonom. Zato
               se mi zdi pomembno, da je v naši nacionalni zakonodaji to določilo zapisano in dokler
               ne bomo za istospolne partnerske skupnosti našli kakšnega drugačnega pogleda na
               pravno urejanje razmerij, bo to en majhen korak pri zagotavljanju enakih
               možnosti.</p>
               <p>Rada bi se vrnila k skupini tistih 44 različnih kategorij, ki imajo upravičenje do
               pokojnine ali prispevkov, dodatkov, v celoti ali delno in so le-ti financirani iz
               proračuna. Navadno se omenja samo kumulativna številka 440 milijonov in potem se
               nekatere skupine kažejo kot bolj izpostavljene, druge kot manj. Meni se zdi, da je ob
               tej priložnosti treba povedati, da če pogledamo poročilo zavoda za leto 2011, potem
               se po višini proračunskih sredstev, ki jih namenjamo za to skupino, po 232. členu
               sedaj veljavnega zakona, v svojih finančnih nasledkih skoraj izenačujeta prva skupina
               in druga skupina. Prva so udeleženci narodnoosvobodilnega boja, španske vojne, pa je
               menda samo še en pripadnik španske državljanske vojne oziroma udeleženec živ, nosilci
               partizanskih spomenic in tako naprej –19 tisoč 625 upravičencev in 32 milijonov in
               pol, zaokrožujem. Če boste pogledali, kako je z drugo skupino, ki je bila prav tako
               pogosto omenjena – to je skupina prejemnikov državnih pokojnin –, je pa znesek za
               državne pokojnine, ki gredo iz proračuna, prav tako 32 milijonov in 250 tisoč evrov,
               teh upravičencev je 15 tisoč 721. Kot informacija, takih skupin, za katere gre iz
               proračuna več kot 30 milijonov, je 7 od 44. Dve sem že omenila, morebiti bi kazalo
               omeniti še upokojence, ki so upokojeni po Zakonu o pravicah iz PIZ bivših vojaških
               zavarovancev, pa prejemnike varstvenega dodatka – ti so pravzaprav najvišji, 55
               milijonov – in potem upravičence do dela pokojnine za nosilce zavarovanja iz
               nekdanjih republik, 44, še upravičence do dela pokojnine za obdobje prvega leta
               otrokovega življenja, 30 milijonov. Hočem reči, da je prav poznati te podatke in
               vedeti, katere ljudi bi prizadeli, če bi obveljal člen, ki je bil predviden za ta
               zakon. S tem, ko smo to črtali, je zvezano tudi moje zadovoljstvo in hkrati zaupanje,
               da ne bo to zadovoljstvo zlorabljeno in da ne bo prvotna odločitev nad te upravičence
               prišla po kakšni drugi poti in posegla po njihovih že uveljavljenih pravicah.</p>
               <p>Ta moja previdnost je pa zvezana tudi s tem, da je bil po mnenju nekaterih ravno ta
               del tisti, ki je bil alibi za zavračanje pokojninske reforme prejšnje vlade. Zdaj ne
               vidim več tako velikih pomislekov v zvezi s predlaganim zakonom, da ne bi mogla
               predlogu zakona izreči dobre popotnice. Hvala.</p>
            </sp>
            <sp xml:id="SDZ6-Izredna-22-2012-11-29.sp90">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Sprašujem, če želi še kdo razpravljati? Ugotavljam, da ne želi, zato zapiram
               razpravo.</p>
               <p>V razpravo dajem 410. člen oziroma amandma k 410. členu. Pa sprašujem, če želi kdo
               razpravljati o amandmaju. Očitno ne želi, zato zapiram razpravo.</p>
               <p>Odpiram 412. člen in razpravo o amandmaju k 412. členu. Sprašujem, če želi kdo
               razpravljati. Ugotavljam, da ne želi, zato zapiram razpravo k 412. členu.</p>
               <p>Odpiram 413. člen in razpravo k istemu členu oziroma amandmaju k istemu členu.
               Sprašujem, če želi kdo razpravljati. Ugotavljam, da ne želi, zato zapiram
               razpravo.</p>
               <p>Odpiram 428. člen in amandma k istemu členu. Sprašujem, če želi kdo razpravljati?
               Ugotavljam, da o tem amandmaju ne želi nihče razpravljati, zato zapiram razpravo.</p>
               <p>Odpiram 429. člen in amandma. Odpiram prijavo. Prosim, da se prijavite. Zdi se mi, da
               sem opazil dve roki, pa nisem prepričan.</p>
               <p>Gospa Jana Jenko, prosim.</p>
            </sp>
            <sp xml:id="SDZ6-Izredna-22-2012-11-29.sp91">

               <speaker>MAG. JANA JENKO (PS DeSUS):</speaker>

               <p>Hvala lepa za besedo. Spoštovane poslanke in poslanci!</p>
               <p>Reforma pokojninskega zakona je nujna. Predlagani zakon za stranko DeSUS v dveh
               členih, to je v členu 106. in 429. ni najbolj idealen, je pa zadovoljiv. Ta dva člena
               določata usklajevanje pokojnin. Ker se zavedamo stanja v državi in pa, ker je v
               večini dosežen sporazum s sindikati, pristajamo na nižje usklajevanje pokojnin, kot
               ga od nas poslancev zahteva članstvo stranke in drugi upokojenci in ki ga tudi
               zaslužijo. S potrditvijo zakona je samo delno upoštevana s strani vseh koalicijskih
               strank podpisana koalicijska pogodba. Stranka DeSUS se zaveda, da je v Sloveniji 110
               tisoč nezaposlenih, nekaj čez 800 tisoč zaposlenih in upokojencev okoli 590 tisoč. Ti
               podatki povedo vse. Vendar vsi vemo, da v Sloveniji obstaja tudi neka družba. To je
               kapitalska družba, ki je ustanovljena z namenom. Namen te družbe je med drugim tudi
               zagotavljanje 50 milijonov evrov sredstev ZPIZ za usklajevanje pokojnin. Družba svojo
               obveznost do ZPIZ letno poravnava, vendar – spet smo pri besedi vendar! Za
               usklajevanje pokojnin je bilo iz tega namenskega denarja dejansko v letu 2011
               porabljenih samo 18 milijonov evrov, v letošnjem letu pa nič. Usklajevanja ni bilo.
               Torej se je s tem delom sredstev, ki jih Kad namenja ZPIZ za usklajevanje, že
               pokrival delež prispevka za pokojnine, ki ga mora pokriti proračun. Pokojnine realno
               močno upadajo, zaradi boljših življenjskih pogojev se daljša življenjska doba
               prebivalstva. Ta dejavnik v sedanjem pokojninskem zakonu ZPIZ-1 ni upoštevan v
               zadostni meri, zato je reforma tega zakona nujno potrebna. Nujno je treba podaljšati
               tudi delovno dobo. Če na seji Odbora za delo, družino, socialne zadeve in invalide
               predstavljeni izračuni in grafi držijo, bo nov izračun odmere pokojnine padanje
               pokojnin močno ublažil. Pokojnine v bodoče ne bodo tako drastično padale, temveč naj
               bi obstale na sedanji ravni in to podpiramo.</p>
               <p>Za zaključek pa naj Vladi in odgovornim vseeno predočim oziroma od njih zahtevam, da
               se proračun napolni iz virov, ki so dosegljivi, in sicer s striktnim pobiranjem
               davkov, obdavčenjem cerkvenega premoženja – tukaj je prihodek lahko enormen –,
               odvzemom in prodajo premoženja tajkunom, kar lahko pristojne službe oziroma organi
               izvedejo takoj že na podlagi sprejetega Zakona o odvzemu premoženja nezakonitega
               izvora. Izvedba naštetega bi pomenila, da v letu 2014 sploh ne bi bilo treba posegati
               v socialne pravice, kot so otroški dodatek, varstveni dodatek, nadomestilo za
               brezposelne, subvencije za šolsko prehrano, pokojnine in ostali dodatki, predvsem pa
               bi se iz pobranih sredstev lahko sredstva namenjala tudi za spodbujanje gospodarstva,
               s tem več delovnih mest, višje plače, višje pokojnine in manj socialnih transferjev.
               Hvala.</p>
            </sp>
            <sp xml:id="SDZ6-Izredna-22-2012-11-29.sp92">

               <speaker>PODPREDSEDNIK JAKOB PRESEČNIK:</speaker>

               <p> Hvala lepa.</p>
               <p>Sprašujem, če želi še kdo razpravljati? Vidim, da želi, zato ponovno odpiram
               prijavo.</p>
               <p>Mag. Barbara Žgajner Tavš, prosim.</p>
            </sp>
            <sp xml:id="SDZ6-Izredna-22-2012-11-29.sp93">

               <speaker>MAG. BARBARA ŽGAJNER TAVŠ (PS PS):</speaker>

               <p> Saj se niti ne bi oglašala, ampak me je spodbudila razprava predhodnice pred menoj.
               Moram reči, da sem na trenutke kar malce zmedena, ko poslušam, kako vladni poslanci
               predlagajo Vladi. Zdaj ne vem – ali je kdo že izstopil iz vladne koalicije, ali si
               bomo zopet nalivali čistega vina danes v parlamentu. Če danes vladni poslanci
               ugotavljajo, da so bile v preteklosti storjene napake, ker je bilo poseženo v
               socialne pravice, v otroške dodatke, v porodniške in tako dalje v okviru ZUJF,
               predlagam, ker so pa le vladni poslanci prvi poklicani, ker imajo moč usklajevanja v
               okviru Vlade, da pridejo s konkretnimi predlogi rešitev. Vas bom spomnila, spoštovani
               vladni poslanci, da ste imeli možnost sprejeti marsikateri amandma opozicije, ki je
               šel v pozitivni smeri in proti vladnim predlogom amandmajev, ki so posegli v socialne
               pravice v preteklosti, pa ste takrat zanikali oziroma nasprotovali opozicijskim
               predlogom rešitev. Ni prav in ni pošteno, da danes prihajate zgolj zavoljo nekih
               cenenih populističnih izjav, da si boste morda dvigali ratinge. Ni prav.</p>
            </sp>
            <sp xml:id="SDZ6-Izredna-22-2012-11-29.sp94">

               <speaker>PODPREDSEDNIK JAKOB PRESEČNIK:</speaker>

               <p> Hvala lepa.</p>
               <p>Mislim, da je bila samo še ena želja.</p>
               <p>Gospod Matevž Frangež, prosim.</p>
            </sp>
            <sp xml:id="SDZ6-Izredna-22-2012-11-29.sp95">

               <speaker>MATEVŽ FRANGEŽ (PS SD):</speaker>

               <p> Reagiram na razpravo kolegice Barbare Žgajner Tavš, zato ker mislim, da se vsaj v
               tistem uvodnem delu svoje razprave moti. V tem pogledu moram vzeti v bran koalicijsko
               poslanko z njeno razpravo, zato ker menim, da koalicijski poslanec ali koalicijska
               poslanka ni podaljšana roka vlade v parlamentu, ali vsaj ne bi smela biti, in da
               lahko koalicijski poslanec ali koalicijska poslanka kadarkoli na vlado naslavlja tako
               predloge, kot, iskreno upam, tudi kritiko. To je zelo pomembno, ker je to parlament
               in ni vlada. Tukaj, v tem parlamentu, bi morali voditi to igro, morali voditi ta
               demokratičen diskurz, še posebej v trenutkih, v kakršnih smo, ko neko ljudsko gibanje
               v državi upravičeno izraža svoj protest proti inertnosti, samozadostnosti politike.
               Mislim, da mora ta parlament temu prisluhniti. Če bo ljudska vstaja prispevala k
               temu, da se bomo v parlamentu znali pogovarjati izza strankarskih ločnic, pogovarjati
               o realnem temelju in se znali koalicijski poslanci in opozicijski poslanci okoli
               konkretnih vprašanj bolje poslušati in bolje sodelovati, bo ta vstaja naredila
               veliko. Hvala lepa.</p>
            </sp>
            <sp xml:id="SDZ6-Izredna-22-2012-11-29.sp96">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Gospa Barbara Žgajner Tavš, prosim.</p>
            </sp>
            <sp xml:id="SDZ6-Izredna-22-2012-11-29.sp97">

               <speaker>MAG. BARBARA ŽGAJNER TAVŠ (PS PS):</speaker>

               <p>Saj ne bi zapletala, kolega Frangež, ker ste drugi del čisto, verjamem, da namerno,
               prezrli, ampak to ni pomembno. Koliko so v tem parlamentu čigave namere čiste,
               verjamem, da bomo vsi skupaj lahko videli v soboto, ko bo glasovanje tudi o
               amandmajih na Zakon o uravnoteženju javnih financ.</p>
            </sp>
            <sp xml:id="SDZ6-Izredna-22-2012-11-29.sp98">

               <speaker>PODPREDSEDNIK JAKOB PRESEČNIK:</speaker>

               <p>Hvala lepa.</p>
               <p>Sprašujem, če želi še kdo razpravljati o amandmaju k 429. členu. Ugotavljam, da ne
               želi, zato zapiram razpravo o tem členu oziroma amandmaju.</p>
               <p>S tem zapiram tudi razpravo o vseh amandmajih, glede na to, da ugotavljam, da ne želi
               nihče več razpravljati. Kot rečeno zaključujem razpravo.</p>
               <p>O amandmajih bomo v skladu s časovnim potekom seje Državnega zbora odločali čez
               petnajst minut v okviru glasovanj. S tem prekinjam to točko dnevnega reda, prekinjam
               tudi 22. izredno sejo, ki jo bomo nadaljevali ob 16.30.</p>
               <stage xml:id="SDZ6-Izredna-22-2012-11-29.stage9">(Seja je bila prekinjena ob 16.14 in se je nadaljevala ob 16.30.)</stage>
            </sp>
            <sp xml:id="SDZ6-Izredna-22-2012-11-29.sp99">

               <speaker>PREDSEDNIK DR. GREGOR VIRANT:</speaker>

               <p>Spoštovane kolegice in kolegi!</p>
               <p>Nadaljujemo s prekinjeno sejo zbora. Prehajamo na glasovanja o predlogih odločitev,
               zato vas prosim, da preverite delovanje glasovalnih naprav. <title xml:id="SDZ6-Izredna-22-2012-11-29.title8">Nadaljujemo s
                  prekinjeno 1. točko dnevnega reda, to je s tretjo obravnavo Predloga zakona o
                  spremembah in dopolnitvah Zakona o dohodnini v okviru rednega postopka.</title>
               </p>
               <p>V drugi obravnavi amandmaji k dopolnjenemu predlogu zakona niso bili sprejeti.
               Zakonodajno-pravna služba in Vlada me nista obvestili o kakršnikoli neusklajenosti,
               tako da lahko odločamo o predlogu zakona.</p>
               <p>Glasujemo. Navzočih je 83 poslank in poslancev, za je glasovalo 75, proti 8.</p>
               <p><stage xml:id="SDZ6-Izredna-22-2012-11-29.stage10">(Za je glasovalo 75.)</stage> <stage xml:id="SDZ6-Izredna-22-2012-11-29.stage11">(Proti 8.)</stage></p>
               <p>Ugotavljam, da je zakon sprejet in s tem zaključujem to točko dnevnega reda. <title xml:id="SDZ6-Izredna-22-2012-11-29.title9">Nadaljujemo s prekinjeno 2. točko dnevnega reda, to je s tretjo obravnavo Predloga zakona o spremembah in
                  dopolnitvah Zakona o davku od dohodkov pravnih oseb.</title>
               </p>
               <p>Tudi tukaj ni bilo amandmajev in ni neusklajenosti, zato lahko preidemo na odločanje
               o predlogu zakona.</p>
               <p>Glasujemo. Navzočih je 83 poslank in poslancev, za je glasovalo 75, proti 8.</p>
               <p><stage xml:id="SDZ6-Izredna-22-2012-11-29.stage12">(Za je glasovalo 75.)</stage> <stage xml:id="SDZ6-Izredna-22-2012-11-29.stage13">(Proti 8.)</stage></p>
               <p>Ugotavljam, da je zakon sprejet in zaključujem to točko dnevnega reda. <title xml:id="SDZ6-Izredna-22-2012-11-29.title10">Nadaljujemo s prekinjeno 3. točko dnevnega reda, to je z drugo obravnavo Predloga zakona o spremembah in
                  dopolnitvah Zakona o davčnem postopku.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dnem 29. novembra 2012.</p>
               <p>Najprej bomo odločali o amandmaju Poslanske skupine Pozitivne Slovenije k 7.
               členu.</p>
               <p>Glasujemo. Navzočih je 83 poslank in poslancev, za je glasovalo 43, proti 39.</p>
               <p><stage xml:id="SDZ6-Izredna-22-2012-11-29.stage14">(Za je glasovalo 43.)</stage> <stage xml:id="SDZ6-Izredna-22-2012-11-29.stage15">(Proti 39.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju poslanskih skupin koalicije k 10. členu.</p>
               <p>Glasujemo. Navzočih je 82 poslank in poslancev, za je glasovalo 76, proti 1.</p>
               <p><stage xml:id="SDZ6-Izredna-22-2012-11-29.stage16">(Za je glasovalo 76.)</stage> <stage xml:id="SDZ6-Izredna-22-2012-11-29.stage17">(Proti 1.)</stage></p>
               <p>Ugotavljam, da je amandma sprejet.</p>
               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, Vlada kot predlagatelj zakona predlaga, da Državni zbor
               na podlagi prvega odstavka 138. člena Poslovnika še na tej seji opravi tudi tretjo
               obravnavo predloga zakona.</p>
               <p>Prehajamo na odločanje o navedenem predlogu. Prehajamo na odločanje najprej o tem
               predlogu. Sklep ne bo sprejet, če mu bo nasprotovala več kot tretjina navzočih
               poslancev. Prosim?</p>
            </sp>
            <sp xml:id="SDZ6-Izredna-22-2012-11-29.sp100">

               <speaker>JANI MÖDERNDORFER (PS PS):</speaker>

               <p>Kateri sklep, predsednik?</p>
            </sp>
            <sp xml:id="SDZ6-Izredna-22-2012-11-29.sp101">

               <speaker>PREDSEDNIK DR. GREGOR VIRANT:</speaker>

               <p>Sklep, da bomo že na tej seji opravili tretjo obravnavo predloga zakona.</p>
               <p>Glasujemo. Navzočih je 81 poslank in poslancev, za je glasovalo 80, proti nihče.</p>
               <p><stage xml:id="SDZ6-Izredna-22-2012-11-29.stage18">(Za je glasovalo 80.)</stage> <stage xml:id="SDZ6-Izredna-22-2012-11-29.stage19">(Proti nihče.)</stage></p>
               <p>Ugotavljam, da je sklep sprejet in lahko preidemo na tretjo obravnavo.</p>
               <p>Sprašujem kvalificirane predlagatelje, ali nameravajo k odprtima dvema členoma, k 7.
               in 10., vložiti amandmaje? Ne. Torej kvalificirani predlagatelji niso napovedali
               vložitev amandmaja.</p>
               <p>Prehajamo <title xml:id="SDZ6-Izredna-22-2012-11-29.title11">na tretjo obravnavo</title> Predloga zakona o sremembah in dopolnitvah
               Zakona o davčnem postopku. Zakonodajno-pravna služba in Vlada me nista obvestili o
               kakršnikoli neusklajenosti in prehajamo na odločanje o predlogu zakona.</p>
               <p>Glasujemo. Navzočih je 83 poslank in poslancev, za je glasovalo 82, proti nihče.</p>
               <p><stage xml:id="SDZ6-Izredna-22-2012-11-29.stage20">(Za je glasovalo 82.)</stage> <stage xml:id="SDZ6-Izredna-22-2012-11-29.stage21">(Proti nihče.)</stage></p>
               <p>Ugotavljam, da je zakon sprejet in s tem zaključujem to točko dnevnega reda. <title xml:id="SDZ6-Izredna-22-2012-11-29.title12">Nadaljujemo s prekinjeno 4. točko, to je s tretjo obravnavo Predloga zakona o davku na finančne storitve.</title>
               </p>
               <p>Amandmajev v drugi obravnavi k dopolnjenemu predlogu zakona ni bilo, neusklajenosti
               ni, zato prehajamo na odločanje.</p>
               <p>Glasujemo. Navzočih je 82 poslank in poslancev, za je glasovalo 51, proti 30.</p>
               <p><stage xml:id="SDZ6-Izredna-22-2012-11-29.stage22">(Za je glasovalo 51.)</stage> <stage xml:id="SDZ6-Izredna-22-2012-11-29.stage23">(Proti 30.)</stage></p>
               <p>Ugotavljam, da je zakon sprejet. S tem zaključujem tudi to točko dnevnega reda. <title xml:id="SDZ6-Izredna-22-2012-11-29.title13">Nadaljujemo s prekinjeno 6. točko dnevnega rada, to je z drugo obravnavo Predloga zakona o pokojninskem in
                  invalidskem zavarovanju.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 29. novembra 2012.</p>
               <p>Najprej odločamo o amandmaju k 16. členu.</p>
               <p>Glasujemo. Navzočih je 81 poslank in poslancev, za je glasovalo 75, proti nihče.</p>
               <p><stage xml:id="SDZ6-Izredna-22-2012-11-29.stage24">(Za je glasovalo 75.)</stage> <stage xml:id="SDZ6-Izredna-22-2012-11-29.stage25">(Proti nihče.)</stage></p>
               <p>Amandma je sprejet.</p>
               <p>Odločali bomo o amandmaju poslanskih skupin koalicije k 18. členu.</p>
               <p>Glasujemo. Navzočih je 83 poslank in poslancev, za je glasovalo 76, proti nihče.</p>
               <p><stage xml:id="SDZ6-Izredna-22-2012-11-29.stage26">(Za je glasovalo 76.)</stage> <stage xml:id="SDZ6-Izredna-22-2012-11-29.stage27">(Proti nihče.)</stage></p>
               <p>Amandma je sprejet.</p>
               <p>Odločali bomo o amandmaju poslanskih skupin koalicije k 20. členu.</p>
               <p>Glasujemo. Navzočih je 83 poslank in poslancev, za je glasovalo 75, proti nihče.</p>
               <p><stage xml:id="SDZ6-Izredna-22-2012-11-29.stage28">(Za je glasovalo 75.)</stage> <stage xml:id="SDZ6-Izredna-22-2012-11-29.stage29">(Proti nihče.)</stage></p>
               <p>Amandma je sprejet.</p>
               <p>Odločali bomo o amandmaju poslanskih skupin koalicije k 30. členu.</p>
               <p>Glasujemo. Navzočih je 83 poslank in poslancev, za je glasovalo 76, proti nihče.</p>
               <p><stage xml:id="SDZ6-Izredna-22-2012-11-29.stage30">(Za je glasovalo 76.)</stage> <stage xml:id="SDZ6-Izredna-22-2012-11-29.stage31">(Proti nihče.)</stage></p>
               <p>Amandma je sprejet.</p>
               <p>Odločali bomo o amandmaju poslanskih skupin koalicije k 34. členu.</p>
               <p>Glasujemo. Navzočih je 79 poslank in poslancev, za je glasovalo 71, proti nihče.</p>
               <p><stage xml:id="SDZ6-Izredna-22-2012-11-29.stage32">(Za je glasovalo 71.)</stage> <stage xml:id="SDZ6-Izredna-22-2012-11-29.stage33">(Proti nihče.)</stage></p>
               <p>Amandma sprejet.</p>
               <p>Odločali bomo o amandmaju poslanskih skupin koalicije k 37. členu.</p>
               <p>Glasujemo. Navzočih je 82 poslank in poslancev, za je glasovalo 73, proti nihče.</p>
               <p><stage xml:id="SDZ6-Izredna-22-2012-11-29.stage34">(Za je glasovalo 73.)</stage> <stage xml:id="SDZ6-Izredna-22-2012-11-29.stage35">(Proti nihče.)</stage></p>
               <p>Amandma sprejet.</p>
               <p>Odločali bomo o amandmaju poslanskih skupin koalicije k 46. členu.</p>
               <p>Glasujemo. Navzočih je 82 poslank in poslancev, za je glasovalo 74, proti nihče.</p>
               <p><stage xml:id="SDZ6-Izredna-22-2012-11-29.stage36">(Za je glasovalo 74.)</stage> <stage xml:id="SDZ6-Izredna-22-2012-11-29.stage37">(Proti nihče.)</stage></p>
               <p>Amandma sprejet.</p>
               <p>Amandma poslanskih skupin koalicije k 57. členu.</p>
               <p>Glasujemo. Navzočih je 79 poslank in poslancev, za je glasovalo 72, proti nihče.</p>
               <p><stage xml:id="SDZ6-Izredna-22-2012-11-29.stage38">(Za je glasovalo 72.)</stage> <stage xml:id="SDZ6-Izredna-22-2012-11-29.stage39">(Proti nihče.)</stage></p>
               <p>Amandma je sprejet.</p>
               <p>Odločali bomo o amandmaju poslanskih skupin koalicije k 113. členu.</p>
               <p>Glasujemo. Navzočih je 80 poslank in poslancev, za je glasovalo 73, proti nihče.</p>
               <p><stage xml:id="SDZ6-Izredna-22-2012-11-29.stage40">(Za je glasovalo 73.)</stage> <stage xml:id="SDZ6-Izredna-22-2012-11-29.stage41">(Proti nihče.)</stage></p>
               <p>Amandma je sprejet.</p>
               <p>Amandma poslanskih skupin koalicije k 74. členu.</p>
               <p>Glasujemo. Navzočih je 82 poslank in poslancev, za je glasovalo 75, proti nihče.</p>
               <p><stage xml:id="SDZ6-Izredna-22-2012-11-29.stage42">(Za je glasovalo 75.)</stage> <stage xml:id="SDZ6-Izredna-22-2012-11-29.stage43">(Proti nihče.)</stage></p>
               <p>Amandma je sprejet.</p>
               <p>Amandma poslanskih skupin koalicije k 140. členu.</p>
               <p>Glasujemo. Navzočih je 80 poslank in poslancev, za je glasovalo 75, proti nihče.</p>
               <p><stage xml:id="SDZ6-Izredna-22-2012-11-29.stage44">(Za je glasovalo 75.)</stage> <stage xml:id="SDZ6-Izredna-22-2012-11-29.stage45">(Proti nihče.)</stage></p>
               <p>Amandma je sprejet.</p>
               <p>Amandma poslanskih skupin koalicije k 143. členu.</p>
               <p>Glasujemo. Navzočih je 81 poslank in poslancev, za je glasovalo 76, proti nihče.</p>
               <p><stage xml:id="SDZ6-Izredna-22-2012-11-29.stage46">(Za je glasovalo 76.)</stage> <stage xml:id="SDZ6-Izredna-22-2012-11-29.stage47">(Proti nihče.)</stage></p>
               <p>Amandma je sprejet.</p>
               <p>Amandma poslanskih skupin koalicije k 145. členu.</p>
               <p>Glasujemo. Navzočih je 81 poslank in poslancev, za je glasovalo 76, proti nihče.</p>
               <p><stage xml:id="SDZ6-Izredna-22-2012-11-29.stage48">(Za je glasovalo 76.)</stage> <stage xml:id="SDZ6-Izredna-22-2012-11-29.stage49">(Proti nihče.)</stage></p>
               <p>Amandma je sprejet.</p>
               <p>Amandma poslanskih skupin koalicije k 146. členu.</p>
               <p>Glasujemo. Navzočih je 82 poslank in poslancev, za je glasovalo 75, proti nihče.</p>
               <p><stage xml:id="SDZ6-Izredna-22-2012-11-29.stage50">(Za je glasovalo 75.)</stage> <stage xml:id="SDZ6-Izredna-22-2012-11-29.stage51">(Proti nihče.)</stage></p>
               <p>Amandma je sprejet.</p>
               <p>Amandma poslanskih skupin koalicije k 148. členu.</p>
               <p>Glasujemo. Navzočih je 80 poslank in poslancev, za je glasovalo 74, proti nihče.</p>
               <p><stage xml:id="SDZ6-Izredna-22-2012-11-29.stage52">(Za je glasovalo 74.)</stage> <stage xml:id="SDZ6-Izredna-22-2012-11-29.stage53">(Proti nihče.)</stage></p>
               <p>Amandma je sprejet.</p>
               <p>Amandma poslanskih skupin koalicije k 152. členu.</p>
               <p>Glasujemo. Navzočih je 82 poslank in poslancev, za je glasovalo 75, proti nihče.</p>
               <p><stage xml:id="SDZ6-Izredna-22-2012-11-29.stage54">(Za je glasovalo 75.)</stage> <stage xml:id="SDZ6-Izredna-22-2012-11-29.stage55">(Proti nihče.)</stage></p>
               <p>Amandma je sprejet.</p>
               <p>Amandma poslanskih skupin koalicije k 153. členu.</p>
               <p>Glasujemo. Navzočih je 81 poslank in poslancev, za je glasovalo 74, proti nihče.</p>
               <p><stage xml:id="SDZ6-Izredna-22-2012-11-29.stage56">(Za je glasovalo 74.)</stage> <stage xml:id="SDZ6-Izredna-22-2012-11-29.stage57">(Proti nihče.)</stage></p>
               <p>Amandma je sprejet.</p>
               <p>Lepo je biti priča taki složnosti in enotnosti. Amandma poslanskih skupin koalicije k
               154. členu.</p>
               <p>Glasujemo. Navzočih je 79 poslank in poslancev, za je glasovalo 74, proti nihče.</p>
               <p><stage xml:id="SDZ6-Izredna-22-2012-11-29.stage58">(Za je glasovalo 74.)</stage> <stage xml:id="SDZ6-Izredna-22-2012-11-29.stage59">(Proti nihče.)</stage></p>
               <p>Amandma je sprejet.</p>
               <p>Amandma poslanskih skupin koalicije k 155. členu.</p>
               <p>Glasujemo. Navzočih je 81 poslank in poslancev, za je glasovalo 75, proti nihče.</p>
               <p><stage xml:id="SDZ6-Izredna-22-2012-11-29.stage60">(Za je glasovalo 75.)</stage> <stage xml:id="SDZ6-Izredna-22-2012-11-29.stage61">(Proti nihče.)</stage></p>
               <p>Amandma je sprejet.</p>
               <p>Amandma poslanskih skupin koalicije k 202. členu.</p>
               <p>Glasujemo. Navzočih je 75 poslank in poslancev, za je glasovalo 70, proti nihče.</p>
               <p><stage xml:id="SDZ6-Izredna-22-2012-11-29.stage62">(Za je glasovalo 70.)</stage> <stage xml:id="SDZ6-Izredna-22-2012-11-29.stage63">(Proti nihče.)</stage></p>
               <p>Amandma je sprejet.</p>
               <p>Amandma poslanskih skupin koalicije k 204. členu.</p>
               <p>Glasujemo. Navzočih je 80 poslank in poslancev, za je glasovalo 76, proti nihče.</p>
               <p><stage xml:id="SDZ6-Izredna-22-2012-11-29.stage64">(Za je glasovalo 76.)</stage> <stage xml:id="SDZ6-Izredna-22-2012-11-29.stage65">(Proti nihče.)</stage></p>
               <p>Amandma je sprejet.</p>
               <p>Amandma poslanskih skupin koalicije k 208. členu.</p>
               <p>Glasujemo. Navzočih je 80 poslank in poslancev, za je glasovalo 74, proti nihče.</p>
               <p><stage xml:id="SDZ6-Izredna-22-2012-11-29.stage66">(Za je glasovalo 74.)</stage> <stage xml:id="SDZ6-Izredna-22-2012-11-29.stage67">(Proti nihče.)</stage></p>
               <p>Amandma je sprejet.</p>
               <p>Amandma poslanskih skupin koalicije k 210. členu.</p>
               <p>Glasujemo. Navzočih je 81 poslank in poslancev, za je glasovalo 77, proti 1.</p>
               <p><stage xml:id="SDZ6-Izredna-22-2012-11-29.stage68">(Za je glasovalo 77.)</stage> <stage xml:id="SDZ6-Izredna-22-2012-11-29.stage69">(Proti 1.)</stage></p>
               <p>Amandma je sprejet.</p>
               <p>Amandma poslanskih skupin koalicije k 212. členu.</p>
               <p>Glasujemo. Navzočih je 82 poslank in poslancev, za je glasovalo 75, proti nihče.</p>
               <p><stage xml:id="SDZ6-Izredna-22-2012-11-29.stage70">(Za je glasovalo 75.)</stage> <stage xml:id="SDZ6-Izredna-22-2012-11-29.stage71">(Proti nihče.)</stage></p>
               <p>Amandma je sprejet.</p>
               <p>Amandma poslanskih skupin koalicije k 233. členu.</p>
               <p>Glasujemo. Navzočih je 78 poslank in poslancev, za je glasovalo 73, proti nihče.</p>
               <p><stage xml:id="SDZ6-Izredna-22-2012-11-29.stage72">(Za je glasovalo 73.)</stage> <stage xml:id="SDZ6-Izredna-22-2012-11-29.stage73">(Proti nihče.)</stage></p>
               <p>Ugotavljam, da je amandma sprejet.</p>
               <p>Že smo pri amandmaju poslanskih skupin koalicije k 390. členu. Glasujemo. Navzočih je
               82 poslank in poslancev, za je glasovalo 74, proti nihče.</p>
               <p><stage xml:id="SDZ6-Izredna-22-2012-11-29.stage74">(Za je glasovalo 74.)</stage> <stage xml:id="SDZ6-Izredna-22-2012-11-29.stage75">(Proti nihče.)</stage></p>
               <p>Amandma je sprejet.</p>
               <p>Amandma poslanskih skupin koalicije k 398. členu.</p>
               <p>Glasujemo. Navzočih je 80 poslank in poslancev, za je glasovalo 75, proti nihče.</p>
               <p><stage xml:id="SDZ6-Izredna-22-2012-11-29.stage76">(Za je glasovalo 75.)</stage> <stage xml:id="SDZ6-Izredna-22-2012-11-29.stage77">(Proti nihče.)</stage></p>
               <p>Amandma je sprejet.</p>
               <p>Amandma poslanskih skupin koalicije k 403. členu.</p>
               <p>Glasujemo. Navzočih je 81 poslank in poslancev, za je glasovalo 75, proti nihče.</p>
               <p><stage xml:id="SDZ6-Izredna-22-2012-11-29.stage78">(Za je glasovalo 75.)</stage> <stage xml:id="SDZ6-Izredna-22-2012-11-29.stage79">(Proti nihče.)</stage></p>
               <p>Amandma je sprejet.</p>
               <p>Amandma poslanskih skupin koalicije k 407. členu.</p>
               <p>Glasujemo. Navzočih je 79 poslank in poslancev, za je glasovalo 74, proti nihče.</p>
               <p><stage xml:id="SDZ6-Izredna-22-2012-11-29.stage80">(Za je glasovalo 74.)</stage> <stage xml:id="SDZ6-Izredna-22-2012-11-29.stage81">(Proti nihče.)</stage></p>
               <p>Amandma je sprejet.</p>
               <p>Amandma poslanskih skupin koalicije k 408. členu.</p>
               <p>Glasujemo. Navzočih je 81 poslank in poslancev, za je glasovalo 78, proti nihče.</p>
               <p><stage xml:id="SDZ6-Izredna-22-2012-11-29.stage82">(Za je glasovalo 78.)</stage> <stage xml:id="SDZ6-Izredna-22-2012-11-29.stage83">(Proti nihče.)</stage></p>
               <p>Amandma je sprejet.</p>
               <p>Amandma poslanskih skupin koalicije k 410. členu.</p>
               <p>Glasujemo. Navzočih je 81 poslank in poslancev, za je glasovalo 75, proti nihče.</p>
               <p><stage xml:id="SDZ6-Izredna-22-2012-11-29.stage84">(Za je glasovalo 75.)</stage> <stage xml:id="SDZ6-Izredna-22-2012-11-29.stage85">(Proti nihče.)</stage></p>
               <p>Amandma je sprejet.</p>
               <p>Amandma poslanskih skupin koalicije k 412. členu.</p>
               <p>Glasujemo. Navzočih je 81 poslank in poslancev, za je glasovalo 76, proti nihče.</p>
               <p><stage xml:id="SDZ6-Izredna-22-2012-11-29.stage86">(Za je glasovalo 76.)</stage> <stage xml:id="SDZ6-Izredna-22-2012-11-29.stage87">(Proti nihče.)</stage></p>
               <p>Amandma je sprejet.</p>
               <p>Amandma poslanskih skupin koalicije k 413. členu.</p>
               <p>Glasujemo. Navzočih je 81 poslank in poslancev, za je glasovalo 78, proti nihče.</p>
               <p><stage xml:id="SDZ6-Izredna-22-2012-11-29.stage88">(Za je glasovalo 78.)</stage> <stage xml:id="SDZ6-Izredna-22-2012-11-29.stage89">(Proti nihče.)</stage></p>
               <p>Amandma je sprejet.</p>
               <p>Amandma poslanskih skupin koalicije k 428. členu.</p>
               <p>Glasujemo. Navzočih je 81 poslank in poslancev, za je glasovalo 76, proti nihče.</p>
               <p><stage xml:id="SDZ6-Izredna-22-2012-11-29.stage90">(Za je glasovalo 76.)</stage> <stage xml:id="SDZ6-Izredna-22-2012-11-29.stage91">(Proti nihče.)</stage></p>
               <p>Amandma je sprejet.</p>
               <p>Še amandma poslanskih skupin koalicije k 429. členu.</p>
               <p>Glasujemo. Navzočih je 81 poslank in poslancev, za je glasovalo 76, proti nihče.</p>
               <p><stage xml:id="SDZ6-Izredna-22-2012-11-29.stage92">(Za je glasovalo 76.)</stage> <stage xml:id="SDZ6-Izredna-22-2012-11-29.stage93">(Proti nihče.)</stage></p>
               <p>Amandma je sprejet.</p>
               <p>Zaključili smo z odločanjem o amandmajih, čestitke gospodu ministru in vsem poslankam
               in poslancem.</p>
               <p>S tem zaključujem drugo obravnavo predloga zakona.</p>
               <p>Državni zbor bo tretjo obravnavo predloga zakona opravil na naslednji seji, zato
               predlagam, da sprejmemo še sklep, da predlog zakona za tretjo obravnavo pripravi
               Vlada.</p>
               <p>Glasujemo o tem predlogu sklepa – zdaj, ko je minister že v takšnem zaletu, da še to
               delo opravim.</p>
               <p>Glasujemo. Navzočih je 82 poslank in poslancev, za je glasovalo 82, proti nihče.</p>
               <p><stage xml:id="SDZ6-Izredna-22-2012-11-29.stage94">(Za je glasovalo 82.)</stage> <stage xml:id="SDZ6-Izredna-22-2012-11-29.stage95">(Proti nihče.)</stage></p>
               <p>Sklep je sprejet.</p>
               <p>S tem zaključujem to točko dnevnega reda in tudi 22. izredno sejo Državnega
               zbora.</p>
               <p>Vodje poslanskih skupin bi rad samo obvestil, da bo besedilo, o katerem smo
               dogovorjeni, na njihovih elektronskih poštah v roku pol ure.</p>
               <p>Lepo pozdravljeni! <title xml:id="SDZ6-Izredna-22-2012-11-29.title14">Seja se je končala 29. novembra 2012 ob 16.54.</title>
               </p>
            </sp>
         </div>
      </body>
   </text>
</TEI>